{"id": "1858611", "revid": "1965197", "url": "https://it.wikipedia.org/wiki?curid=1858611", "title": "Gian Francesco Galeani Napione", "text": "Biografia.\nNato a Torino da Amedeo Valeriano e Maddalena Maistre, fece studi giuridici coltivando parallelamente l'interesse per la storia e la letteratura influenzato dagli insegnamenti di Giuseppe Bortoli.\nAlla morte del padre nel 1768, entr\u00f2 nell'amministrazione delle Finanze, diventando intendente nel 1779.\nNel 1773, pubblic\u00f2 il \"Saggio sopra l'arte storica\", dedicandolo a Vittorio Amedeo III di Savoia.\nSu incarico del governo savoiardo, pubblic\u00f2 nel 1780 \"Osservazioni intorno al progetto di pace tra S[ua]. M[aest\u00e0]. e le potenze barbaresche\" , dove si proponeva la formazione di una confederazione tra gli stati marittimi italiani sotto la guida del papato per difendere il loro commercio marittimo dall'attivit\u00e0 dei pirati barbareschi.\nDa sempre ostile alle mire espansionistiche francesi, si adoper\u00f2 con scritti successivi: \"Idea di una confederazione delle potenze d'Italia\" (1791), \"Memoria sulla necessit\u00e0 di una confederazione delle potenze d'Italia\" (1794) promuovendo casa Savoia, in luogo del Papa, come guida di una confederazione di stati italiani e questo gli valse alcune promozioni nell'ambito dell'amministrazione sabauda.\nNel 1791 pubblic\u00f2 l'opera sua pi\u00f9 famosa, \"Dell'uso e dei pregi della lingua italiana\", caratterizzata da una netta avversione alle idee illuministe del tempo, con una decisa posizione contro il Cesarotti che, nel \"Saggio sulla filosofia delle lingue applicata alla lingua italiana\" (1785) aveva teorizzato la lingua come una materia in continuo divenire. Galeani Napione dichiarava la necessit\u00e0 di rifiutare parole e forme derivanti dalle lingue straniere; il saggio \u00e8 uno dei primi manifesti del Purismo.\nNel 1797 venne promosso a generale delle finanze.\nNel periodo dell'invasione francese, il Napione si ritir\u00f2 dalle funzioni pubbliche per farne ritorno dopo il periodo austro-russo e quello napoleonico.\nFu proprio sotto Napoleone che il Napione, pur senza entusiasmo, divenne prefetto di Vercelli ed insignito della Legion d'onore.\nNel 1801 fu nominato socio dell'Accademia delle Scienze di Torino, poi presidente della classe di scienze morali, storiche e filologiche.\nNel 1812 fu eletto membro della nuova Accademia della Crusca.\nDopo la Restaurazione nel 1814, fece parte del Magistrato per la riforma dell'Universit\u00e0.\nAlla sua morte molti dei suoi componimenti poetici vennero conservati dal genero Luigi Nomis di Cossilla.\nLa citt\u00e0 di Torino gli ha dedicato una via nel quartiere Vanchiglia."}
{"id": "1858614", "revid": "1543377", "url": "https://it.wikipedia.org/wiki?curid=1858614", "title": "Bridge (Joey Cape)", "text": "Bridge \u00e8 il primo lavoro solista di Joey Cape cantante dei Lagwagon ed \u00e8 interamente acustico. L'album \u00e8 stato registrato in varie riprese tra il 2007 e il 2008 e comprende pezzi scritti con the Playing Favorites (The Ramones are dead), Lagwagon (Memoirs and Landmines, B side, Errands, Mission Unaccomplished) e altri con gli Afterburner (Canoe e Non Sequitur). Anche gli studi di registrazione son diversi, ma gran parte del lavoro \u00e8 stato fatto nel suo homestudio. Il nome Bridge (letteralmente Ponte) \u00e8 stato scelto come metafora di cambiamento che a detta dello stesso Cape non \u00e8 permanente, ma sar\u00e0 continuo. L'album \u00e8 stato presentato in anteprima al \"Chez Exo\" a Quebec (Canada) in una data esclusiva alla quale si poteva assistere solo tramite invito. \"We're not in love anymore\" fu originariamente scritta per i Bad Astronaut (successivamente sostituita da Violet) con il nome di \"The things needed to be said\". La canzone \u00e8 stata variata anche dalla versione acustica pubblicata da Cape nel proprio space.\n5 brani sono stati reinterpretati da Cape con i Lagwagon nell'album I Think My Older Brother Used to Listen to Lagwagon. \"The Ramones are dead\" fa parte anche della versione giapponese del disco i Remember When I Was Pretty dei the Playing Favorites, la band ha successivamente registrato una versione non acustica del brano per un Ep. \"Canoe\" e \"Non Sequitur\" fanno sono state scritte e registrate con Todd Capps per la side-project band Afterburner. Il testo di \"Gun it, no Don't\" fu scritto in seguito alla morte di Derrick Plourde nel 2005."}
{"id": "1858615", "revid": "1745361", "url": "https://it.wikipedia.org/wiki?curid=1858615", "title": "Algonchini", "text": "Gli Algonchini rappresentano l'insieme di trib\u00f9 di nativi americani pi\u00f9 popolose esistenti tuttora. Gli algonchini vivono nelle riserve indiane canadesi, anche se nel passato occupavano la maggior parte delle regioni canadesi, dall'Atlantico alle Montagne Rocciose. Dato l'elevato numero, gli Algonchini si dividevano in clan e in trib\u00f9 che a loro volta erano divise in nazioni e confederazioni, la pi\u00f9 conosciuta delle quali era quella dei Powhatan. Questa trib\u00f9 prendeva il nome dal capo, divenuto celebre per essere il padre di Pocahontas.\nDella famiglia Algonchini facevano parte, Naskapi Innu, Neenoilno Innu, Micmac, Abenaki (Maliseet, Passamaquoddy, Penobscot, Norridgewock - noti anche come Kennebec -, Western Abnaki - innanzitutto, tra questi ultimi, Pennacook -), Massachusett, Pokanoket, Narragansett, Pequot, Mohegan, Mahican, Lenape (o Delaware), Powhatan, Cree, Miami, Shawnee, Kickapoo, Illinois, Asikiwaki (c.d. Sauk), Muskwaki (c.d. Fox), Menominee, Potawatomi, Ojibway, Ottawa, insediati lungo la costa atlantica e attorno ai laghi superiori del San Lorenzo, tra la baia di Hudson e il bacino dell'Ohio, e, nella grande regione delle pianure centrali, Cheyenne, Arapaho, Atsina, Nitsitapi (grande nazione suddivisa in Pikuni, c.d. Poor Robe, Kainah, c.d. Blood, Siksika, c.d. Blackfoot).\nReligione.\nPer quanto riguarda i riti e le credenze, gli Algonchini credono nei contatti e nella presenza degli spiriti guardiani e nel culto degli antenati; praticano riti magici a beneficio della collettivit\u00e0 o del singolo individuo, nel tentativo di controllare gli eventi della natura.\nRito delle nozze sacre.\nTra i riti, uno dei pi\u00f9 antichi e caratteristici \u00e8 quello propiziatorio delle \"nozze sacre\": all'inizio della stagione della pesca due bambine vergini sposano le reti usate per lo strascico nella speranza che catturino molti pesci. La tradizione racconta che lo spirito delle reti era stato abbandonato dalla moglie e pretendeva di essere ricompensato prima di concedere una buona pesca agli Algonchini.\nMiti e leggende.\nMalinowski defin\u00ec il mito come una realt\u00e0 vissuta, accaduta in tempi primordiali e che perdura tanto da influenzare il mondo e i destini umani. Tra gli Algonchini, cos\u00ec come in tutte le etnie indiane, non esistono fratture tra i vari aspetti del comportamento umano, anzi vi \u00e8 una correlazione fra religione, arte, scienza, politica. Il mito \u00e8 necessario proprio come collante culturale, quando descrive le origini del mondo, dei riti sacri, delle arti, e delle attivit\u00e0 quotidiane. \nQuindi i miti fondamentali riguardano il tema della creazione, la nascita della conoscenza, i fenomeni del cielo e gli eventi naturali (stagioni, notti, giorni, piogge, ecc.), la morte e l'aldil\u00e0. La mitologia degli Algonchini \u00e8 centrata sulla figura di \"Gluskap\" e delle sue gesta eroiche in favore della trib\u00f9. Una di queste \u00e8 la \"liberazione delle acque\" sequestrate dal temibile drago.\nArte.\nLa cultura algonchina \u00e8 incentrata sulla scorza di betulla e le rappresentazioni artistiche algonchine traggono ispirazione dall'interpretazione dei sogni. La loro arte \u00e8 ricca di simboli pittografici-decorativi in cui i temi geometrici e la linea curva simmetrica risultano l'elemento dominante\u02d0 il disegno \u00e8 realizzato in modo speculare su due lati rispetto a un punto centrale e pu\u00f2 essere formato, per esempio, da una doppia spirale. La produzione artistica algonchina \u00e8 composta dagli utensili domestici, dalle borse, dalle cinture e soprattutto dal calumet e dalle maschere cerimoniali."}
{"id": "1858616", "revid": "204012", "url": "https://it.wikipedia.org/wiki?curid=1858616", "title": "Sindrome di Null", "text": ""}
{"id": "1858629", "revid": "1632387", "url": "https://it.wikipedia.org/wiki?curid=1858629", "title": "Audi TT", "text": "La Audi TT \u00e8 una autovettura sportiva prodotta dalla casa automobilistica tedesca Audi a partire dal 1998.\nPrima serie (8N).\nLa presentazione del prototipo della prima \"TT\", la cui sigla deriva dal motto \"Tradition und Technik\" (anche se spesso si confonde con la sigla del Tourist Trophy), e il cui logo viene ripreso pari pari da quello della NSU Prinz TT, \u00e8 datata settembre 1995 al Salone dell'automobile di Francoforte. La commercializzazione, per\u00f2, non avvenne prima del 1998.\nSin dalla sua apparizione come concept car, la \"TT\" ha colpito per il suo design. La sua linea, con i fianchi bombati, la pressoch\u00e9 totale mancanza di linee tese e il largo uso di alluminio anodizzato, venne considerata innovativa e di grande distacco dagli stilemi dell'epoca.\nL'Audi TT Mk1 \u00e8 stata finalista nel concorso North American Car of the Year nell'anno 2000 e indicata tra le dieci migliori e pi\u00f9 desiderate auto negli Stati Uniti per due anni consecutivi (negli anni 2000 e 2001) dalla rivista \"Car and Driver.\"\nStoria.\nLa progettazione di un'Audi con linea sportiva e dalle prestazioni elevate, fu inizialmente osteggiata dai vertici Audi e, per questo motivo, i progettisti, con il solo appoggio del presidente Ferdinand Pi\u00ebch, nipote del famoso F. Porsche, elaborarono il progetto praticamente di nascosto, nel Centro Design di Simi Valley, situato in California.\nIl curatore del design esterno era Thomas Freeman, mentre Romulus Rost si interessava per quello degli interni. La presentazione del prototipo (di quella che sar\u00e0 poi l'Audi TT Mark 1) fu nel settembre del 1995, al Salone dell'auto di Francoforte.\nQuasi futuristica allora, non fu neppure presa in considerazione per la vendite da parte degli azionisti Audi poich\u00e9 il progetto fu ritenuto troppo innovativo (e quindi commercialmente rischiosissimo). Fu commercializzata solo sul finire del 1998, senza modifiche estetiche rispetto al prototipo, e all'inizio l'unico motore per la TT Mark1 era un 1781\u00a0cm\u00b3 a benzina con turbocompressore. Con cinque valvole per cilindro, erogava 180 CV di potenza. In seguito fu prodotta una variante dello stesso propulsore avente una potenza limitata a 150\u00a0CV.\nIn seguito per modelli con trazione \u201cquattro\u201d, ossia integrale, fu commercializzata una versione dello stesso motore con potenza pari a 225\u00a0CV e, a inizio 2003, l'auto fu venduta anche con motore 3.2 L benzina aspirato (e non pi\u00f9 turbo), capace di 250 CV.\nLa motorizzazione 1.8 Turbo a benzina con trazione su due ruote \u00e8 stata la versione di maggior successo mentre la versione pi\u00f9 ambita fu la SportLine; i colori pi\u00f9 richiesti furono il grigio chiaro metallizzato e il nero.\nFu prodotta e commercializzata fino al 31 agosto 2006.\nVarianti.\nL\"'Audi TT\" venne commercializzata a partire dal settembre 1998 in versione coup\u00e9 e, dall'estate del 1999, in configurazione roadster. Basata sulla piattaforma A - la medesima dell'A3, della Volkswagen Golf IV e altre - era disponibile con trazione anteriore o integrale \"quattro\", bench\u00e9 nella versione con frizione Haldex. Tutte le versioni hanno il motore disposto trasversalmente.\nIl motore 1.8 L Turbo da 180\u00a0CV conferiva alla TT prestazioni di rilievo: velocit\u00e0 massima di 228\u00a0km/h e accelerazione da 0 a 100\u00a0km/h in 7,8 secondi.\nGli interni possono essere in tessuto o pelle (questi ultimi forniti come optional). Un esemplare nella versione Coup\u00e9 180 CV, viene esposto al Museo d\u2019Arte Moderna di New York.\nPer quanto riguarda i cambi, in principio erano disponibili un cinque marce manuale, un sei marce per la 225, e un automatico Tiptronic a sei rapporti; nell'ottobre 2004 a essi si aggiunse il gruppo di nuova generazione \"DSG\" a doppia frizione, offerto assieme a una taratura delle sospensioni pi\u00f9 rigida.\nRESTYLING 2003\nVerso la fine del 2002 avvenne il restyling di met\u00e0 carriera, le modifiche furono minime, venne sostituita la mascherina frontale che pass\u00f3 da avere listelli orizzontali a quella a quadrettoni, questa mascherina venne installata su tutte le TT indipendentemente dal modello, sulla Quattro Sport nasceva in colorazione Phantom Black. Venne cambiato il logo posteriore \u201cTT\u201d e anche la scritta \u201cquattro\u201d, il primo modello era argento satinato , il nuovo logo era pi\u00f9 sottile e non pi\u00f9 satinato ma cromato, la scritta \u201cquattro\u201d anch\u2019essa satinata, divenne cromata.\nI cerchi a 7 razze da 17\u201d di serie avevano le razze scavate all\u2019interno.\nVerso la fine della produzione anche i motori ebbero un leggero ritocco, il 150cv venne portato a 160cv e il 180cv portato a 190cv.\nPACCHETTO S-Line \nCon l\u2019arrivo del restyling venne anche presentato il pacchetto s-Line vero e proprio, disponibile per ogni motorizzazione turbo (150-180-225), prevedeva paraurti frontale sportivo, sottoparaurti posteriore nero opaco a nido d\u2019ape, spoiler posteriore maggiorato, listelli portiera con scritta s-Line (al posto di \u201cTT\u201d) pelle volante e cambio traforata, fari anteriori con colorazione argento, logo s-Line nella parte bassa delle fiancate posteriori. Sostanzialmente il kit rendeva l\u2019auto uguale alla 3.2, ad eccezione dei cerchi, i ricambi erano gli stessi, vennero aggiunti a listino i ricambi per il sottoparaurti posteriore a nido d\u2019ape per scarico singolo e i convogliatori frontali dell\u2019aria erano leggermente diversi.\nRichiamo generale.\nSul finire del 1999 la \"TT\" fu interessata da un richiamo generale dovuto a dei problemi di stabilit\u00e0. Nelle curve prese ad alte velocit\u00e0 (superati i 210\u00a0km/h), infatti, si verificava un forte sovrasterzo che minava la stabilit\u00e0 della vettura. Di conseguenza, la casa applic\u00f2 uno spoiler posteriore per ridurre la portanza e ag\u00ec sulla taratura delle sospensioni per incrementare il sottosterzo. Inoltre venivano sostituite le due barre antirollio, modificate nei diametri (una +1 mm, l'altra -1 mm) e in alcuni casi venne installato l'ESP. Tutte queste precauzioni vennero riprese sugli esemplari prodotti successivamente, dotate di serie infatti anche dell'ESP. Sulle versioni prodotte dall'ottobre 1999 non viene riscontrato alcun problema.\nLa barra duomi di colore nero fu resa di serie su ogni auto prodotta dal 2000 in poi.\nIL LOGO S NEL VOLANTE\nCerte TT presentavano un logo di forma trapezoidale sulla parte bassa del volante. Non sembra ci siano differenze di alcun tipo per queste TT rispetto a quelle sprovviste, sembra che fosse di serie sulle prime versioni (1998-2000) e intorno al 2001 venne gradualmente rimosso dalle auto nuove.\nProbabilmente era un simbolo distintivo di presentazione della TT parallelamente alla S3 che anch\u2019essa era provvista di questo logo. \nDal restyling di fine 2002, per avere il logo sul volante bisogna acquistare il pacchetto s-Line vero e proprio.\nSeconda serie (8J).\nIl primo annuncio di Audi riguardo alla nuova versione della \"TT\" (Audi TT Mark2, o Audi TT Mk2) risale all'agosto 2004, mentre la concept che riveler\u00e0 gran parte delle linee del futuro modello, la Shooting Brake, non verr\u00e0 esposta prima dell'ottobre 2005, al Tokyo Motor Show.\nPresentata ufficialmente il 6 aprile 2006, la nuova \"TT\" ha un particolare telaio, con l'anteriore in alluminio e il posteriore in acciaio, in modo da avere un miglior bilanciamento dei pesi. Questo ha consentito di rispettare maggiormente il pedone in caso di urto e mantenere il peso della vettura pressoch\u00e9 invariato rispetto a quello della precedente versione, nonostante la seconda versione monti un meccanismo che permette di far salire meccanicamente l'alettone posteriore a velocit\u00e0 superiori ai 120\u00a0km/h e di farlo abbassare non appena la vettura scende sotto gli 80\u00a0km/h.\nUn'altra novit\u00e0 di questo nuovo modello sono le sospensioni adattive, denominate Audi Magnetic Ride, sebbene la piattaforma derivi dalla Golf V molti componenti sono stati modificati, la carreggiata anteriore \u00e8 stata allargata di 26 millimetri mentre quella posteriore di 30 millimetri, la sospensione anteriore di tipo MacPherson \u00e8 realizzata interamente in alluminio compreso il telaietto di supporto e vanta di una geometria differente rispetto alla Golf, gli attacchi dei bracci inferiori sono stati modificati ed allungati questo per alzare il centro di rollio ed avere maggior recupero dell'angolo di camber, i portamozzi sono specifici per questa vettura, mentre la sospesione posteriore presenta un multilink a 3 bracci e mezzo con portamozzi anch'essi specifici in alluminio. La TT Mk2 \u00e8 venduta in due motorizzazioni: 2.0 TFSI a iniezione diretta e turbocompresso da 200 CV, lo stesso propulsore della Golf GTI, abbinato sia alla trazione anteriore sia a quella integrale, e il 3.2 FSI a iniezione diretta aspirato da 250 CV, usato anche per la precedente generazione, disponibile solo con la trazione integrale. Rispetto al modello precedente le prestazioni sono complessivamente migliorate non solo per l'adozione di motori a iniezione diretta di benzina, ma anche grazie al contributo dell'alluminio per la realizzazione del telaio. I cambi disponibili sono un manuale a sei rapporti e, in opzione, uno automatico-sequenziale a doppia frizione denominato S-Tronic.\nVersioni.\n\u00c8 disponibile in due versioni: la versione coup\u00e9, una 2+2 i cui sedili posteriori sono riservati a passeggeri alti meno di 165 cm, e la versione roadster, 2 posti secchi, che \u00e8 stata presentata nel mese di dicembre del 2006. Si basa sulla stessa meccanica del coup\u00e9 ed \u00e8 dotata di un tetto in tela come da tradizione, mentre il peso \u00e8 leggermente pi\u00f9 alto a causa dei rinforzi sul telaio necessari a compensare la minor rigidit\u00e0 torsionale causata alla mancanza del tetto in metallo. La versione coup\u00e9 si apprezza pi\u00f9 della versione roadster per la silenziosit\u00e0 e il comfort di marcia. La roadster sconta inoltre un bagagliaio di dimensioni pi\u00f9 ridotte rispetto alla versione coup\u00e9 e l'impossibilit\u00e0 di poter ospitare altri due passeggeri.\nNel 2007 \u00e8 stata presentata una concept della TT denominata Clubsport Quattro. Questa implementava ritrovati tecnologici derivati dal mondo delle competizioni e aveva una configurazione di tipo barchetta. Sono state aggiunte numerose prese dell'aria supplementari per migliorare il raffreddamento dell'unit\u00e0 propulsiva costituita da un 2.0 TFSI da 300 CV di potenza. Quest'ultimo \u00e8 gestito da un cambio a sei marce a doppia frizione. L'impianto luci sfrutta il sistema LED. Il terminale di scarico era in acciaio inox e sono state eliminate le maniglie delle porte d'accesso per migliorare l'aerodinamicit\u00e0 della vettura. Erano installati cerchi da 20\" avvolti in pneumatici in misura 265/30. Negli interni erano presenti sedili sportivi con cinture a quattro punti e numerosi inserti in alluminio per contenere il peso complessivo. I freni sono a disco in ceramica.A settembre 2008, \u00e8 stata prodotta una versione speciale di quest'auto denominata TTS. Tale versione, prodotta sia in variante coup\u00e9 sia roadster, \u00e8 dotata di un motore 2.0 TFSI da 272 CV capace di far accelerare l'auto da 0 a 100\u00a0km/h in soli 5,2 secondi (versione coup\u00e9 con cambio automatico) e farle raggiungere la velocit\u00e0 massima di 250\u00a0km/h (limitata elettronicamente). Questo propulsore \u00e8 il prodotto dell'elaborazione del 2.0 TFSI \"standard\", che rappresenta un ottimo connubio delle due tecnologie Audi introdotte con la TT Mark1 (iniezione diretta di benzina e della sovralimentazione turbo). Questo motore da due litri (diverso dal 1.8 della Mark1, che non era dotato di iniezione diretta, ma derivava da quello della Golf GTI IV serie) a quattro cilindri, vince da quattro anni consecutivi, cio\u00e8 dal 2005, il titolo di \"Motore dell'Anno\". Non si tratta solo della potenza elevata che viene erogata a rendere speciale il TFSI, ma contribuisce anche la coppia e il rendimento (consumi relativamente ridotti). Il cambio adottato \u00e8 a doppia frizione S-tronic, che permette cambi di marcia molto veloci. Le modifiche estetiche, rispetto alle altre versioni, consistono nella single frame e negli specchietti cromati, caratteristiche esclusive delle Audi \"S\", e nell'adozione di quattro scarichi posteriori (due affiancati per lato); cambiano leggermente anche i fari anteriori, che adottano LED di posizione.\nSempre dal secondo semestre del 2008 viene prodotta una versione con un turbodiesel 2.0 TDI da 170 CV sia per le versioni Coup\u00e9 sia Roadster. Con tale motore l'auto vanta velocit\u00e0 di punta di 230\u00a0km/h, consumo medio di 5,2 litri/100\u00a0km e accelerazione 0-100 km/h in 7 secondi.\nAl salone di Ginevra 2009 \u00e8 stato presentato il modello di punta: la versione RS, con un vistoso alettone posteriore, dotata di un inedito propulsore 5 cilindri di 2,5 litri in grado di erogare 340\u00a0CV di potenza per una velocit\u00e0 massima di 280\u00a0km/h e una scatto da 0 a 100\u00a0km/h in 4,6 secondi. Tali prestazioni sono frutto anche del buon rapporto peso/potenza: 4,3\u00a0kg/CV per il modello coup\u00e9 e 4,4\u00a0kg/CV per il modello roadster.\nNel 2012 ne \u00e8 stata realizzata la versione Plus, la quale era dotata di un propulsore TSFI 2.5 potenziato a 360 CV che era in grado di portare la vettura alla velocit\u00e0 massima di 280\u00a0km/h, con accelerazione da 0 a 100\u00a0km/h in 4,2 secondi. La coppia era stata incrementata a 465 Nm. Per la gestione del propulsore erano disponibili un cambio manuale a sei marce e il modello S-Tronic a sette rapporti. La frizione \u00e8 doppia mentre la trazione \u00e8 integrale. L'impianto frenante \u00e8 costituito da freni a disco forati gestiti da quattro pistoncini. Per diminuire il peso complessivo, i cerchi da 19\" sono stati realizzati in lega.\nAttivit\u00e0 sportiva.\nDella TT RS fu realizzata una versione da competizione dalla Raeder Motorsport in collaborazione con l'Audi per partecipare alle ultime prove del Veranstaltergemeinschaft Langstreckenpokal N\u00fcrburgring del 2010. La meccanica rimaneva grosso modo invariata rispetto al modello stradale, mentre erano stati aggiunti tutti i sistemi di sicurezza FIA ed erano stati installati nuovi componenti aerodinamici per migliorare l'aerodinamica della vettura. Pilotata dai piloti Marc Hennerici, Christopher Mies e Christoph Breuer, la vettura ottenne la vittoria nella classe SP 4T.\nSuccessivamente, \u00e8 stata presentata una concept per un'eventuale versione per il campionato FIA GT4. Come propulsore venne scelto un TFSI da 340 CV di potenza, mentre componenti aerodinamiche erano derivate dalla TT RS. Molte di queste componenti erano state realizzate in CFRP, mentre i finestrini erano in plastica. Il cambio era un S-tronic con bloccaggio del differenziale. La presentazione ufficiale della vettura avvenne al GP di Shanghai del DTM, dove il pilota Frank Biela percorse alcuni giri di pista dimostrativi.\nTerza serie (8S).\nL'Audi TT di terza serie \u00e8 stata presentata in anteprima in forma di prototipo con l\"'Audi Allroad Shooting Brake Concept\", mostrato al Salone di Detroit nel 2014, che ne ha prefigurato alcune le linee e alcuni dettagli esterni come i fari e la mascherina anteriore e interni.\nAudi ha rivelato la terza generazione TT al Salone di Ginevra del 2014. Questo modello utilizza la piattaforma modulare del Gruppo Volkswagen chiamata MQB, ed \u00e8 disponibile con motori a benzina TFSI e Diesel TDI. Il motore d'entrata \u00e8 un 1.8 da 180 CV. Il 2.0 TFSI \u00e8 disponibile in due versioni: una versione che produce 230 CV e 370 Nm di coppia e un'altra potenziata nella versione TTS con 310 CV e 380 Nm di coppia. \u00c8 anche disponibile per la TT un 2.0 TDI che produce 184 CV e 380 Nm di coppia. I motori TFSI sono disponibili anche con la trazione integrale \"quattro\". Al vertice della gamma c'\u00e8 un 2.5 TFSI da 400 CV riservata alla TTRS.\nRestyling 2018.\nNell'estate del 2018, Audi ha presentato un restyling dei modelli TT e TTS.\nVersioni speciali.\nAudi TT Ultra quattro Concept.\nTale modello \u00e8 stato dotato di un motore 2.0 TFSI a iniezione diretta dalla potenza di 310 CV e 400 Nm, con un rapporto peso-potenza di 3,6\u00a0kg per CV. Utilizzando numerose parti in carbonio e magnesio, il peso della vettura \u00e8 stato contenuto fino a 1.111\u00a0kg. Gli specchietti esterni, per migliorare l'aerodinamica, sono stati sostituiti da telecamere che inviano le immagini direttamente sulla console centrale del cruscotto.\nAudi TT Nuvolari Limited Edition.\nPresentata in occasione del Gran Premio di Nuvolari 2014, la TT Coup\u00e9 Nuvolari Limited Edition \u00e8 spinta dal motore 2000 TDI ultra da 184 CV ed \u00e8 stata prodotta in 100 esemplari. La versione numerata \u00e8 dotata di un equipaggiamento esclusivo, che comprende gli interni fregiati dalla tartaruga porta-fortuna di Nuvolari, la targhetta con il numero progressivo della serie, applicazioni adesive esterne e battitacco \"Nuvolari\"."}
{"id": "1858633", "revid": "17273493", "url": "https://it.wikipedia.org/wiki?curid=1858633", "title": "Karatsuba", "text": ""}
{"id": "1858634", "revid": "228587", "url": "https://it.wikipedia.org/wiki?curid=1858634", "title": "Clifford R. Robinson", "text": ""}
{"id": "1858637", "revid": "33689", "url": "https://it.wikipedia.org/wiki?curid=1858637", "title": "Drag", "text": ""}
{"id": "1858647", "revid": "2121638", "url": "https://it.wikipedia.org/wiki?curid=1858647", "title": "Iron Lad", "text": "Iron Lad, il cui vero nome \u00e8 Nathaniel Richards, \u00e8 un personaggio immaginario dei fumetti creato da Allan Heinberg (testi) e Jim Cheung (disegni), pubblicato dalla Marvel Comics, comparso per la prima volta in \"Young Avengers\" n. 1.\nBiografia del personaggio.\nNathaniel Richards, nato nel futuro, \u00e8 uno studente destinato a divenire Kang il conquistatore, un viaggiatore del tempo criminale che, nel XX secolo, si scontrer\u00e0 pi\u00f9 volte con i Vendicatori e i Fantastici Quattro. Un giorno, dopo esser stato tormentato dai bulli della scuola, venne contattato dalla sua versione adulta che, per consolarlo, gli mostr\u00f2 le sue future imprese e le sue battaglie contro i \"pi\u00f9 potenti eroi della terra\".\nMa la visione ebbe l'effetto contrario in Nathan; sconcertato dalla scoperta, si rec\u00f2 nel XX secolo alla ricerca dei Vendicatori, sperando che questi conoscessero un modo per impedire la sua ascesa criminale.\nPurtroppo per Nate, i Vendicatori si erano sciolti da poco (a seguito della follia di Scarlet descritta in \"Vendicatori Divisi\"). Decise allora di recarsi nei laboratori Stark, dove trov\u00f2 i resti meccanici dell'androide noto come la Visione; grazie a questi componenti si costru\u00ec un'armatura cibernetica simile a quella di Iron Man (ma pi\u00f9 potente, grazie a una tecnologia futuristica) avente nel suo database delle informazioni su dove cercare nuovi Vendicatori: la Visione infatti aveva organizzato un piano di emergenza per sopperire alla scomparsa dei Vendicatori sostituendolo con una nuova generazione di eroi, i cui membri erano in qualche modo legati agli originali.\nAssieme ad Elijah \"Eli\" Bradley (Patriot), Teddy Altman (Hulkling) e Billy Kaplan (prima Asgardiano poi Wiccan) form\u00f2 i Giovani Vendicatori, sperando di contrastare i piani del suo alter ego futuro.\nLe loro imprese attirarono l'attenzione di Capitan America, Iron Man e Jessica Jones (che doveva indagare su di loro per conto del \"Daily Bugle\"): Nathaniel raccont\u00f2 loro tutto, sperando che i due eroi potessero aiutarli.\nCap e Iron Man decisero di occuparsi della cosa, per\u00f2 proibirono loro di esercitare la professione dei supereroi, in quanto troppo pericolosa, e con la scusa di addestrarli li rinchiusero nella propria vecchia base, andando poi a rintracciare i loro genitori.\nLiberati da Kate Bishop (la futura Occhio di Falco) e da Cassie Lang (la futura Stature, con la quale nascer\u00e0 del tenero) i Giovani Vendicatori si scontrarono con Kang, giunto nel passato appositamente per costringere Nate a tornare nel suo tempo. I ragazzi si ribellarono e lo sconfissero in battaglia. Nate riusc\u00ec ad uccidere la sua versione adulta, ma ben presto si rese conto di aver alterato lo spazio-tempo, e la realt\u00e0 cominci\u00f2 a cambiare intorno a loro, rischiando di collassare: Nate cap\u00ec allora di essere costretto a tornare nel proprio tempo e a seguire il proprio destino di divenire Kang, per poter cos\u00ec ristabilire la realt\u00e0 e la giusta linea temporale.\nTuttavia Nathan ha lasciato un'eredit\u00e0: la sua armatura, caricata dei suoi tracciati cerebrali, \u00e8 diventata una nuova versione della Visione, pronta a guidare i Giovani Vendicatori al suo posto."}
{"id": "1858650", "revid": "1442080", "url": "https://it.wikipedia.org/wiki?curid=1858650", "title": "Distretto di Jirapa/Lambussie", "text": "Il distretto di Jirapa/Lambussie (ufficialmente Jirapa/Lambussie District, in inglese) era un distretto della Regione Nordoccidentale del Ghana.\nNel 2008 \u00e8 stato soppresso, il territorio \u00e8 stato suddiviso nei distretti di Jirapa (capoluogo: Jirapa) e Lambussie-Karni (capoluogo: Lambussie)."}
{"id": "1858651", "revid": "101768", "url": "https://it.wikipedia.org/wiki?curid=1858651", "title": "Jirapa/Lambussie District", "text": ""}
{"id": "1858653", "revid": "117016689", "url": "https://it.wikipedia.org/wiki?curid=1858653", "title": "Tacina", "text": "Il Tacina \u00e8 un fiume della Calabria che nasce sul lato orientale dell'altopiano silano (Sila Piccola) e si getta nel Golfo di Squillace dopo un corso di 58\u00a0km che interessa un bacino idrografico di 426\u00a0km2.\nCorso.\nIl Tacina, come d'altronde i suoi affluenti, nasce nel Parco Nazionale della Sila. Suoi principali affluenti, a destra, sono i torrenti \"Soleo\" e a sinistra \"Sant'Antonio\" alimentato a sua volta dai torrenti Vergari Reazio e Potamo che lambiscono l'antichissima cittadina di Mesoraca . Il \"Soleo\" (lungo 23\u00a0km), nasce nei piani di Tirivolo a 1600\u00a0m. s.l.m., a breve distanza dall'origine del Tacina (Timpone Morello, 1665 m s.l.m.) da cui \u00e8 separato dal monte Gariglione (1765\u00a0m s.l.m.). Il primo tratto del Soleo, fra i monti Gariglione e Femminamorta forma una stretta gola detta, per il suo aspetto selvaggio, \"Manca del Diavolo\". La confluenza fra il Tacina e il Soleo si verifica in localit\u00e0 Zaccarella di Roccabernarda.\nPer l'alto grado di naturalit\u00e0 il Tacina e il Soleo sono stati inseriti nei siti del \"progetto Bioitaly\", aree protette di interesse comunitario con codice SIC IT9320129 per il Tacina, e SIC IT9330125 per il Soleo. Occorre dire tuttavia che le acque del Tacina sono sfruttate notevolmente per uso irriguo e per la produzione di energia idroelettrica.\nIl Tacina sfocia nel mar Ionio in localit\u00e0 Steccato di Cutro, in prossimit\u00e0 di Botricello, a circa 44\u00a0km da Catanzaro. Nell'ultimo tratto segna il confine fra le province di Catanzaro e Crotone. La foce \u00e8 visibile dalla Strada statale 106 Jonica."}
{"id": "1858655", "revid": "1543377", "url": "https://it.wikipedia.org/wiki?curid=1858655", "title": "Miep Gies", "text": "Biografia.\nMiep Gies nacque come Hermine Santrouschitz a Vienna, in Austria; si trasfer\u00ec a Leida nei Paesi Bassi nel dicembre del 1920, grazie a un programma per l'aiuto ai bambini austriaci denutriti o malnutriti, per fuggire alla penuria di cibo dell'Austria dopo la Prima guerra mondiale e qui fu adottata da una famiglia di origine operaia che aveva gi\u00e0 cinque bambini e crebbe Hermine (soprannominata \"Miep\") come figlia propria.\nIncontro con la famiglia Frank.\nNel 1922 si trasfer\u00ec con la famiglia adottiva ad Amsterdam, dove, terminati gli studi, trov\u00f2 lavoro inizialmente come impiegata in un magazzino tessile, dove conobbe Jan Gies, contabile, con cui si fidanz\u00f2. Nel 1933, tramite un'amica di famiglia, ottenne un colloquio di lavoro con Otto Frank che l'assunse nella sua azienda, l'Opekta, che produceva preparati per marmellate. Inizialmente entr\u00f2 come impiegata nel banco informazioni, successivamente venne promossa, fino a raggiungere un incarico dirigenziale. Divenne presto una stretta amica della famiglia Frank, assieme a Jan Gies, che infine spos\u00f2 il 16 luglio 1941, dopo aver rifiutato l'adesione a una associazione femminile nazista e aver subito la minaccia di essere rimandata in Austria. La sua conoscenza dell'olandese e del tedesco aiut\u00f2 la famiglia Frank ad ambientarsi nei Paesi Bassi e lei e suo marito divennero ospiti regolari di casa Frank.\nIl rifugio sul Canale Prinsengracht.\nCon suo marito e i suoi colleghi, Victor Kugler, Johannes Kleiman e Bep Voskuijl, Miep Gies, dal 6 luglio 1942 al 4 agosto 1944, aiut\u00f2 a nascondere Edith e Otto Frank, le loro figlie Margot e Anna, Hermann e Auguste van Pels, il loro figlio adolescente Peter, e Fritz Pfeffer, un dentista di origine tedesca, nell\"'Achterhuis\". Il rifugio, durante l'occupazione nazista, era un appartamentino segreto a due piani posto sopra gli uffici dell'Opekta, sul Canale Prinsengracht, nella parte ovest di Amsterdam, il cui accesso era nascosto da una libreria.\nMiep e gli altri collaboratori rischiavano incriminazioni, deportazione e anche la morte se fossero stati sorpresi a nascondere gli ebrei. Per oltre due anni, Miep, il marito ed colleghi tennero nascoste otto persone, procurando loro cibo (sempre pi\u00f9 scarso a causa del razionamento), libri, vestiario e medicinali e - come annota Anna nel diario - persino organizzando per loro festicciole e procurando doni in occasione di compleanni e feste religiose. La mattina del 4 agosto 1944, un delatore anonimo rifer\u00ec alla Gestapo la presenza di persone nascoste sopra gli uffici dell'Opekta. Tutti coloro che vi avevano trovato rifugio furono arrestati, cos\u00ec come Victor Kugler e Johannes Kleiman. Dopo la guerra ci furono tre distinte indagini penali mirate a identificare l'informatore, tutte prive di risultati. Miep Gies evit\u00f2 l'arresto perch\u00e9 l'ufficiale incaricato della perquisizione era austriaco come lei e le permise di andare assieme alla giovanissima Bep Voskuijl (che, ricord\u00f2 Miep, dopo l'irruzione della Gestapo, fu colta da un violento attacco di panico); tuttavia Karl Silberbauer non accett\u00f2 allorch\u00e9 Miep, alcuni giorni dopo, si present\u00f2 coraggiosamente presso l'ufficio delle SS offrendo denaro - raccolto tramite una colletta di amici e conoscenti dei Frank - per ottenere la liberazione degli arrestati.\nIl diario di Anna Frank.\nLa Gies trov\u00f2 il diario di Anna Frank nel nascondiglio e lo nascose in uno scrittoio per quando Anna sarebbe ritornata. A guerra finita e dopo la conferma della morte di Anna nel campo di concentramento di Bergen-Belsen, Miep Gies consegn\u00f2 quell'insieme di fogli e taccuini all'unico superstite della famiglia, Otto Frank, padre di Anna, che li organizz\u00f2 in un diario e li pubblic\u00f2 nel 1947.\nMiep Gies non aveva letto il diario prima di consegnarlo a Otto Frank, e nel suo libro di memorie, \"Si chiamava Anna Frank\", racconta che se fosse dipeso da lei, lo avrebbe distrutto per le informazioni incriminanti che conteneva: l'illegale nascondersi delle famiglie ebree, il loro sostentamento da parte di alcune persone libere (di cui era fatto esplicitamente nome e cognome), il mercato nero che forniva cibo per tutte quelle persone. Fu Otto Frank che, in seguito, la persuase a leggere il diario in occasione della sua seconda ristampa.\nRiconoscimenti e onorificenze.\nQuando il libro fu pubblicato e ampiamente tradotto, Miep e Jan Gies divennero celebri nei Paesi Bassi e in tutto il mondo e il loro coraggio venne riconosciuto e premiato da moltissime organizzazioni internazionali. Tra i tanti, ricevettero il premio Raoul Wallenberg per il coraggio e la nomina a Giusto tra le nazioni.\nNel 1994, Miep Gies ricevette l'Ordine al Merito di Germania; nel 1995, fu premiata con la medaglia di Yad Vashem e, nel 1997, con il cavalierato dalla regina Beatrice dei Paesi Bassi.\nDopoguerra.\nL'unico figlio di Miep, Paul Gies, nacque il 13 luglio 1950, allorch\u00e9 i coniugi Gies avevano ormai rinunciato alla speranza di avere figli; suo marito, Jan Gies, mor\u00ec di diabete nel 1993. Miep Gies viveva nel Noord-Holland, la provincia dell'Olanda Settentrionale e il 15 febbraio 2009 ha compiuto 100 anni. \u00c8 morta l'11 gennaio 2010, a quasi 101 anni d'et\u00e0, ormai bisnonna e ancora perfettamente lucida, per le conseguenze di una frattura del femore in seguito a una caduta nella casa di riposo nella quale era ospitata.\nTeatro, cinema e televisione.\nMiep Gies appare come personaggio nei numerosi adattamenti del diario di Anna Frank, per il teatro, il cinema e la televisione. L'attrice che per prima ha creato il ruolo nella produzione teatrale di Broadway del 1955 \u00e8 stata Gloria Jones, mentre nel celebre film di George Stevens del 1959 la parte \u00e8 stata interpretata da Dodie Heat. Nel 1988 Mary Steenburgen \u00e8 la protagonista del film tv americano \"The Attic - The Hiding of Anne Frank\", basato sul libro di memorie di Miep \"Si chiamava Anna Frank\", edito in Italia da Arnoldo Mondadori Editore. Miep Gies appare come personaggio (interpretata da Pat Carroll) anche in una scena del film \"Freedom Writers\" (2007), mentre incontra un gruppo di studenti di una scuola superiore di Long Beach. Altre attrici che si sono cimentate nella parte sono Lili Taylor e Kate Ashfield."}
{"id": "1858657", "revid": "986213", "url": "https://it.wikipedia.org/wiki?curid=1858657", "title": "Philippe d'Alen\u00e7on", "text": "Era il secondogenito del conte d'Alen\u00e7on Carlo il Magnanimo (fratello del re di Francia Filippo VI di Valois) e di Maria de la Cerda, figlia di Ferdinando II de la Cerda.\nBiografia.\nAncor giovanissimo venne avviato alla carriera ecclesiastica: venne eletto vescovo di Beauvais (1356), poi arcivescovo di Rouen (1359) e nel 1375 venne nominato patriarca latino di Gerusalemme e amministratore apostolico dell'Arcidiocesi di Auch.\nRisoluto sostenitore di Papa Urbano VI contro l'antipapa avignonese Clemente VII, (uno dei pochi alti prelati francesi a schierarsi con la sede romana) venne da quest'ultimo privato dei benefici e costretto a trasferirsi a Roma. Urbano VI lo elev\u00f2 alla dignit\u00e0 cardinalizia nel concistoro del 18 settembre 1378 quale cardinale presbitero di Santa Maria in Trastevere.\nFu legato pontificio nelle Fiandre nel 1379 e nel 1380 fu promosso al rango di cardinale vescovo di Sabina. Visse anche una parentesi (da giugno ad agosto del 1380) come governatore di Spoleto.\nLa sua nomina a patriarca di Aquileia (1381) provoc\u00f2 gravi discordie in Friuli e lo scoppio della guerra di successione al Patriarcato di Aquileia, la cui ragione principale era il dissido tra Udine e Cividale per questioni di interesse commerciale, legate a motivi di prestigio cittadino e familiare.\nIl Patriarca si schier\u00f2 apertamente con Cividale, suscitando la furiosa reazione degli udinesi, che lo costrinsero a fuggire dallo Stato Patriarcale. Filippo riusc\u00ec a rientrare alla testa di un esercito assoldato da Francesco da Carrara ma poi, giudicando la situazione ingovernabile, rassegn\u00f2 le dimissioni, accettate dal Papa (1387).\nNel frattempo le casse patriarcali si erano completamente svuotate e il bilancio dello stato era in uno situazione drammatica.\nVenne reintegrato da Bonifacio IX e nominato vescovo di Ostia: non partecip\u00f2 al conclave del 1389 ma fu legato del nuovo pontefice dal 1387 al 1390 in Germania. Filippo partecip\u00f2 alla canonizzazione di Santa Brigida di Svezia nel 1391. Tenne una corrispondenza con l'Universit\u00e0 di Parigi per porre fine allo scisma. Fu inoltre arciprete (dal 1378) della Basilica Vaticana e dal 1394 Decano del Sacro Collegio.\nMor\u00ec a Roma all'et\u00e0 di 59 anni in odore di santit\u00e0 e venne sepolto nella Basilica di Santa Maria in Trastevere."}
{"id": "1858663", "revid": "2023463", "url": "https://it.wikipedia.org/wiki?curid=1858663", "title": "Jerry Sloan", "text": "Carriera.\nBandiera di Chicago nella NBA.\nDopo un'eccellente carriera universitaria a Evansville che lo vide vincere due titoli NCAA Division II, venne selezionato con la quarta scelta assoluta dai Baltimore Bullets nel draft NBA del 1965. L'avventura ai Bullets dur\u00f2 una sola stagione, al termine della quale venne scelto dai neonati Chicago Bulls nell'expansion draft.\nNei primi due anni a Chicago, Sloan lavor\u00f2 sotto coach Red Kerr, poi arriv\u00f2 sulla panchina Dick Motta, che gest\u00ec la squadra nelle successive otto stagioni. Chicago inanell\u00f2 cinque stagioni vincenti consecutive e raggiunse due finali di Conference consecutive, nel 1974 e nel 1975, perdendole contro i Milwaukee Bucks di Kareem Abdul-Jabbar e contro i Golden State Warriors di Rick Barry.\nL'anno successivo Sloan si infortun\u00f2 gravemente al ginocchio e fu costretto al ritiro. Senza di lui la squadra croll\u00f2, finendo con un record di 24-58.\nHa terminato la sua carriera con 14 punti e, soprattutto, 7,4 rimbalzi a partita: una media incredibile per una guardia.\nAncora a Chicago, da allenatore.\nChiusa la carriera da giocatore i Bulls gli offrirono prima un posto da scout e, nella stagione 1977-78, la carica di vice-allenatore, per promuoverlo poi capo allenatore nel 1979. Sono i Bulls di Reggie Theus e Artis Gilmore, sicuramente una squadra dal grande potenziale.\nUna stagione mediocre all'esordio fa da prologo ad una buona annata nel 1980-81. La squadra ottiene un record di 45-37 ma, al secondo turno dei play-off, si trova di fronte Larry Bird e i futuri campioni dei Boston Celtics. \u00c8 troppo per questi Bulls, che finiscono travolti per 4-0.\nL'anno seguente Sloan non termina la stagione: viene rimpiazzato dopo 51 partite da Rod Thorn.\nCoach da record a Salt Lake City.\nJerry Sloan diventa coach degli Utah Jazz nel 1988. In questi anni nella squadra nascono e si consolidano stelle NBA del calibro di Karl Malone e John Stockton, raggiungendo 2 NBA Finals nel 1997 e nel 1998, venendo in entrambi i casi sconfitto dai Chicago Bulls di Michael Jordan.\nLa fine dell'era Sloan.\nIl 10 febbraio 2011, dopo 23 anni sulla panchina dei Jazz, Jerry Sloan annuncia le sue dimissioni dalla guida della franchigia di Salt Lake City.\nAlla base di questa sorprendente decisione ci sarebbero alcune importanti divergenze con la stella della squadra, Deron Williams. In vero stile-Sloan per\u00f2 Jerry non accende polemiche giustificando il ritiro per \"mancanza della giusta energia per restare in panchina\". Le dimissioni di Sloan fecero s\u00ec che anche il suo vice, Phil Johnson, arrivasse a rinunciare alla propria carica dichiarando: \u00abSono arrivato con Jerry e me ne vado con lui\u00bb. Sloan chiuse la sua carriera a Salt Lake City con il record di 1221 vinte e 803 perse (\u00e8 il quarto coach pi\u00f9 vincente della lega) e la soddisfazione di aver portato i Jazz a due finali NBA consecutive, perse entrambe contro i Chicago Bulls di Michael Jordan.\nVita privata.\nSloan \u00e8 stato sposato con la sua prima moglie, Bobbye, per 41 anni. Conosciutisi durante il liceo, i due sono rimasti insieme fino alla morte di lei, avvenuta nel 2004 a causa di una neoplasia del pancreas. Precedentemente alla diagnosi, la moglie aveva gi\u00e0 lottato per 6 anni contro una forma di tumore al seno. \nNel 2006, Sloan \u00e8 convolato a nuove nozze, con Tammy Jessop.\nMorte.\nNell'aprile del 2016, a Sloan \u00e8 stata diagnosticata la malattia di Parkinson con demenza da corpi di Lewy. \u00c8 scomparso nel 2020 all'et\u00e0 di 78 anni per le complicazioni di queste patologie."}
{"id": "1858664", "revid": "114131072", "url": "https://it.wikipedia.org/wiki?curid=1858664", "title": "Tracheata", "text": "Tracheata, o Atelocerata (o, ancora, Antennata) \u00e8 un raggruppamento sistematico interno al phylum degli Arthropoda, comprendente il maggior numero di specie del regno degli Animali.\nMorfologia.\nI Tracheata presentano, come caratteri morfologici primari e condivisi (anche se non da tutti i taxa), trachee, tubuli malpighiani, arti uniramosi, vescicole coxali eversibili, organi postantennali e braccia anteriori del tentorio. Inoltre, questi Artropodi possiedono un unico paio di antenne (a differenza dei Crustacea, che ne posseggono due paia) e un apparato boccale comprendente un paio di mandibole e due paia di mascelle. Quest'ultimo carattere, comune a tutti i Mandibulata, contraddistingue Crostacei, Miriapodi ed Esapodi dai Chelicerati, i quali hanno un apparato boccale costituito da gnatiti preorali (cheliceri). Questi indizi di una comune origine fra Hexapoda e Myriapoda si dimostrano, tuttavia, piuttosto deboli. L'assenza, condivisa fra questi due subphyla, di strutture come il secondo paio di antenne \u00e8 una inconsistente prova di affinit\u00e0. All'interno degli Hexapoda, organi postantennali sono presenti solo nei Collembola e nei Protura e potrebbero essere convergenti rispetto a organi simili presenti nei Myriapoda. L'evidenza di un'omologia tra i tubuli malpighiani di Esapodi e Miriapodi, in termini sia di sviluppo sia di struttura, non \u00e8 stata ancora adeguatamente dimostrata. Allo stesso modo, le vescicole coxali, non sempre presenti, potrebbero non essere omologhe. Pertanto, i caratteri morfologici che sostengono gli Atelocerata potrebbero essere stati acquisiti in maniera convergente, in rapporto al passaggio dall'ambiente acquatico a quello terrestre.\nFilogenesi.\nSotto l'aspetto filogenetico, i Tracheata sarebbero uno dei due rami in cui si ripartisce il clade dei Mandibulata, comprendente anche i Crustacea, e che si distingue da quello comprendente i Chelicerata e i Trilobita. In realt\u00e0, l'albero tassonomico dei Mandibulata vede contrapporsi due interpretazioni controverse.\nLa prima, basata su analisi di filogenesi molecolare, raggruppa le superclassi degli Hexapoda e dei Crustacea nel clade dei Pancrustacea, distinguendo il clade da quello comprendente i Myriapoda.\nLa seconda, basata su relazioni morfologiche, raggruppa le superclassi degli Hexapoda e dei Myriapoda nel subphylum dei Tracheata, distinguendolo da quello dei Crustacea:"}
{"id": "1858668", "revid": "729019", "url": "https://it.wikipedia.org/wiki?curid=1858668", "title": "Universit\u00e0 (metropolitana di Napoli)", "text": "Universit\u00e0 \u00e8 una stazione della linea 1 della metropolitana di Napoli ubicata nel quartiere Porto e facente parte delle stazioni dell'arte.\nStoria.\nLa stazione venne attivata il 26 marzo 2011.\nStrutture e impianti.\nFu progettata dall'architetto Alessandro Mendini e dal designer Karim Rashid.\nData la sua vicinanza alla zona portuale, permette di accedere alle zone di via Depretis e via Colombo, di via Marina e del corso Umberto I (conosciuto come Rettifilo), una delle strade pi\u00f9 commerciali di Napoli.\n\u00c8 possibile raggiungere dalla stazione anche le varie facolt\u00e0 universitarie presenti nei dintorni, quelle di giurisprudenza, di scienze politiche e di lettere e filosofia dell'Universit\u00e0 Federico II e le sedi storiche dell'Orientale.\nNel 2011 ha vinto il premio internazionale \"Emirates Leaf International Award\", a Londra.\nLa stazione si trova ad una profondit\u00e0 di 30\u00a0m al di sotto del livello della strada, una profondit\u00e0 notevole, ma di poco conto rispetto alla \"viscerale\" profondit\u00e0 della stazione di Salvator Rosa.\nVi si accede tramite due scale, una posta dinanzi al Palazzo della Borsa, sede della Camera di Commercio di Napoli, l'altra sul marciapiede opposto, lato mare, dove c'\u00e8 anche il vano ascensore. La loro particolarit\u00e0 sta nell'essere rivestite da piastrelle su cui sono scritte le parole che sono state inventate negli ultimi tempi.\nLa stazione al suo interno \u00e8 caratterizzata da colori e pannelli molto suggestivi che catturano l'attenzione dei pendolari. In particolare i due colori base sono il fucsia e il verde acido che sono propri ognuno di una delle due banchine.\nA cominciare dal piano delle obliteratrici dove sono presenti le particolari sculture disegnate da Rashid, la pi\u00f9 suggestiva di queste si chiama \"Synapsi\" e vuole ricordare il reticolo neurale del cervello, anticipando gli effetti che generano gli ambienti sottostanti.\nBalzano all'occhio anche le due colonne nere modellate come un profilo umano continuo, definito \"conversational profile\". Il soggetto raffigurato \u00e8 proprio Rashid.\nLungo le banchine, i pannelli che rivestono i muri presentano effetti stereoscopici tridimensionali. Altri giochi ottici luminosi si possono incontrare anche in vari punti dei mezzanini intermedi.\nDegne di nota, infine, le raffigurazioni di Dante e Beatrice, dai colori vivi, sui gradini di accesso alle banchine.\nServizi.\nLa stazione dispone di:"}
{"id": "1858669", "revid": "125398839", "url": "https://it.wikipedia.org/wiki?curid=1858669", "title": "Dichiarazione di Alba Iulia", "text": "La Dichiarazione di Alba Iulia \u00e8 il documento che sanc\u00ec l'unione di Transilvania, Banato, Cri\u0219ana e Maramure\u0219 alla Romania.\nOrigine e redazione.\nLa Valacchia e la Moldavia avevano tentato di unirsi gi\u00e0 con la rivoluzione del 1848, fallita sulla spinta dell'Impero russo e di quello Ottomano, e successivamente avevano proclamato la propria unione durante la guerra di Crimea. Nonostante il Congresso di Parigi, al termine del conflitto, avesse consentito lo svolgimento di una consultazione popolare per sancire l'unione (referendum che aveva ovviamente fatto registrare risultati largamente favorevoli), l'opposizione di alcune potenze europee, in particolare Turchia, Austria e Gran Bretagna, aveva portato al mancato riconoscimento internazionale del nuovo stato unitario, mantenendo i due principati separati e sotto l'autorit\u00e0 ottomana. Tuttavia nel 1859 il popolo dei due paesi elesse come proprio sovrano Alexandru Ioan Cuza e gli ottomani dovettero cedere ed accettare questa decisione nel 1862. L'unione dei due principati nel Regno di Romania venne ufficialmente proclamata il 4 gennaio 1862 e la capitale del nuovo stato unitario venne stabilita a Bucarest.\nL'unificazione dei due principati non era per\u00f2 sufficiente per i patrioti romeni; un'altra parte della Romania era infatti ancora sotto il dominio dell'Impero austroungarico: Transilvania, Banato, Cri\u0219ana e Maramure\u0219. Un gruppo di patrioti valacchi, tra il 1914 ed il 1916, caldeggiava l'intervento dei principati uniti nella Prima guerra mondiale, con lo scopo di contribuire alla liberazione delle parti della Romania ancora in mano agli austriaci: la posizione non era per\u00f2 condivisa dal governo e gli interventisti, in lunghe riunioni svoltesi prevalentemente in una sala dell'albergo Hanul lui Manuc, stabilirono di mobilitarsi per fare pressione sul governo stesso per un intervento diretto nel conflitto, che successivamente avvenne.\nA seguito dell'esito favorevole della guerra il 18 novembre 1918 i rappresentanti dei principati e dei territori sottratti agli austriaci si riunirono ad Alba Iulia: in due settimane di discussioni venne redatta la dichiarazione, emessa il 1\u00ba dicembre e letta pubblicamente per la prima volta dal vescovo Iuliu Hossu, con la quale si sanciva l'unione di Transilvania, Banato, Cri\u0219ana e Maramure\u0219 al Regno di Romania.\nTuttora il 1\u00ba dicembre \u00e8 la Festa nazionale della Romania (\"Ziua Marii Unirii\", ovvero \"Giornata della Grande Unione\")."}
{"id": "1858676", "revid": "731511", "url": "https://it.wikipedia.org/wiki?curid=1858676", "title": "Nadir Haroub", "text": "Carriera.\nNato nella regione semi autonoma di Zanzibar, Haroub entra a far parte del calcio professionistico nel 2006.\nNello stesso anno si rende protagonista del secondo posto in FIFI Wild Cup, con la Selezione di Zanzibar.\nNel frattempo arriva l'esordio con la maglia della Tanzania.\nIl 21 giugno 2008, al termine della sfida contro il Camerun valevole per le qualificazioni al campionato mondiale del 2010, scambia la propria maglia (la numero 13) con Samuel Eto'o. Ci\u00f2 provoca una rivolta della TFF che impone al calciatore una multa, poich\u00e9 la federazione non \u00e8 in possesso di tanti soldi per ricomprare sempre le divise. Pochi giorni dopo il caso si risolve con la TFF che accetta il comportamento sportivo di Haroub."}
{"id": "1858679", "revid": "599013", "url": "https://it.wikipedia.org/wiki?curid=1858679", "title": "Froyl\u00e1n Ledezma", "text": "Carriera.\nClub.\nDa quando il brasiliano Valdeir Bad\u00fa Vieira lo fece debuttare con la Liga nel 1995, a 17 anni, l'immagine che lasci\u00f2 per la sua abilit\u00e0, potenza, velocit\u00e0 e capacit\u00e0 di goleador richiam\u00f2 immediatamente l'attenzione in Europa.\nNel 1997 si trasfer\u00ec all'Ajax, una delle migliori squadre in tutto il mondo per la sua riconosciuta scuola di talenti. Il \"Cachorro\", senza avere giocato un solo minuto nella prima squadra dell'Ajax, fece un provino senza successo col Barcellona. Ma la prima avventura europea di Ledezma non ebbe un lieto fine: fu infatti licenziato nel 1999 per indisciplina, dal momento che non si adatt\u00f2 mai alla vita in Olanda.\nIn seguito, il giocatore pass\u00f2 per Cerro Porte\u00f1o (Paraguay), Saprissa, The Strongest (Bolivia), Alajuelense, Akratitos (Grecia), Altach, (Austria), e (Germania), col quale aveva firmato fino al 2010. Ma il 19 agosto 2008, il club tedesco rescisse il suo contratto di comune accordo, dopo che il giocatore disse alla stampa \"tica\" che aveva agito costantemente nel precedente campionato, confermando un carattere indisciplinato.\nA due giorni dalla chiusura del mercato estivo 2008, firm\u00f2 un contratto di due anni con l'Admira Wacker M\u00f6dling. Nel 2010, il giocatore \u00e8 tornato in patria, per giocare con l'Herediano.\nNazionale.\nLedezma \u00e8 anche un membro della squadra Nazionale della Costa Rica con la quale ha disputato la Coppa del Mondo Under-20 del 1997 in Malaysia. \u00c8 stato convocato per le partite di qualificazione alla Coppa del Mondo 2010 in Sudafrica.\nPalmar\u00e8s.\nClub.\nCoppa delle nazioni UNCAF: 1"}
{"id": "1858680", "revid": "767487", "url": "https://it.wikipedia.org/wiki?curid=1858680", "title": "Sinbad il marinaio (film)", "text": "Sinbad il marinaio (\"Sinbad the Sailor\"), noto anche come Simbad il marinaio, \u00e8 un film del 1947 diretto da Richard Wallace. Ispirato al personaggio di Sinbad, protagonista di una leggenda persiana, narra del suo ottavo viaggio alla scoperta del tesoro di Alessandro Magno.\nTrama.\nDal racconto de \"Le mille e una notte\" sulle avventure di Sinbad; il marinaio intrepido per la sua ottava avventura giunge a Baghdad, con lo scopo d'intraprendere un viaggio per recuperare il tesoro perduto di Alessandro Magno. Tuttavia durante il viaggio incontra molti ostacoli, soprattutto contro l'Emiro padre della sua innamorata Shireen.\nProduzione.\nIl film fu prodotto dalla RKO Radio Pictures con un budget stimato di 2\u00a0459\u00a0000 dollari .\nLe riprese, iniziate il 18 febbraio 1946, durarono fino alla fine di maggio dello stesso anno. Durante la lavorazione, vennero usati i titoli \"The Strange Adventures of Sinbad\", \"Strange Adventures of Sinbad the Sailor\" e \"The Adventures of Sinbad the Sailor\".\nDistribuzione.\nIl copyright del film, richiesto dalla RKO Radio Pictures, Inc., fu registrato il 31 dicembre 1946 con il numero LP847.\nDistribuito dalla RKO Radio Pictures, il film usc\u00ec nelle sale cinematografiche USA il 13 gennaio 1947 con il titolo originale \"Sinbad the Sailor\". Il 22 gennaio venne presentato in prima a New York."}
{"id": "1858686", "revid": "156618", "url": "https://it.wikipedia.org/wiki?curid=1858686", "title": "Tradizione Famiglia Propriet\u00e0", "text": ""}
{"id": "1858688", "revid": "287204", "url": "https://it.wikipedia.org/wiki?curid=1858688", "title": "Mariangela Cerrino", "text": "\u00c8 autrice di romanzi storici, in particolare di storia americana con lo pseudonimo di May I. Cherry, oltre a opere di fantasy e fantascienza.\nBiografia.\nNasce a Torino nel dicembre 1948 e, giovanissima, inizia lo studio della storia americana: a diciassette anni, con lo pseudonimo di May Ionnes Cherry, pubblica il suo primo romanzo per la casa editrice Sonzogno, un volume storico ambientato nel periodo della rivoluzione americana. Dal 1966 al 1973, sempre per la Sonzogno, pubblica quattordici romanzi storici. Successivamente per l'editore Frontiera Edizioni di Bologna, d\u00e0 alle stampe altri cinque romanzi, sempre ambientati nell'epopea storica americana.\n\u00c8 agli inizi degli anni ottanta che scopre la fantasy e la fantascienza. \u00c8 l'inizio di una nuova e fortunata carriera. Pubblica subito un racconto intitolato \"Passaggio ad Eridani\", acquistato anche dalla RAI per la trasmissione televisiva \"Alba del Domani\". Nel 1984 si aggiudica il Premio Italia grazie al suo racconto \"Il Segreto di Mavi-Su\", tradotto successivamente anche all'estero. \nCollabora con numerosi editori: Peruzzo Editori, Arnoldo Mondadori Editore, Fanucci, casa editrice Nord, e con quotidiani e settimanali.\nNel 1990 il romanzo \"L'ultima Terra Oscura\" (edito con la casa editrice Nord, di Milano), permette alla Cerrino di aggiudicarsi un altro Premio Italia, questa volta come miglior romanzo fantascientifico dell'anno. Seguono una serie di romanzi di fantasy storico: \"Storie dell'epoca Mu\", \"Gli eredi della Luce\". Nel 1992, il suo racconto \"Altri mondi lontani\", (Futuro Europa) consegue il terzo posto al Premio Italia, sezione \"racconto su pubblicazione professionale\". Ma prosegue anche sul filone della ricerca storica, e nel 1992 esce \"I cieli dimenticati\", primo volume di una serie in tre romanzi sugli Etruschi, vincitore di un nuovo Premio Italia nel 1993. Seguono i romanzi della stessa serie: \"La via degli Dei\" e \"La porta della Notte\", quest'ultimo vincitore del Premio Italia nel 1996. La saga \u00e8 tradotta anche all'estero, e ha notevole successo in Spagna\n e Germania.\nNel 1999 per Longanesi esce il primo volume di un ciclo ambientato nell'Italia e nell'Europa attorno all'anno mille, \"Il segno del Drago\". Nel 2000 arriva il secondo tomo del ciclo, \"Il segreto dell'Alchimista\", tradotti in Germania e proposti da Bertelsman Random House.\nHa dato alle stampe, nel 2008, per la casa editrice Armenia, \"Lisidranda\", una trilogia in volume unico: quest'opera ha ottenuto l'entrata in finale al Premio Italia nel 2009. Per Mondadori, nell'ottobre 2008, \u00e8 uscita la ristampa delle sue \"Cronache dell'Epoca Mu\".\nDi recente ha concluso gli ultimi due volumi del \"Ciclo dell'anno Mille\": \"Il Custode dell'Arcobaleno\" e \"Il Calice Spezzato\"; il ciclo completo \u00e8 proposto da Susalibri Editore, maggio 2010. Si \u00e8 dedicata anche al romanzo storico ambientato nel XVI secolo, incentrato sulle lotte di religione tra Cattolici e Valdesi, e intitolato \"Il Margine dell'Alba\", pubblicato da Alacr\u00e1n Edizioni nel maggio 2010.\nA fine ottobre 2012 \u00e8 uscito per Rizzoli il nuovo romanzo storico Absedium, \"Il Vento di Alesia\", che tratta la conquista della Gallia, ma dal punto di vista dei Galli. A ottobre 2015 esce, per TimeCrime Fanucci, \"Il Ministero delle Ultime Ombre\". Nel marzo 2020 per Leone Editore esce il primo volume dedicato al personaggio di Ad\u00e9mar de Cly, \"Morte di una Strega\".\nMariangela Cerrino \u00e8 stata fra i fondatori dello Star Trek Italian Club.\nOpere.\nRomanzi di storia americana.\nScritti come May I. Cherry."}
{"id": "1858693", "revid": "1408685", "url": "https://it.wikipedia.org/wiki?curid=1858693", "title": "Pietro Franciosi", "text": "Biografia.\nNato nel 1864, dopo aver completato gli studi superiori a San Marino si iscrisse all'Universit\u00e0 di Bologna e tra i suoi docenti ci fu Giosu\u00e8 Carducci. Venne in contatto con i fermenti socialisti in Romagna. Ottenuta la laurea nel 1889, insegn\u00f2 storia e geografia nel liceo di Citt\u00e0 di San Marino e ebbe tra i suoi allievi il futuro fascista Italo Balbo. Si fece portavoce delle classi pi\u00f9 disagiate, fond\u00f2 nel 1892 il primo gruppo socialista sammarinese, fond\u00f2 il movimento che port\u00f2 all'Arengo del 1906, si avvicin\u00f2 alla Societ\u00e0 Unione Mutuo Soccorso di cui divenne presidente fino al 1917. Fond\u00f2 la Cassa di Risparmio, il Magazzino cereali, le Cucine economiche e la Cooperativa degli Scalpellini. Nel 1921 venne esonerato dall'insegnamento per le sue idee socialiste. Venne picchiato varie volte dai fascisti e fu sorvegliato e condannato ai domiciliari. Per mantenersi fu costretto a dare lezioni private a Santarcangelo di Romagna e a Rimini. Fu chiamato da Giovanni Gentile all'Enciclopedia Treccani. Venne investito da un'auto a Rimini nel 1933 e le sue condizioni di salute peggiorarono fino alla morte nel 1935."}
{"id": "1858694", "revid": "367445", "url": "https://it.wikipedia.org/wiki?curid=1858694", "title": "Giulia", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue\nOrigine e diffusione.\nDeriva dal latino \"Iulia\" o \"Julia\", che era la forma femminile del \"cognomen\" romano \"Iulius\"; tipico della \"gens Iulia\", potrebbe risalire a \"Iovilios\" o \"Jovilios\" (\"sacro a Giove\", \"discendente da Giove\"), oppure al termine greco \u03b9\u03bf\u03c5\u03bb\u03bf\u03c2 (\"ioulos\", \"lanuginoso\", \"dalla barba lanuginosa\", \"dalla capigliatura crespa\"). Dal \"cognomen\" derivano i nomi Giuliano e Giuliana; inoltre, a Giulia viene talvolta ricondotto il nome Giulitta, ma la correlazione non \u00e8 certa.\nIl nome viene citato di sfuggita da Paolo di Tarso nella sua lettera ai Romani (), ed \u00e8 portato da alcune sante e martiri. In base ai dati elaborati dall'ISTAT, Giulia \u00e8 uno dei nomi pi\u00f9 diffusi fra le nuove nate nei primi anni del XXI secolo in Italia, attestandosi in prima posizione tra quelli scelti dai genitori italiani dal 2003 al 2009.\nOnomastico.\nGeneralmente, l'onomastico viene festeggiato il 22 maggio in memoria di santa Giulia, martire in Corsica, ma si ricordano con questo anche altre sante e beate, fra le quali, alle date seguenti:\nIl nome nelle arti.\nMusica.\nA donne di nome Giulia (o Julia, o altre varianti) sono state inoltre dedicate numerose canzoni (in ordine di autore):"}
{"id": "1858695", "revid": "767487", "url": "https://it.wikipedia.org/wiki?curid=1858695", "title": "Vanilla Ninja (album)", "text": "Vanilla Ninja \u00e8 il primo album della band omonima.\nIl disco.\nVanilla Ninja \u00e8 stato pubblicato solo in Estonia, nonostante la band riscuotesse successo in Germania, Austria e Svizzera. Esso contiene quindici tracce di cui una \u00e8 il remix in versione drum 'n' bass di \"Club Kung-Fu\" e quattro (\"Nagu Rockstaar\", \"Klubikuningad\", \"Purunematu\" e \"Vanad Teksad Ja Kitarr\") sono canzoni dello stesso album ma con il testo in estone. Questo \u00e8 l'unico album che contiene canzoni in estone."}
{"id": "1858697", "revid": "729019", "url": "https://it.wikipedia.org/wiki?curid=1858697", "title": "Sikorsky S-69", "text": "Il Sikorsky S-69 era un elicottero sperimentale a rotori coassiali realizzato dall'azienda statunitense Sikorsky Aircraft Company negli anni settanta per rispondere al programma di sviluppo Advancing Blade Concept (ABC).\nStoria e sviluppo.\nL'S-69, conosciuto anche con la designazione militare XH-59A, deve la sua progettazione ad un programma di sviluppo, definito Advancing Blade Concept (ABC), mirato alla realizzazione di un'aerodina che potesse migliorare l'impostazione costruttiva standard per gli elicotteri. Nell'S-69 si segu\u00ec la strada dell'adozione di due rotori coassiali controrotanti per eliminare la classica elica posta in coda per eliminare la coppia rotazionale data dal motore."}
{"id": "1858701", "revid": "438678", "url": "https://it.wikipedia.org/wiki?curid=1858701", "title": "Zhao Yun", "text": "Ha servito per lungo tempo il signore della guerra Liu Bei, giocando una parte fondamentale nel Regno Shu-Han, \u00e8 notoriamente conosciuto come uno dei cinque generali della Tigre.\nAl Servizio di Gongsun Zan.\nNasce nella contea di Changshan a \"Zhending\" ove ottiene un incarico amministrativo che detiene fino all'anno 191, quando decide a 23 anni di arruolarsi presso il signore della guerra Gongsun Zan, preferendolo a Yuan Shao. Inizialmente viene nominato comandante di un piccolo gruppo di volontari provenienti dal suo luogo natio. Nell'anno seguente viene mandato alle dipendenze di Liu Bei, con cui stringe una forte amicizia, mantiene al contempo il grado di maggiore sotto il suo Signore e quello di comandante della cavalleria composta da migliaia di nomadi Wuhuan per aiutare T\"ian Kai\" contro Yuan Shao. Impressionato negativamente dall'attitudine del suo signore, con il pretesto della morte del proprio fratello maggiore, decide di abbandonare il servizio di Gongsun Zan.\nSeguono 6 anni di silenzio, ove delle sue gesta non si hanno alcuna notizia, poi intorno al 200 nella citt\u00e0 di Ye incontra \"Liu Bei\" in fuga dopo la sconfitta subita contro C\u00e1o C\u0101o, vi ritorna al servizio, fornendo un piccolo contingente di cui nel frattempo era divenuto capo.\nAl servizio di Liu Bei, la conquista di Jing.\nNel 207 partecipa alla Battaglia di Bowang contro le truppe di Xiahou Dun, ove si distingue catturando il concittadino \"Xiahou Lan\" che fa risparmiare e nominare giudice militare.\nL'anno seguente C\u00e1o C\u0101o riunisce un'armata numerosa per prendere Jingzhou con l'appoggio di \"Liu Cong\", nuovo Signore di Jing, figlio maggiore dell'appena defunto Liu Biao. \"Liu Bei\" che aveva trovato asilo in quella zona, viene costretto a fuggire verso la citt\u00e0 di Jiangling, quindi \u00e8 attaccato da 5000 truppe d'elite e costretto ad evacuare con la popolazione verso Changban. Nella fuga venne nuovamente attaccato e la sua famiglia venne lasciata indietro. Zhao Yun lascia l'avanguardia e si getta nella mischia per salvare Liu Shan ( Ah Dou) l'erede di Liu Bei, pur contravvenendo agli ordini e lasciando pensare ad una sedizione verso le truppe di Cao Cao. Yun riesce a tornare trionfante dal suo signore con l'erede ma senza la moglie, la quale ferita, si era gettata in un pozzo per far in modo che il generale riesca a salvare l'erede con pi\u00f9 facilit\u00e0. Questa scena \u00e8 decantata in un intero capitolo del Romanzo dei Tre Regni e ripreso nella cultura cinese mediante l'iconografia ed il teatro. Dopo questo evento, per il coraggio ed il risultato ottenuto, venne nominato Generale.\nDopo la battaglia delle Scogliere Rosse (o di Chi Bi), Zhao Yun fu capace di attaccare le truppe sconfitte di \"Cao Cao\" e recuperare in questo modo quattro distretti a sud di Jingzhou per Liu Bei che lo nomin\u00f2 Governatore di Guyang. Successivamente venne mandato a Gongan per amministrare la citt\u00e0 e togliere il potere agli attendenti della moglie di Liu Bei, Sun Shang Xian, che stavano portando disordine nell'intera zona attraverso prepotenze ed abusi. Yun riusc\u00ec nell'incarico ed ottenne la guida del luogo a titolo effettivo.\nDalla conquista di Yizhou al regno Shu-Han.\nNel 212 Liu Bei chiede aiuto allo stratega Zhuge Liang per la conquista di Yizhou, quest'ultimo decide di richiamare Zhang Fei e Zhao Yun. Con essi si dirige verso Jiangzhou e la conquista, quindi divide nuovamente le truppe. Yun si dirige verso Chengdu, conquistando Jiangling e Jiangwei. Zhao Yun ottiene il ruolo di Generale della Cavalleria Volante non appena Yizhou viene completamente presa. Susseguono alcune discussioni sull'amministrazione della terra, molti vorrebbero che fossero le famiglie dei generali a detenere il potere, ma Yun si differenzia nel richiedere un'amministrazione decentrata che abbia nel popolo il suo centro, richiesta che viene accettata da Liu Bei.\nNel 219 viene intrapresa una campagna contro \"Cao Cao\", Huang Zhong generale di Liu Bei, conquista Hanzhong sconfiggendo le truppe di Xiahou Yuan. Il primo ministro \"Cao Cao\" spedisce un alto numero di truppe a riconquistare la zona perduta e Zhao Yun va ad aiutare il generale assediato. In un tentativo per tagliare fuori i rifornimenti, \"Huang Zhong\" rimane circondato dalle truppe nemiche, Zhao Yun non vedendolo tornare decide dunque di andare ad indagare sull'accaduto, quindi si getta contro le linee avversarie riportando la rottura dell'accerchiamento. Trovandosi oltre lo scontro, si accorge che un suo ufficiale subordinato, Zhang Zhu \u00e8 in pericolo ed accorre per salvarlo. Surclassato dal numero dei soldati di Cao Cao decide di fare rientro al proprio campo ove gioca d'astuzia. Apre le porte del proprio accampamento ed obbliga al silenzio i propri guerrieri, il nemico temendo un'imboscata preferisce ritirarsi, ma sulla via del ritorno viene sorpreso e vinto. Come segno del suo valore viene globalmente chiamato Generale del valore della Tigre\u201d.\nNel 222 si ribella alla decisione di Liu Bei d'organizzare una campagna contro il regno di Wu, motivo per cui non parteciper\u00e0 al conflitto, dedicandosi all'amministrazione e alle difese della citt\u00e0 di Jiangzhou. Dopo la morte di Liu Bei, viene nominato Generale che protegge l'Est, quindi spedito nella citt\u00e0 di ai confini con i territori di Wu ove si occuper\u00e0 di difendere l'appena nato Regno di Shu-Han da eventuali invasioni.\nCon l'Imperatore Liu Shan e morte.\nNel 228, durante la famosa campagna di Zhuge Liang contro il regno di Wei per la presa di Mei, viene chiamato per fama e gli viene affidata una piccola compagnia con cui si contrappone alla numerosa armata guidata dal famoso comandante Cao Zhen. Sopraffatto, decide di ritirarsi e guida personalmente la retrovia e le provviste che dovevano condurre al grosso del proprio esercito. \"Zhuge Liang\" propose una ricompensa per lui e per i suoi uomini, ma egli rifiut\u00f2 il premio poich\u00e9 considerava la sua impresa una sconfitta non meritevole di lode.\nZhao Yun muore ad Hanzhong di malattia durante la campagna all'et\u00e0 di 61 anni. Nel 261 viene onorato dall'Imperatore Shu-Han Liu Shan, del titolo postumo di Marchese Shunping, onore toccato solo ad altri 12 uomini del suo tempo ed considerato ad oggi nel Sichuan, un privilegio raro.\nZhao Yun ebbe due figli Zhao Tong e Zhao Guang, il primo serv\u00ec come subordinato Jiang Wei e mor\u00ec in battaglia a Tazhong.\nNella cultura di massa.\nIn Cina, in previsione delle olimpiadi di Pechino del 2008, sono usciti due film riguardanti il periodo dei Tre Regni. Uno di questi due \u00e8 incentrato sulla figura di Zhao Yun, Resurrection of the Dragon ed ha per protagonisti Andy Lau e Maggie Q."}
{"id": "1858704", "revid": "174925", "url": "https://it.wikipedia.org/wiki?curid=1858704", "title": "Kauri", "text": ""}
{"id": "1858708", "revid": "585241", "url": "https://it.wikipedia.org/wiki?curid=1858708", "title": "Monte Camogh\u00e8", "text": "Il Camogh\u00e8 \u00e8 una montagna delle Prealpi Luganesi, nel Canton Ticino, alta 2228\u00a0m s.l.m. La sua vetta segna il confine tra il Distretto di Bellinzona (comunanza Cadenazzo/Monteceneri) e quello di Lugano (comune di Ponte Capriasca).\nDescrizione.\nIl fianco di nord-est scende verso la Valmaggina, una laterale della Valle Morobbia; il fianco di nord-ovest scende verso la Val di Caneggio; il fianco meridionale forma la Valle di Serdena. Le acque delle valli di Serdena e Caneggio danno origine al fiume Vedeggio.\nLa sua quota relativamente elevata per le prealpi la pone in un ambiente intermedio tra quello alpino e quello prealpino. L'abbondanza di ferro nelle sue rocce le tinge spesso di colore rossiccio. Vi cresce una specie floreale endemica di questa regione la Androsace Brevis"}
{"id": "1858711", "revid": "1154737", "url": "https://it.wikipedia.org/wiki?curid=1858711", "title": "Rifugio Piero Garelli", "text": "Il rifugio Piero Garelli \u00e8 un rifugio collocato a 1990 metri di altitudine nella catena delle Alpi del Marguareis (Alpi Liguri) e ricadente in comune di Chiusa di Pesio(CN).\nStoria.\nIl primo rifugio \"Piero Garelli\" fu costruito nel 1949, e poteva ospitare solo una ventina di persone. Il primo ampliamento del rifugio avvenne nel 1968, quando fu aggiunto un piano, aumentando la capienza a 76 posti letto. Nel 1987 il rifugio venne completamente distrutto da un incendio, venne ricostruito e quindi inaugurato il 13 ottobre 1991, con una cresciuta capienza (90 posti attuali).\nIl rifugio \u00e8 dedicato alla memoria dell'avvocato monregalese Piero Garelli (1905-1945), gi\u00e0 presidente del Cai di Mondov\u00ec, morto nel campo di concentramento di Mauthausen-Gusen.\nCaratteristiche.\nAttualmente il rifugio \u00e8 una costruzione di 4 piani, con una parte antincendio, realizzata esclusivamente in metallo e vetro. In questa parte di rifugio trova anche spazio il \"rifugio invernale\", una parte sempre aperta a cui possono accedere gli alpinisti anche fuori dal periodo di apertura. Il rifugio \u00e8 energeticamente indipendente, l'energia elettrica di cui fabbisogna \u00e8 ricavata da alcuni pannelli fotovoltaici disposti sul tetto dello stesso, e da due piccole centrali idroelettriche.\nTraversate.\nIl rifugio si trova sul percorso della Grande Traversata delle Alpi, di cui \u00e8 tappa (punto intermedio tra il Rifugio Havis De Giorgio e Limonetto). Si trova inoltre sul percorso della Via Alpina, tra le tappe R149 e R150 del \"percorso rosso\"."}
{"id": "1858712", "revid": "7459", "url": "https://it.wikipedia.org/wiki?curid=1858712", "title": "Camogh\u00e8", "text": ""}
{"id": "1858714", "revid": "125277991", "url": "https://it.wikipedia.org/wiki?curid=1858714", "title": "Milton Keynes Dons Football Club", "text": "Il Milton Keynes Dons Football Club o Milton Keynes Dons (IPA: ), pi\u00f9 colloquialmente MK Dons, \u00e8 un club calcistico inglese di Milton Keynes.\nMilita nella Football League One, terza serie del campionato inglese di calcio.\nIl club \u00e8 stato fondato nel 2004, nove mesi dopo che il Wimbledon, club storico dell'omonimo quartiere londinese, aveva stabilito la propria nuova sede proprio a Milton Keynes. Il Milton Keynes Dons \u00e8 dunque legalmente una continuazione del Wimbledon, anche se, dopo lunghe negoziazioni con le associazioni di tifosi del Wimbledon, il nuovo club ha accettato di restituire tutti i trofei e cimeli del Wimbledon al London Borough of Merton, accettando altres\u00ec di non rivendicare alcun legame con la storia del Wimbledon.\nStoria.\nLa storia del Milton Keynes Dons F.C. inizia a fine anni novanta grazie all'impegno di Pete Winkelman, un promoter musicale nonch\u00e9 residente di Milton Keynes. Winkelman voleva far edificare un nuovo stadio multifunzionale nella sua cittadina, ma per portare a compimento questo progetto era necessario che un club calcistico professionale scegliesse Milton Keynes come propria sede ufficiale. Winkelman contatt\u00f2 alcuni club che potessero essere interessati al progetto: i proprietari del Wimbledon gi\u00e0 da tempo stavano valutando l'ipotesi di un trasferimento in una nuova sede e mostrarono interesse per la proposta di Winkelman, il quale li convinse che il trasferimento nei pressi di Milton Keynes gli avrebbe garantito quel ritorno economico che andavano cercando. Gran parte dei tifosi del Wimbledon erano contrari al trasferimento.\nIl 28 maggio 2002, nonostante un intero anno di proteste da parte dei tifosi del Wimbledon, la Football Association autorizz\u00f2 il trasferimento a Milton Keynes. Nonostante non si trattasse del primo trasferimento di un club nella storia del calcio inglese, non era mai avvenuta la riallocazione di una societ\u00e0 tanto importante, e di conseguenza arrivarono critiche un po' da tutte le parti. Dietro la richiesta della Football Supporters Federation, i tifosi degli altri club boicottarono le partite contro il Wimbledon, facendo precipitare gli incassi della squadra. Il 5 giugno 2003, il Wimbledon fin\u00ec sotto amministrazione controllata con debiti superiori ai 20 milioni di sterline.\nDurante la stagione 2003\u201304, il Wimbledon F.C. cedette gran parte dei suoi giocatori e al termine di un campionato mediocre fin\u00ec retrocesso nella League One (nuovo nome della Second Division). Nell'estate del 2003, il National Hockey Stadium di Milton Keynes venne convertito per poter ospitare incontri calcistici, e nel settembre 2003 il Wimbledon F.C. si trasfer\u00ec in questo nuovo impianto. Nella primavera del 2004, Winkelman acquist\u00f2 il club oramai vicino alla bancarotta.\nNel 2008, il Milton Keynes conquist\u00f2 il suo primo titolo vincendo il Football League Trophy (\"Johnstone's Paint Trophy\") (2\u20130 contro il Grimsby Town) davanti a 55\u00a0000 spettatori assiepati al Wembley Stadium. Nel maggio 2008, il club vinse il campionato di League Two, conquistando la promozione in League One per la stagione 2008\u201309.\nIl cambio del nome.\nNel giugno 2004, andando contro le raccomandazioni della commissione della Football Association, Winkelman annunci\u00f2 l'intenzione di modificare il nome del Wimbledon FC in Milton Keynes Dons FC. Non fu una decisione popolare anche perch\u00e9 Winkelman, in seguito a un referendum fra i tifosi dei club ufficiali della sua squadra, aveva promesso di conservare la parola \"Wimbledon\" nel nuovo nome della squadra. Winkelman decise anche di cambiare i colori e lo stemma del club senza alcuna consultazione con i supporter.\nI campionati.\nQuando inizi\u00f2 la stagione 2004-05, la squadra era guidata da Stuart Murdoch. Quest'ultimo venne subito licenziato dopo un pessimo inizio di campionato e venne sostituito da Danny Wilson; con il nuovo allenatore, i Dons migliorarono nettamente e riuscirono a evitare la retrocessione in League Two. Nel campionato 2005-06, il Milton Keynes ebbe grosse difficolt\u00e0 per tutta la stagione e questa volta non riusc\u00ec a evitare la retrocessione, con il conseguente licenziamento di Danny Wilson.\nIl posto di Wilson per la stagione 2006-07 venne preso da Martin Allen, che trasform\u00f2 immediatamente i Dons in una delle serie pretendenti per la promozione in League One. Alla fine, la squadra concluse la stagione regolare al quarto posto, guadagnando cos\u00ec un posto per i play-off. Il Milton Keynes venne per\u00f2 sconfitto dallo Shrewsbury Town nella semifinale dei play off, dicendo cos\u00ec addio ai sogni di promozione. Durante l'estate del 2007, Allen concluse il suo contratto e pass\u00f2 al Leicester City.\nPer la stagione 2007-08, Paul Ince venne ingaggiato come nuovo allenatore. Nonostante un avvio difficile, i Dons conquistarono la vetta della classifica a fine settembre 2007 e non la lasciarono pi\u00f9. A febbraio 2008, la squadra si qualific\u00f2 per la finale del Football League Trophy, vinta per 2-0 il 30 marzo 2008 contro il Grimsby Town. Il 19 aprile 2008, i Dons sconfissero lo Stockport County per 3\u20132 assicurandosi la promozione in League One per la stagione 2008\u201309.\nPaul Ince, finita la stagione, pass\u00f2 ai ; il suo posto venne preso da Roberto Di Matteo.\nQuando quest'ultimo poi pass\u00f2 al West Bromwich Albion, fu proprio Ince a tornare sulla panchina dei bianchi.\nIl 26 agosto 2014, in Football League Cup, il MK Dons sconfigge per 4-0 il Manchester United, grazie alle doppiette di Will Grigg e Benik Afobe.\nIl 3 maggio 2015, al termine dell'ultima giornata di campionato, i Dons, grazie alla roboante vittoria casalinga sullo Yeovil Town per 5-1, scavalcano in classifica il Preston Nort End, sconfitto in trasferta a Colchester, e vengono promossi in Championship per la prima volta nella loro storia, giungendo secondi alle spalle del Bristol, vincitore della League One 2014-2015.\nNel 2015-2016 il Milton Keynes Dons, classificatosi penultimo in Championship con 39 punti, torna in League One dopo una sola stagione.\nNel 2018-2019 il Milton Keynes Dons, arrivato terzo in classifica nel campionato Football League Two, torna in Football League One.\nStrutture.\nStadio.\nIl primo stadio utilizzato dal club fu il National Hockey Stadium di Milton Keynes.\nIl 18 luglio 2007, venne inaugurato il nuovo impianto da 22.000 posti costruito nel distretto cittadino di Denbigh: per l'occasione, l'avversaria fu il .\nAllenatori.\n\"Aggiornata al 7 dicembre 2020.\""}
{"id": "1858715", "revid": "125492225", "url": "https://it.wikipedia.org/wiki?curid=1858715", "title": "Luigina Sinapi", "text": "Ebbe un intenso rapporto d'amicizia e spirituale con il papa papa Pio XII e con Padre Pio.\nVenne proclamata serva di Dio dalla Congregazione per le Cause dei Santi il 26 marzo 2004.\nBiografia.\nLuigina Sinapi nasce a Itri, (un paese situato oggi in provincia di Latina) l'8 settembre 1916, in una famiglia benestante. \u00c8 la maggiore di 5 figli.\nRifer\u00ec di aver avuto fin da bambina apparizioni mariane, di Ges\u00f9 e di angeli. Per questo motivo sua mamma, turbata, negli anni venti la porta da Padre Pio a San Giovanni Rotondo. Da questo momento in poi nascer\u00e0 un rapporto strettissimo che crescer\u00e0 sempre di pi\u00f9 tra Luigina e il santo di Pietrelcina.\nNel novembre 1931 muore la mamma di Luigina, che da questo momento far\u00e0 da madre ai fratelli pi\u00f9 piccoli.\nPochi anni dopo Luigina s'ammala di tumore. La malattia sembra portarla alla morte tant'\u00e8 che riceve l'estrema unzione. Ma il 15 agosto 1935 Ges\u00f9 e Maria le sarebbero apparsi in visione per guarirla miracolosamente. Luigina sceglie di vivere col compito di portare su di s\u00e9 i mali del mondo.\nPer tutta la vita Luigina far\u00e0 una vita normale di apostolato. Fa diversi mestieri: dal 1936 al 1940 lavora come impiegata all'Istituto di Statistica. Dopodich\u00e9 far\u00e0 vari mestieri tra cui la cassiera.\nRacconta di aver avuto, nell'aprile del 1937, in una grotta vicino alla basilica delle tre fontane a Roma, una visione in cui la Madonna le prediceva l'elezione di Pio XII e la sua apparizione a Bruno Cornacchiola nel medesimo luogo, a distanza di 10 anni (sarebbe avvenuta il 12 aprile 1947).\nDopo tale visione Luigina incontrer\u00e0 la sorella dell'allora cardinale Pacelli, al quale riferir\u00e0 la profezia. A partire da quel momento il futuro papa avr\u00e0 con Luigina un intenso rapporto d'amicizia. Numerose saranno le udienze private della mistica con il papa e anche le telefonate tra i due.\nNel 1940 Luigina fonder\u00e0 ad Itri, presso il Santuario della Madonna della Civita, un'opera caritatevole per i pi\u00f9 deboli.\nNel 1950, prima di comunicare ufficialmente il dogma dell\"'Assunzione di Maria Santissima in corpo e in anima\", Pio XII ricever\u00e0 in colloquio Luigina che gli dir\u00e0 che la Madonna apparendole aveva dato la sua approvazione.\nLuigina Sinapi morir\u00e0 a quasi 62 anni il 17 aprile 1978."}
{"id": "1858721", "revid": "184925", "url": "https://it.wikipedia.org/wiki?curid=1858721", "title": "Rifugio Garelli", "text": ""}
{"id": "1858728", "revid": "119550108", "url": "https://it.wikipedia.org/wiki?curid=1858728", "title": "Parco Grifeo", "text": "Il parco Grifeo \u00e8 un complesso residenziale di Napoli sorto alla fine del XIX secolo che s'inerpica con terrazzamenti sulla collina del Vomero, alla base della Villa Floridiana. Il parco \u00e8 servito da un'arteria che lo percorre in tutta la sua lunghezza, chiamata via del Parco Grifeo.\nStoria.\nIl parco nasce tra fine del XIX secolo e gli inizi del XX secolo con ingresso sul corso Vittorio Emanuele, i suoli destinati alle edificazioni appartennero alla potente famiglia siciliana dei Grifeo di Partanna, da cui deriva il nome; parte dei terreni furono acquistati da Giacomo Enrico Young, il cui figlio Lamont fu autore delle prime edificazioni, prevalentemente eclettiche, come il castello Aselmeyer e alcuni villini che sorgono alla fine della via, progettati da altrettanti architetti partenopei. Lo sviluppo del complesso risale in epoca fascista quando la collina del Vomero viene massicciamente edificata; i principali edifici che testimoniano gli interventi fascisti sono il palazzo all'ingresso sulla destra che occupa l'angolo con il corso Vittorio Emanuele e l'ultimo palazzo del parco (in testa al castello Aselmeyer). Entrambi i palazzi sono in calcestruzzo armato, ma l'ultimo presenta elementi della struttura in calcestruzzo prefabbricato smaltato in finto marmo nero. Nel dopoguerra con il boom edilizio avvengono alcune sostituzioni di villini eclettici. I moderni fabbricati sorgono tutti su terrazzamenti contigui al castello, appena entrati si nota un edificio che sfrutta la pendenza del suolo, l'\"edificio decina\" progettato negli anni cinquanta dal partenopeo Michele Capobianco coadiuvato da Giulio De Luca."}
{"id": "1858729", "revid": "287204", "url": "https://it.wikipedia.org/wiki?curid=1858729", "title": "Leuciscus idus", "text": "L'ido (Leuciscus idus) \u00e8 un pesce d'acqua dolce appartenente alla famiglia dei Ciprinidi ed all'ordine dei Cypriniformes.\nDistribuzione ed habitat.\n\u00c8 originario di una vastissimo areale che parte dal fiume Reno e raggiunge la Siberia. \u00c8 stato introdotto in moltissimi paesi europei, in Gran Bretagna, in Nordamerica, in Australia e Nuova Zelanda. \u00c8 stato segnalato anche nel corso del fiume Po.\nVive di preferenza nelle acque dei fiumi di pianura (Zona dell'Abramis brama), in laghi e stagni.\nDescrizione.\n\u00c8 abbastanza simile al cavedano ma ha corpo pi\u00f9 alto e compresso, ha bocca piccola, occhi di color oro o rossastri, pinne ventrali, pettorali ed anale di color rosso acceso mentre le altre pinne sono in genere scure. Il colore del corpo \u00e8 grigio-verde o marrone che sfuma sull'argentato con riflessi verdastri sui fianchi. Il ventre \u00e8 bianco.\nPu\u00f2 raggiungere (eccezionalmente) i 4\u00a0kg di peso per un'et\u00e0 di 18 anni.\nComportamento e riproduzione.\nVive in branchi nelle acque pi\u00f9 calme, entra in fiumi con corrente pi\u00f9 viva solo in primavera, in occasione della riproduzione.\nSi riproduce sia in fondi ghiaiosi che in zone ricche di vegetazione, le uova aderiscono al substrato, in acque poco profonde.\nAlimentazione.\nSi nutre di invertebrati quali insetti e loro larve, molluschi e crostacei. Gli esemplari pi\u00f9 grandi possono occasionalmente catturare piccoli pesci.\nPesca.\nViene catturato con tecniche simili a quelle adottate per il cavedano.\nLe carni non sono particolarmente gustose, in compenso sono ricchissime di spine.\nAcquariofilia.\n\u00c8 stata selezionata per scopi ornamentali una variet\u00e0 dorata molto simile al comune pesce rosso che viene allevata in laghetti e grandi acquari.\nVa allevato in gruppi di almeno 10 pesci e, date le dimensioni che pu\u00f2 raggiungere, \u00e8 fortemente sconsigliato per gli acquari domestici."}
{"id": "1858735", "revid": "69794", "url": "https://it.wikipedia.org/wiki?curid=1858735", "title": "Gino Giacobini", "text": ""}
{"id": "1858736", "revid": "486946", "url": "https://it.wikipedia.org/wiki?curid=1858736", "title": "Gruppo Esperantista Romano", "text": ""}
{"id": "1858744", "revid": "599013", "url": "https://it.wikipedia.org/wiki?curid=1858744", "title": "Ricardo Gonz\u00e1lez Fonseca", "text": "Carriera.\nClub.\nDebutt\u00f2 in Costa Rica col Sagrada Familia, poi pass\u00f2 al Carmelita. Nel 1996 passa alla Liga Deportiva Alajuelense. Nel 2005 non ha attivit\u00e0 in Costa Rica e gioc\u00f2 per il Comunicaciones in Guatemala. Per l'Apertura 2006 ritorn\u00f2 alla LD Alajuelense, quindi pass\u00f2 al CS Herediano.\nDopo aver giocato successivamente con l'Uruguay de Coronado e con il Bel\u00e9n, si \u00e8 ritirato nell'agosto 2014.\nNazionale.\nGonz\u00e1lez \u00e8 stato un membro della squadra Nazionale della Costa Rica, con la quale ha fatto il suo debutto in amichevole contro la Giamaica il 27 settembre 1995 e ha partecipato alla Coppa America del 2001 in Colombia ed alla Coppa America del 2004 in Per\u00f9. Gioc\u00f2 anche la Gold Cup 2003. \u00c8 stato convocato per le partite di qualificazione al Mondiale 2010 in Sudafrica."}
{"id": "1858750", "revid": "174925", "url": "https://it.wikipedia.org/wiki?curid=1858750", "title": "Fitolacca", "text": ""}
{"id": "1858764", "revid": "1782831", "url": "https://it.wikipedia.org/wiki?curid=1858764", "title": "MLS SuperDraft 2007", "text": "L'MLS SuperDraft 2007 \u00e8 stato effettuato a Indianapolis, Indiana il 12 gennaio 2007. \u00c8 stato il SuperDraft annuale della Major League Soccer. La prima squadra a scegliere \u00e8 stata Toronto.\nIl SuperDraft \u00e8 stato seguito dall'MLS Supplemental Draft 2007."}
{"id": "1858766", "revid": "767487", "url": "https://it.wikipedia.org/wiki?curid=1858766", "title": "Museo della ceramica di Montelupo", "text": "Il Museo della ceramica di Montelupo si trova a Montelupo Fiorentino. I materiali esposti sono frutto di campagne di scavo avvenute fra il 1975 e il 2007.\nStoria.\nL'intenzione di istituire un museo della ceramica a Montelupo era gi\u00e0 contenuta nel piano di ricostruzione postbellica del 1946 che prevedeva la realizzazione di un apposito edificio, ma pot\u00e9 concretizzarsi solo dopo il 1973, quando casualmente, durante lavori di ripavimentazione nella zona alta e antica della citt\u00e0, venne alla luce un vecchio ed abbandonato pozzo idrico, conosciuto come \"pozzo dei lavatoi\", profondo circa 27 metri e largo 2,50. Probabilmente a partire dal XIII secolo, in seguito alla cessazione della sua specifica utilizzazione, venne impiegato come discarica degli scarti prodotti dalle fornaci situate all'interno della cerchia delle mura.\nGli scavi, iniziati nel 1975 ad opera dei volontari del \"Gruppo Archeologico di Montelupo\", produssero una grande quantit\u00e0 di frammenti ceramici, attualmente visibili all'interno del museo.\nLa stratigrafia del pozzo risult\u00f2 utilissima per la ricostruzione della storia produttiva di Montelupo. Venne subito coinvolta la \"Soprintendenza Archeologica della Toscana\" che condusse campagne di scavo nel biennio 1975-76, cui fece seguito una paziente attivit\u00e0 di restauro sui materiali rinvenuti. Furono catalogati circa 300 esemplari ceramici riconducibili al primo quarto del 1500. Questi formarono il primo nucleo della mostra dal titolo \"La maiolica di Montelupo. Scavo di uno scarico di fornace\", allestita nell'estate del 1977, nei locali dell'allora \"scuola elementare Enrico Corradini\", divenuta nel 2008 sede attuale del museo. L'esposizione venne replicata a Firenze a Palazzo Davanzati e nel 1978 di nuovo a Montelupo nell'ex convento di San Pietro d'Alcantara a l'Ambrogiana.\nSedi.\nNel 1983 il comune decise di destinare a museo lo stesso palazzo comunale, l'antico Palazzo del Podest\u00e0, e di trasferire i propri uffici in altro edificio appositamente costruito.\nNel luglio 1983 venne inaugurato il primo istituto museale denominato \"Museo della ceramica e del Territorio\", articolato su quattro sale; collezione un po' lacunosa ma che veniva costantemente arricchita da continui scavi. Nel 1985 venne aggiunta la sezione archeologica. Il complesso museale nel 1989 venne nuovamente rinominato e divenne \"Museo Archeologico e della Ceramica di Montelupo\". Ma continui incrementi della documentazione esposta imposero la scissione delle due sezioni per consentire ad entrambe uno sviluppo in autonomia in spazi adeguati: il museo archeologico venne trasferito nel recuperato ex complesso ecclesiastico dei Santi Quirico e Lucia nel maggio 2007; per il museo della ceramica venne ristrutturata l'ex scuola primaria Enrico Corradini, un grande edificio degli anni trenta. Il trasferimento avvenne il 24 maggio 2008.\nPercorso espositivo.\nIl museo ha una struttura su tre piani, 12 sale e due corridoi, per una superficie totale di 2.100 metri quadrati, 1500 dei quali destinati allo spazio espositivo.\nAl piano terreno \u00e8 presente una sala mostre dove si effettuano esposizioni temporanee, mentre al primo piano c'\u00e8 una sala polifunzionale dotata di attrezzatura multimediale.\nLe ceramiche visibili sono circa 1200 selezionate tra le 5500 che costituiscono il patrimonio, e sono databili tra la fine del XIII secolo fino a tutto il XVIII secolo.\nDella collezione fanno parte anche ceramiche acquisite. La pi\u00f9 importante tra queste \u00e8 un bacile datato 1509, decorato \"a grottesche\" su fondo blu, giallo e rosso, un tempo appartenuto alla collezione Rothschild di Parigi. Grazie al suo particolare pigmento rosso \u00e8 stato denominato \"Rosso di Montelupo\"."}
{"id": "1858774", "revid": "174925", "url": "https://it.wikipedia.org/wiki?curid=1858774", "title": "Jaeger LeCoultre", "text": ""}
{"id": "1858781", "revid": "1494169", "url": "https://it.wikipedia.org/wiki?curid=1858781", "title": "Battaglia di Amiens", "text": ""}
{"id": "1858782", "revid": "287204", "url": "https://it.wikipedia.org/wiki?curid=1858782", "title": "Lingua Esperanto", "text": ""}
{"id": "1858786", "revid": "125081121", "url": "https://it.wikipedia.org/wiki?curid=1858786", "title": "Monte Gariglione", "text": "Il Gariglione \u00e8 un rilievo alto 1765 m s.l.m. \u00c8 il pi\u00f9 alto monte della Sila Piccola.\nEtimologia.\nSi ritiene che il toponimo \"Gariglione\" derivi dall'accrescitivo di \"\"cariglio\" o \"gariglio\", termine dialettale con cui si indica il cerro.\nConfini.\nIl Gariglione \u00e8 posto sul lato orientale dell'altopiano silano, all'interno dei comuni: di Taverna, Mesoraca e Petilia Policastro e separa la provincia di Catanzaro da quella di Crotone, tra il fiume Tacina a nord e il torrente \"Soleo\", affluente del Tacina, a sud. Il \"Tacina\", che nasce dal Timpone Morello, separa il monte Gariglione dal monte Scorciavuoi (1745\u00a0m s.l.m.). Il \"Soleo\", che nasce nei piani di Tirivolo, lo separa dal monte Femminamorta (1723\u00a0m s.l.m.) formando una stretta gola che, per il suo aspetto cupo e selvaggio, \u00e8 detta \"Manca del Diavolo\"\". Il monte costituisce l'asse montano, sopra i 1.700 m, della Sila Piccola insieme ai gi\u00e0 citati Femminamorta e Scorciavuoi. La cima del monte \u00e8 posta nel territorio comunale di Taverna (CZ). L'area dove \u00e8 posto, \u00e8 documentata fin dal Medioevo. Nel 1224, con concessione imperiale, Federico II di Svevia affidava l'area di: Caput Tacina, Ciricilla, Gariglione, Pisarello all'Abbazia di Sant'Angelo de Frigillo di Mesoraca per il libero pascolo e l'estrazione della pece.\nAmbiente naturale.\nIl Gariglione \u00e8 coperto da una selva con alberi di alto fusto in cui predominano faggi abeti e pini larici. Lo scrittore inglese Norman Douglas, nel diario del suo viaggio in Calabria nel primo decennio del XX secolo, rimase colpito dalla selvaggia bellezza della foresta del Gariglione:\nPer l'alto grado di naturalit\u00e0 il Gariglione \u00e8 stato inserito nei siti del \"progetto Bioitaly\", aree protette di interesse comunitario con codice SIC IT9330114. Il Gariglione, inserito nel Parco Nazionale della Sila, rappresentava il confine meridionale dello storico Parco Nazionale della Calabria.\nL'interesse per la foresta del Gariglione aumentata di recente anche da parte del mondo scientifico in quanto pare che la variet\u00e0 locale di \"Abies alba\" abbia propriet\u00e0 che inducono maggiore resistenza alle piogge acide.\nDal monte prende il nome la Riserva naturale Gariglione - Pisarello."}
{"id": "1858787", "revid": "1310927", "url": "https://it.wikipedia.org/wiki?curid=1858787", "title": "Armando Alonso", "text": "Carriera.\nClub.\nDebutta in Costa Rica col Deportivo Saprissa nella stagione 2003-2004. Nel 2005 pass\u00f2 in prestito alla squadra del Cartagin\u00e9s. Quindi ritorna al Saprissa.\nNazionale.\nAlonso \u00e8 anche un membro della squadra Nazionale della Costa Rica con la quale ha fatto il suo esordio il 26 marzo 2008 ed \u00e8 chiamato per le partite di qualificazione alla Coppa del Mondo FIFA del 2010 in Sudafrica. Con la Nazionale Giovanile ha competuto nella Coppa del Mondo FIFA Under-17 del 2001 in Trinidad e Tobago."}
{"id": "1858788", "revid": "125265970", "url": "https://it.wikipedia.org/wiki?curid=1858788", "title": "Huella", "text": "La Huella \u00e8 una danza popolare sudamericana nata nel 1820, ballata principalmente in Argentina, ma anche in Bolivia e Cile. "}
{"id": "1858803", "revid": "124782447", "url": "https://it.wikipedia.org/wiki?curid=1858803", "title": "Tribute (Steve Hackett)", "text": "Tribute \u00e8 un'opera uscita nel febbraio 2008. \u00c8 il terzo lavoro di Steve Hackett per chitarra solo (il primo fu Bay of Kings del 1983 e il secondo \"Momentum\" del 1988).\nL'album \u00e8 un tributo ai grandi chitarristi classici del passato e contiene 13 brani per chitarra che includono lavori di Bach, Granados e Barrios con tre brani originali di Hackett: \"The Fountain Suite\", \"Cascada\" e \"Sapphires\"."}
{"id": "1858815", "revid": "516508", "url": "https://it.wikipedia.org/wiki?curid=1858815", "title": "Guerra di indipendenza croata", "text": ""}
{"id": "1858823", "revid": "3082", "url": "https://it.wikipedia.org/wiki?curid=1858823", "title": "San Paolino di Nola", "text": ""}
{"id": "1858827", "revid": "775372", "url": "https://it.wikipedia.org/wiki?curid=1858827", "title": "Giorno pi\u00f9 nero per l'esercito tedesco", "text": "Il giorno pi\u00f9 nero dell'esercito tedesco (\"Schwarzer Tag des deutschen Heeres\") \u00e8 l'espressione attribuita al generale Erich Ludendorff per descrivere la sconfitta subita dalle forze tedesche nella battaglia di Amiens, l'8 agosto 1918. La sconfitta, pur priva di un significato strategico determinante, ebbe un impatto fortissimo sul morale delle truppe tedesche, soprattutto per il gran numero di prigionieri. \nLa dirigenza militare tedesca, preso atto del fallimento delle offensive di primavera aveva di fatto rinunciato a raggiungere la vittoria sul campo contro gli alleati, e puntava a mantenersi sulla difensiva il pi\u00f9 a lungo possibile, tentando in questo modo di ottenere qualche vantaggio in vista delle trattative per un eventuale armistizio. Ma l'esito della battaglia di Amiens mostr\u00f2 quanto era avanzato lo stato di logoramento delle truppe tedesche, e che le speranze di proseguire le ostilit\u00e0 sino alla primavera successiva erano poco fondate. \nIn quel momento l'esercito tedesco schierava sul fronte occidentale pi\u00f9 di 2 milioni di uomini, e, sebbene sulla difensiva, non dava segni di collasso imminente. Ci\u00f2 nonostante le forze tedesche erano gravemente logorate, ed il morale delle truppe stava precipitando. \nIl 14 agosto, nel corso di una conferenza a Spa le autorit\u00e0 militari richiesero a quelle civili di cercare una soluzione negoziata per terminare i combattimenti: i capi militari della Germania, che con le loro scelte strategiche avevano radicalizzato il conflitto, incapaci di trovare una soluzione sul campo, scaricarono il problema sui civili, incaricandoli di trovare una soluzione diplomatica; contribuendo in questo modo alla nascita della Dolchsto\u00dflegende, che, a sua volta, ebbe un ruolo importante nella successiva affermazione del nazismo."}
{"id": "1858829", "revid": "1935652", "url": "https://it.wikipedia.org/wiki?curid=1858829", "title": "Sergio Pintor", "text": "Biografia.\nNasce ad Oristano, citt\u00e0 capoluogo di provincia e sede arcivescovile, il 16 novembre 1937.\nFormazione e ministero sacerdotale.\nFrequenta il ginnasio al seminario arcivescovile di Oristano, mentre il liceo e i corsi teologici presso il seminario regionale di Cuglieri.\nIl 9 luglio 1961 \u00e8 ordinato presbitero, nella cattedrale di Santa Maria Assunta a Oristano, dall'arcivescovo Sebastiano Fragh\u00ec.\nIn diocesi \u00e8 viceparroco della cattedrale di Oristano, sua parrocchia di origine, e assistente diocesano della giovent\u00f9 maschile dell'Azione Cattolica; successivamente ricopre l'incarico di direttore spirituale del seminario arcivescovile di Oristano.\nNel 1969 si laurea in teologia pastorale alla Pontificia Universit\u00e0 Lateranense.\nDal 1970 al 1995 collabora con l'Ufficio catechistico nazionale della Conferenza Episcopale Italiana per la preparazione dei nuovi catechismi e per la formazione dei catechisti. Ricopre anche l'incarico di direttore dell'Ufficio catechistico dell'arcidiocesi di Oristano. \u00c8 parroco della parrocchia di San Paolo Apostolo a Oristano, dal 1972 al 1973, e delegato diocesano per la pastorale ed assistente diocesano della FUCI.\nDa 1981 al 1988 \u00e8 canonico del capitolo metropolitano; \u00e8 membro della Commissione presbiterale regionale della Sardegna, coordinatore della Scuola nazionale estiva di catechesi del Centro Dehoniano di Bologna.\nDal 1985 al 2003 \u00e8 docente invitato alla Pontificia universit\u00e0 urbaniana e docente invitato presso la Facolt\u00e0 teologica pugliese, sezione di Molfetta, dal 1996. Il 24 settembre 1985 \u00e8 nominato prelato d'onore di Sua Santit\u00e0.\n\u00c8 vicedirettore dell'Ufficio catechistico nazionale, dal 1988 al 1996, anno in cui diventa direttore dell'Ufficio nazionale CEI per la pastorale della sanit\u00e0; \u00e8 anche segretario della Consulta nazionale per la pastorale della sanit\u00e0.\nAl momento della nomina episcopale \u00e8 consultore del Pontificio consiglio della pastorale per gli operatori sanitari.\nMinistero episcopale.\nIl 29 settembre 2006 papa Benedetto XVI lo nomina vescovo di Ozieri; succede a Sebastiano Sanguinetti, precedentemente nominato vescovo di Tempio-Ampurias. L'8 dicembre successivo riceve l'ordinazione episcopale, in piazza Garibaldi ad Ozieri, dall'arcivescovo Paolo Romeo, coconsacranti gli arcivescovi Ottorino Pietro Alberti e Pier Giuliano Tiddia e i vescovi Jos\u00e9 Luis Redrado Marchite e Giuseppe Merisi. Durante la stessa celebrazione prende possesso della diocesi.\nDal 1\u00ba ottobre 2010 \u00e8 membro e segretario della Commissione episcopale della CEI per il servizio della carit\u00e0 e la salute.\nIl 16 novembre 2012, al compimento del 75\u00ba anno di et\u00e0, presenta la rinuncia al governo pastorale della diocesi di Ozieri in conformit\u00e0 al can. 401 \u00a7 1 del Codice di diritto canonico; il 10 dicembre successivo papa Benedetto XVI accoglie la rinuncia e nomina amministratore apostolico \"ad nutum Sanctae Sedis\" Sebastiano Sanguinetti, vescovo di Tempio-Ampurias. Il 18 luglio 2015 papa Francesco nomina vescovo di Ozieri Corrado Melis, presbitero della diocesi di Ales-Terralba.\nMuore a Oristano, dove si era ritirato, il 26 dicembre 2020 all'et\u00e0 di 83 anni. Dopo le esequie, celebrate il 29 dicembre dall'arcivescovo Roberto Carboni nella cattedrale di Oristano, viene sepolto nel cimitero della stessa citt\u00e0.\nGenealogia episcopale.\nLa genealogia episcopale \u00e8:"}
{"id": "1858830", "revid": "1543377", "url": "https://it.wikipedia.org/wiki?curid=1858830", "title": "Enrico Ragni", "text": "Nel 1937 - a Venezia - si diploma presso l'Istituto d'arte e insegna in scuole di stato; contemporaneamente inizia a frequentare il magistero e nel 1939 ottiene l'abilitazione di stato all'insegnamento (alla quale, nello stesso anno, ne seguiranno altre due conseguite a Roma). Nel 1952 ha sposato la pittrice Pier Carla Reghenzi, in arte Pierca.\nStringe rapporti d'amicizia con Renato Birolli, Bruno Cassinari, Lucio Fontana, Giuseppe Migneco, Ennio Morlotti, Giuseppe Santomaso, Aligi Sassu, Atanasio Soldati ed Emilio Vedova. Nel 1954 Osvaldo Licini gli dona un disegno - \"L'angelo ribelle\" - con dedica.\nHa esposto in 42 mostre personali e in 130 mostre collettive. La sua prima partecipazione ad una mostra collettiva risale al 1929, mentre nel 1942 ha tenuto a Brescia una prima mostra personale, presso la \"Bottega d'arte\". Ha esposto anche nelle edizioni XXIV e XXVII dell'Esposizione internazionale d'arte a Venezia, nella VI e VII Quadriennale d'arte a Roma e in numerose gallerie: \"Galleria Delfino\", \"Galleria Ciliberti\", \"Galleria del Naviglio\", \"Galleria del Cavallino\", \"Galleria Schettini\", \"Galleria Montenapoleone\", \"Galleria Lorenzelli\", \"Galleria Falchi\" e \"Galleria Fumagalli\".\nDopo la morte, gli sono state dedicate tre mostre retrospettive: nel 2003 in Palazzo Loggia a Brescia e nella Galleria civica di Palazzo Todeschini a Desenzano del Garda, nel 2010 in Palazzo Vantini a Iseo."}
{"id": "1858831", "revid": "123590929", "url": "https://it.wikipedia.org/wiki?curid=1858831", "title": "Albi fuori serie di Martin Myst\u00e8re", "text": "Gli albi fuori serie di Martin Myst\u00e8re sono pubblicazioni che esulano dalla serie regolare di Martin Myst\u00e8re. L'elenco comprende le seguenti collane:\n\"Speciale Martin Myst\u00e8re\".\nDizionari dei misteri allegati agli speciali.\nLe copertine sono state tutte realizzate da Claudio Villa, tranne quella del numero 21, disegnata da Giancarlo Alessandrini.\n\"Storie da Altrove\".\nSerie che ha come protagonisti gli agenti del passato della base governativa segreta di Altrove, aiutati di volta in volta nelle loro missioni da collaboratori appartenenti alla letteratura (il pi\u00f9 ricorrente Sherlock Holmes) o storici (Giuseppe Garibaldi, Mark Twain e altri).\nInizialmente pensata come miniserie da includere nella nuova versione del contenitore \"Zona X\", inaugurata con il numero 10, e come tale presentata gi\u00e0 nei redazionali di quell'albo (e citata in diversi redazionali successivi), a seguito della chiusura della testata \u00e8 divenuta una collana indipendente.\n\"Raccolta Martin Myst\u00e8re\".\nLe pubblicazioni delle raccolte sono iniziate a gennaio 1987 e terminate ad ottobre 2014 con il n. 161, che conteneva gli albi n. 327 e 328 della serie regolare. Per la lista delle storie vedere gli Albi di Martin Myst\u00e8re.\n\"Almanacco del Mistero\".\nGli Almanacchi erano indicati con l'anno di uscita e non avevano una loro numerazione progressiva, gli \u00e8 stata assegnata solo in seguito nell'elenco arretrati del sito web di Sergio Bonelli Editore. Il numero nella seconda colonna della tabella sottostante indica l'uscita all'interno della \"Collana Almanacchi\".\n\"Tutto Martin Myst\u00e8re\".\nPer la lista delle storie vedere gli \"Albi di Martin Myst\u00e8re\" dall'1 al 127."}
{"id": "1858834", "revid": "278830", "url": "https://it.wikipedia.org/wiki?curid=1858834", "title": "Albi speciali di Martin Mystere", "text": ""}
{"id": "1858835", "revid": "6923", "url": "https://it.wikipedia.org/wiki?curid=1858835", "title": "Societ\u00e0 per la Promozione e Sviluppo Industriale", "text": "La SPI - Societ\u00e0 per la Promozione e Sviluppo Imprenditoriale S.p.A era una azienda pubblica italiana che era stata creata per intraprendere programmi e politiche di promozione e sviluppo industriale sul territorio in particolare la creazione, l'innovazione e l'internazionalizzazione di piccole e medie imprese. Era di propriet\u00e0 di Cofiri (Gruppo IRI).\nStoria.\nEra nata il 20 aprile 1954 come \"Isap - Istituto per lo sviluppo delle attivit\u00e0 produttive S.p.A.\" per promuovere lo sviluppo nel Sud Italia. Nel maggio 1970 diventa \"Spi - Promozione e sviluppo industriale S.p.A.\". Nel 2000 confluisce in Sviluppo Italia."}
{"id": "1858836", "revid": "174925", "url": "https://it.wikipedia.org/wiki?curid=1858836", "title": "Lago Copaide", "text": ""}
{"id": "1858839", "revid": "83142232", "url": "https://it.wikipedia.org/wiki?curid=1858839", "title": "Rodeo amaro", "text": ""}
{"id": "1858841", "revid": "3082", "url": "https://it.wikipedia.org/wiki?curid=1858841", "title": "Nobilissima", "text": ""}
{"id": "1858842", "revid": "174925", "url": "https://it.wikipedia.org/wiki?curid=1858842", "title": "Ierogamie", "text": ""}
{"id": "1858844", "revid": "767487", "url": "https://it.wikipedia.org/wiki?curid=1858844", "title": "Noi e l'amore - Comportamento sessuale variante", "text": "Noi e l'amore - Comportamento sessuale variante \u00e8 un film erotico del 1986 diretto da Antonio D'Agostino.\nTrama.\nUn sessuologo esibisce alcuni casi di anomalie e perversioni sessuali maschili e femminili, ispirati a suo dire a fatti e situazioni realmente accertati."}
{"id": "1858851", "revid": "2176804", "url": "https://it.wikipedia.org/wiki?curid=1858851", "title": "Diarrea", "text": "La diarrea \u00e8 un disturbo della defecazione caratterizzato da un aumento dell'emissione di una quantit\u00e0 giornaliera di feci superiore ai 200 g, con diminuzione della loro consistenza e da un aumento della frequenza di scarica dell'alvo intestinale. Pu\u00f2 essere acuta se la durata \u00e8 inferiore alle due settimane, persistente se compresa tra due e quattro settimane e cronica se ha durata superiore.\nClassificazione.\nCriteri temporali.\nDiarrea acuta.\nLa diarrea acuta \u00e8 definita come una secrezione anormale frequente di materia fecale liquida semisolida o intestinale, che dura meno di 14 giorni, dalla World Gastroenterology Organisation (WGO).\n\u00c8 scatenata principalmente da agenti infettivi (nel 70% dei casi), ma pu\u00f2 essere dovuta anche all'uso di farmaci (es: chemioterapici), alla presenza di fecalomi, alla reintroduzione di cibi solidi dopo un periodo di digiuno, alle radiazioni e ad altre condizioni patologiche (diverticolite, intossicazioni da metalli pesanti, ischemia intestinale, allergie o intolleranze).\nI microrganismi che possono provocare diarrea acuta sono molteplici; tra essi vanno ricordati: \"Staphylococcus aureus\", \"Escherichia coli\", \"Vibrio cholerae\", \"Clostridioides difficile\", \"Campylobacter jejuni\", \"Salmonella spp.\", \"Shigella spp.\", \"Giardia lamblia\" (o \"intestinalis\"), \"Entamoeba histolytica\", Rotavirus, Adenovirus, alcune specie di elminti. La lista, comunque, \u00e8 estremamente lunga.\nLa diarrea acuta da causa infettiva \u00e8 un problema serio nei paesi in via di sviluppo in quanto si ritiene che causi, annualmente, la morte di almeno 4 milioni di bambini di et\u00e0 inferiore ai 5 anni. Queste patologie trovano un facile terreno di propagazione in aree con condizioni igienico-sanitarie precarie: mancanza di acqua potabile, affollamento, presenza di rifiuti non smaltiti, inadeguata cottura di alcuni cibi.\nAlla diarrea da cause infettive si possono accompagnare altri sintomi, che dipendono dal tipo di microrganismo responsabile dello stato patologico. Si pu\u00f2 avere nausea, vomito, febbre e la diarrea pu\u00f2 essere acquosa o sanguinolenta. In caso di ingestione di alimenti che presentano tossine batteriche, generalmente, si ha vomito, nausea e dolore diffuso di tipo crampiforme ma non molto forte. La febbre, invece, \u00e8 poco frequente.\nI microrganismi in grado di invadere l'epitelio intestinale (Salmonella, Shigella, ecc.) o di produrre tossine citotossiche (\"C. difficile\") determinano dolore addominale e febbre elevata e diarrea sanguinolenta. I microrganismi che non invadono la mucosa intestinale (es: \"Giardia\") o quelli che la invadono producendo scarsa infiammazione (virus) determinano per lo pi\u00f9 diarrea acquosa.\nDiarrea cronica.\nIl pi\u00f9 delle volte \u00e8 dovuta alla presenza di sindrome del colon irritabile, ma pu\u00f2 essere dovuta alla presenza di morbo celiaco o di malattie infiammatorie intestinali (morbo di Crohn, rettocolite ulcerosa). A esse si possono affiancare altre cause tra cui: gastroenterite eosinofila, radiazioni, insufficienza pancreatica, deficit di lattasi, sindrome dell'intestino corto, malattia di Whipple, sindrome da carcinoide, sindrome di Zollinger-Ellison, tumori o alterazioni del sistema endocrino, fecalomi, abuso di lassativi.\nNella diarrea cronica, oltre ai sintomi gi\u00e0 presentati, si possono associare deficit nutrizionali dovuti a malassorbimento o al consumo aumentato dei fattori in questione. I deficit nutrizionali possono essere sia generalizzati, sia selettivi.\nCriteri eziologici.\nDiarree secretorie.\nSono caratterizzate da un volume fecale elevato in quanto si ha una notevole perdita di liquidi. Sono scatenate dalla presenza di sostanze endogene o esogene in grado di legarsi a recettori specifici situati sulla membrana delle cellule dell'epitelio intestinale. Ci\u00f2 determina l'attivazione di cascate molecolari di vario tipo (a seconda del recettore coinvolto), che culminano nella fosforilazione di proteine di trasporto che aumentano la permeabilit\u00e0 della cellula al cloro (sezione apicale) e al potassio (sezione basolaterale). La forte secrezione di cloro all'esterno costituisce la forza trainante per il richiamo di sodio, potassio e acqua. Si verifica anche secrezione di bicarbonato, ma non \u00e8 noto il meccanismo con cui ci\u00f2 avvenga.\nC'\u00e8 poco o nessun danno strutturale. La causa pi\u00f9 comune nei paesi poco sviluppati di questo tipo di diarrea \u00e8 la tossina del colera che stimola la secrezione di anioni, in particolare gli ioni cloruro (Cl\u2212). Pertanto, per mantenere un equilibrio di carica nel tratto gastrointestinale, viene portato con s\u00e9 sodio (Na+), insieme ad acqua. In questo tipo di diarrea la secrezione fluida intestinale \u00e8 isotonica rispetto al plasma anche durante il digiuno.\nLa perdita di sodio, cloro, bicarbonato, acqua e, in misura minore, di potassio pu\u00f2 determinare disidratazione, acidosi metabolica e diminuzione del gap osmotico fecale. Il meccanismo fisiopatologico spiega anche perch\u00e9 queste diarree continuano anche se la persona digiuna (test del digiuno negativo).\nDiarree osmotiche.\nLe diarree osmotiche compaiono allorch\u00e9 l'osmolarit\u00e0 del lume intestinale supera di 50-100 mOsm/kg quella plasmatica.La diarrea osmotica si verifica quando troppa acqua viene aspirata nelle viscere. Se una persona beve soluzioni con zucchero in eccesso o sale in eccesso, queste possono richiamare acqua dal corpo verso il lume intestinale e causare diarrea osmotica.\nLe cause pi\u00f9 comuni sono: malassorbimento di carboidrati, deficit di lattasi, uso eccessivo di lassativi o di antiacidi contenenti magnesio.\nIl malassorbimento pu\u00f2 essere provocato da malattia pancreatica o celiachia in cui i nutrienti vengono lasciati nel lume, invece di essere assorbiti, e ci\u00f2 provoca il richiamo dell'acqua. I lassativi osmotici sono utilizzati per alleviare la costipazione e attingendo acqua nelle viscere). In soggetti sani, troppo magnesio o vitamina C o lattosio non digerito possono produrre diarrea osmotica e distensione intestinale. Una persona che ha intolleranza al lattosio pu\u00f2 avere difficolt\u00e0 ad assorbire il lattosio dopo un'assunzione straordinariamente elevata di prodotti caseari. Nelle persone con malassorbimento di fruttosio, l'assunzione eccessiva di fruttosio pu\u00f2 anche causare diarrea. Gli alimenti ad alto contenuto di fruttosio che hanno anche un alto contenuto di glucosio sono pi\u00f9 assorbibili e hanno meno probabilit\u00e0 di causare diarrea.\nIl sorbitolo (spesso presente in alimenti senza zucchero) sono difficili da assorbire per il corpo e, in grandi quantit\u00e0, possono portare a diarrea osmotica. Nella maggior parte di questi casi, la diarrea osmotica si interrompe quando l'agente causale, ad es. latte o sorbitolo, viene interrotto.\nLa perdita d'acqua \u00e8 inferiore a quella che si ha nelle diarree secretive e il contenuto elettrolitico fecale \u00e8 pi\u00f9 basso rispetto alla norma, il che comporta un aumento del gap anionico. Una caratteristica tipica, invece, \u00e8 il riscontro nelle feci di un aumento degli acidi grassi a catena corta e dell'acido lattico.\nDiarree di questo tipo determinano alterazioni dell'equilibrio acido-base e degli elettroliti plasmatici poco significative. Il test del digiuno risulta essere positivo.\nDiarree da alterata motilit\u00e0 intestinale.\nConsistono in un aumento dell'attivit\u00e0 propulsiva dell'intestino con conseguente diminuzione del tempo di transito dei nutrienti. La causa pi\u00f9 frequente di questa condizione, che pu\u00f2 comunque anche aggiungersi ai meccanismi patologici precedentemente presentati, \u00e8 la sindrome del colon irritabile. Generalmente la sintomatologia di questa condizione compare con diarrea, a volte alternata a stipsi, cui si pu\u00f2 aggiungere dolore addominale, presenza di muco nelle feci e tenesmo.\nAltre condizioni che possono produrre questo tipo di diarrea sono, curiosamente, anche quelle che determinano una ostruzione del transito intestinale (fecalomi, tumori) in quanto si determina un iperafflusso di liquidi attorno all'area stenotica.\nAnche condizioni che riducono la motilit\u00e0 intestinale possono determinare la comparsa di diarrea in quanto vi \u00e8 la possibilit\u00e0 dell'aumento della presenza di batteri i quali possono deconiugare gli acidi biliari, bloccandone la funzione di assorbimento dei grassi. Il risultato di ci\u00f2 \u00e8 la comparsa di diarrea e steatorrea.\n\u00c8 da ricordare che varie malattie neurologiche determinano alterazione dei meccanismi di motilit\u00e0 intestinale con possibilit\u00e0 di comparsa di diarrea\nDiarree infiammatorie.\nSono caratterizzate da un danno della mucosa intestinale dovuto allo svilupparsi di un processo infiammatorio che pu\u00f2 essere causato da svariati fattori: autoimmunit\u00e0, ipersensibilit\u00e0, infezioni, radiazioni, ischemia intestinale, farmaci. Tra le cause di diarrea infiammatoria vanno ricordate: il morbo di Crohn, la rettocolite ulcerosa, il morbo celiaco, le allergie alimentari.\nIl danno infiammatorio stimola le cellule staminali delle cripte intestinali le quali si moltiplicano e si differenziano. Esse, poi, vanno a rimpiazzare quelle perse ma, a differenza di queste ultime, presentano una diminuzione dell'attivit\u00e0 di alcuni enzimi e trasportatori di membrana. Le capacit\u00e0 secretive, invece, sono equivalenti alle cellule che sono state sostituite.\n\u00c8 da considerare, inoltre, che il processo patologico stimola l'invasione della lamina propria intestinale da parte di cellule della serie bianca (macrofagi, linfociti, ecc.), che producono fattori in grado di stimolare l'attivit\u00e0 secretiva delle cripte (istamina, ossido nitrico, adenosina, serotonina, eicosanoidi e altri).\nIl risultato di ci\u00f2 \u00e8 lo svilupparsi di un tessuto con ridotte capacit\u00e0 assorbenti e aumentate capacit\u00e0 secretive, il che genera lo sviluppo di diarrea. Se il danno infiammatorio continua, si possono formare anche ulcere cui segue formazione di un essudato, proveniente dai capillari, contenente proteine e sangue.\nCome si pu\u00f2 capire, le diarree infiammatorie sono di tipo misto, ovvero presentano sia i meccanismi delle diarree secretive sia di quelle osmotiche. I meccanismi coinvolti nel loro sviluppo sono vari, ma le specifiche sono differenti a seconda della malattia sottostante.\nDal punto di vista clinico si pu\u00f2 avere febbre, dolore addominale, feci miste a muco, sangue e pus. Si possono sviluppare anche fenomeni di malassorbimento o deficit di nutrienti.\nDissenteria.\nSe c'\u00e8 sangue visibile nelle feci e sono soddisfatti i criteri per identificare una diarrea, possiamo parlare di un quadro clinico noto come dissenteria. Il sangue \u00e8 un segno di invasione del tessuto intestinale da parte di microrganismi come Shigella, \"Entamoeba histolytica\" e Salmonella.\nTrattamento.\nCome visto precedentemente, la diarrea \u00e8 un'espressione di un processo patologico sottostante che deve, pertanto, essere individuato e trattato. L'antidiarroico pu\u00f2 essere quindi solo una misura palliativa finch\u00e9 l'organismo stesso o il medico hanno potuto rimediare alla causa a monte. Spesso \u00e8 controindicato l'intraprendere subito qualcosa: se si tratta di infezioni, l'intestino fa bene a liberarsi dei germi.\nLa diarrea disturba anzitutto l'equilibrio idro-elettrolitico (acqua e sali) dell'organismo e nelle persone con poche riserve di grassi in breve varia anche l'approvvigionamento energetico. Come pronto soccorso si ricorre, prima della somministrazione di antidiarroici, alla reintegrazione dei liquidi, sali e zuccheri. Efficaci possono risultare brodi (animali o vegetali), e tisane (con miele in alternativa). Esistono anche soluzioni reidratanti orali contenenti elettroliti e glucosio. Nel caso in cui la persona presenti segni di disidratazione o sia assai defedata, si pu\u00f2 ricorrere all'uso di soluzioni elettrolitiche per via endovenosa.\nQualora si ravvisino deficit nutrizionali \u00e8 bene correggerli somministrando i fattori di cui l'organismo \u00e8 deficiente.\nIn caso di diarrea acuta da infezione batterica la terapia tramite antibiotici \u00e8 controversa in quanto tendono a essere autolimitanti e la diarrea stessa contribuisce a ridurre la carica microbica intestinale. Eventualmente si pu\u00f2 far uso di probiotici per ripristinare la flora intestinale intaccata dall'uso di antibiotici. L'uso dei probiotici in aggiunta alla terapia reidratante orale, si \u00e8 infatti dimostrato efficace nel ridurre la severit\u00e0 e la durata della diarrea. \u00c8 stato dimostrato che \"L. delbrueckii\" LDD01, \"L. rhamnosus\" LR04, \"L. pentosus\" LPS01, \"Lactobacillus plantarum\" LP01 sono tra i ceppi di lactobacilli pi\u00f9 efficaci nell'inibire la crescita dei principali ceppi diarrogeni di \"Escherichia coli\". In alcuni casi, comunque, l'uso degli antibiotici pu\u00f2 venir preso in considerazione in caso di diarrea persistente in cui si \u00e8 riusciti a identificare il microrganismo responsabile. Il ricorso agli antibiotici si rende necessario in persone immunodeficienti, con neoplasie, portatori di protesi ortopediche o vascolari.\nL'uso degli antidiarroici, antimuscarinici e altri sintomatici deve essere considerato con molta cautela, in quanto non agiscono a livello del processo patologico causale. Nel caso delle diarree di natura infettiva, poi, possono allungare la durata della malattia stessa, nonch\u00e9 indurre complicanze che possono anche essere serie come: perforazione intestinale, megacolon. Possono essere saltuariamente utilizzati in caso di malattia diverticolare o sindrome del colon irritabile. Sono comunque prodotti il cui uso \u00e8 sconsigliato in bambini e anziani.\nSecondo una ricerca pubblicata sul \"Journal of Clinical Gastroenterology\" gli alimenti con probiotici, chiamati anche batteri buoni, possono ridurre la durata di un attacco di diarrea."}
{"id": "1858857", "revid": "110157", "url": "https://it.wikipedia.org/wiki?curid=1858857", "title": "Kdesvn", "text": "Kdesvn \u00e8 un client grafico per interfacciarsi ad SVN. \u00c8 un'applicazione scritta in C++ e si appoggia alle librerie kdelibs di KDE. A differenza di molti altri programmi di questo genere, implementa direttamente le API C di \"Subversion\" senza effettuare vari \"parsing\" degli output.\nOffre tutte le funzionalit\u00e0 base di SVN e consente di fare \"checkout\" e \"commit\" in maniera molto semplice. Permette inoltre di creare dei \"bookmarks\" per ogni \"repository\" cos\u00ec da gestire contemporaneamente pi\u00f9 progetti."}
{"id": "1858861", "revid": "287204", "url": "https://it.wikipedia.org/wiki?curid=1858861", "title": "Emanuela Galliussi", "text": "Biografia.\nNasce ad Udine e subito dopo la maturit\u00e0 scientifica si trasferisce a Roma per frequentare l\"'Accademia d'Arte Drammatica Silvio D'Amico\", presso la quale si diploma nel 2002.\nSi forma con diversi maestri della scena teatrale internazionale: Susan Main, Michael Margotta, Konrad Zschiedrich, Roberta Carreri, Judith Malina, ma \u00e8 con Susan Batson che studia per diversi anni, seguendola in giro per i suoi seminari in tutta Europa e studiando alla \"Black Nexxus\" a New York.\nDal 1987 studia danza moderna, modern-jazz, flamenco con diversi maestri. \nViene ammessa alla \"London Contemporary Dance School\" (Londra). Nel 2003 vince il concorso Pier Paolo Pasolini con \"Gabriel\" come coreografa ed interprete.\nAlterna il lavoro in campo teatrale con quello cinematografico e televisivo. Tra i suoi lavori per il grande schermo, ricordiamo i film: \"Il terzo leone\" (2001), regia di Manlio Roseano, \"Una talpa al bioparco\" (2004), regia di Fulvio Ottaviano, e \"Arrivederci, amore ciao\" (2006), regia di Michele Soavi.\nIn televisione ha recitato, tra l'altro, nelle miniserie tv \"Il maresciallo Rocca 4\" (2003), regia di Giorgio Capitani, e \"Butta la luna\" (2006), regia di Vittorio Sindoni, e nelle serie tv \"I liceali\", regia di Lucio Pellegrini, e \"Crimini bianchi\", regia di Alberto Ferrari, entrambe trasmesse nel 2008 da Canale 5."}
{"id": "1858869", "revid": "1632387", "url": "https://it.wikipedia.org/wiki?curid=1858869", "title": "Wolfmother (album)", "text": "Wolfmother \u00e8 l'album di debutto della rock band australiana Wolfmother, pubblicato in patria il 31 ottobre 2005, e in Inghilterra e Stati Uniti tra il 24 aprile e il 2 maggio 2006.\nIl disco.\nL'album, \u00e8 uscito in due versioni: australiana (12 canzoni), pubblicata il 31 ottobre 2005; U.K. (&amp; Europa) e U.S.A. (13 canzoni con l'aggiunta di \"Love Train\"), pubblicate rispettivamente il 24 aprile 2006 e il 2 maggio 2006. Nelle catene di negozi Wal-Mart la copertina (contenente un'immagine di nudo dal dipinto \"The Sea Witch\" di Frank Frazetta) \u00e8 stata censurata e rimpiazzata con una copertina totalmente nera con il solo logo del gruppo in bianco.\nI singoli estratti dal disco sono \"Mind's Eye\", \"White Unicorn\", \"Dimension\", \"Woman\", \"Love Train\" e \"Joker and the Thief\". L'album ha fatto registrare buoni dati di vendita soprattutto nella natia Australia, dove ha ottenuto per ben 5 volte il disco di platino con un totale stimato di 350.000 copie vendute. \u00c8 anche disco d'oro in Canada (50.000 copie vendute), Gran Bretagna (100.000 copie) e Stati Uniti (500.000 copie) vendendo in totale 1,5 milioni di copie nel mondo.\nAccoglienza.\nAlla sua pubblicazione, \"Wolfmother\" ricevette recensioni complessivamente positive dai critici. Il disco venne nominato 15\u00b0 miglior album del 2006 dalla rivista \"Rolling Stone\". Il sound generale dei brani fu accostato a quello di gruppi hard rock degli anni sessanta e settanta come Led Zeppelin e Black Sabbath, in primo luogo, ma anche a gruppi pi\u00f9 recenti come Queens of the Stone Age e The White Stripes, sebbene questo abbia portato parte della critica ad accusare il trio australiano di aver \"copiato\" le sonorit\u00e0 di questi gruppi, definendo il loro stile come meramente derivativo. La rivista \"Q\" fu meno critica, descrivendo la musica dei Wolfmother \"ben lungi dall'essere sofisticata, ma immensamente divertente\". \"Total Guitar\" giudic\u00f2 l'album 9/10, descrivendolo \"meravigliosamente rozzo\". \"Record Review\" ebbe parole favorevoli per la band e il suo disco di debutto, rimarcando il fatto che se \"continueranno a produrre canzoni cos\u00ec epiche e riff memorabili come questi, non ci sar\u00e0 dubbio alcuno sul successo della band ancora per molti anni in futuro.\" Nel corso del 2011 l'album \u00e8 stato votato come l'ottavo miglior album di sempre in Australia da TripleJ."}
{"id": "1858879", "revid": "729019", "url": "https://it.wikipedia.org/wiki?curid=1858879", "title": "Cardioplegia", "text": "La cardioplegia \u00e8 quella procedura che utilizza una soluzione protettiva cardiaca per la perfusione coronarica ad aorta clampata. La cardioplegia (o protezione cardiaca) si associa alla macchina cuore-polmone (in circolazione extracorporea, CEC) in quanto, mentre quest'ultima avrebbe lo scopo di rendere pulito il campo operatorio e di mantenere vitali i tessuti, la prima ha il fine di conservare le sostanze energetiche attraverso l'arresto cardiaco, ridurre i processi metabolici e degradativi attraverso l'ipotermia e prevenire effetti sfavorevoli dovuti all'ischemia infondendo agenti protettivi.\nL'introduzione della cardioplegia si \u00e8 resa indispensabile in quanto il clampaggio aortico a livello dei seni coronarici, avente lo scopo di interrompere il flusso coronarico per minimizzare la quota di sangue nel campo operatorio, pu\u00f2 recare danno alle fibrocellule muscolari cardiache fino a farne perdere la funzionalit\u00e0. Senza protezione, l'arresto anossico induce distruzione cellulare miocardica dimostrata da un aumento di CK-MB oltre le 120 unit\u00e0 e dopo le 48 ore ritorno alla norma, ma con disfunzione cardiaca per la distruzione cellulare. Pi\u00f9 alta \u00e8 la dismissione di enzimi, pi\u00f9 basso \u00e8 l'indice cardiaco (si fa riferimento a questo parametro per la valutazione della funzionalit\u00e0 cardiaca e, quindi, per stabilire la capacit\u00e0 di sopravvivenza del paziente dopo l'intervento).\nStoria.\nNei primi anni '50 si pensava di interrompere il flusso coronarico solo con il clampaggio aortico continuo oppure intermittente (per permettere ogni tanto il flusso coronarico). La mortalit\u00e0 era per\u00f2 molto alta nel postoperatorio per l'ampia necrosi del tessuto miocardico.\nIn una fase successiva si \u00e8 pensata una variazione: non clampare l'aorta, ma realizzare una fibrillazione cardiaca con elettrodi. Tuttavia, questa situazione era insostenibile a causa dei tempi operatori molto lunghi.\nObiettivi della cardioplegia.\nArresto cardiaco.\nL'arresto cardiaco serve ad avere un campo operatorio immobile, a diminuire i consumi metabolici del cuore e alla conservazione dell'energia (ATP). Si pu\u00f2 ottenere con K+ o con Ca++. Utilizzando K+ l'arresto \u00e8 rapido ed in diastole: quindi, essendo il cuore rilasciato, \u00e8 facilmente manipolabile. Utilizzando Ca++, l'arresto \u00e8 ancora pi\u00f9 rapido e ci\u00f2 \u00e8 un vantaggio, in quanto \u00e8 inferiore la quota di sostanze disperse; tuttavia, l'arresto in sistole risulta sfavorevole per la manipolazione chirurgica del miocardio.\nOggi si tende a preferire una soluzione con KCl.\nIpotermia.\nL'abbassamento di temperatura determina il vantaggio di ridurre i processi metabolici, per cui, essendo inferiore il consumo di ossigeno, la portata della circolazione extracorporea pu\u00f2 essere diminuita con minore trauma per il sangue. Inoltre, \u00e8 ritardato il riscaldamento del cuore da parte del mediastino dopo l'infusione nelle coronarie della soluzione cardioplegica fredda.\nGli svantaggi di questa pratica comprendono alcune modificazioni fisiologiche (aumento dell'ossigeno disciolto, aumento dell'affinit\u00e0 dell'emoglobina per l'ossigeno, aumento della viscosit\u00e0 del sangue e diminuita secrezione di insulina con tendenza all'iperglicemia, intolleranza alla somministrazione di glucosio e diminuzione dei fattori della coagulazione (sanguinamento).\nConvenzionalmente si parla di ipotermia\nPi\u00f9 bassa \u00e8 la temperatura, pi\u00f9 alta \u00e8 la percentuale di recupero del paziente nel post-operatorio. L'ipotermia moderata \u00e8 di solito associata all'uso della CEC, l'ipotermia profonda, invece, quando \u00e8 necessario l'arresto circolatorio.\nL'organismo umano condotto in ipotermia profonda con adeguata protezione miocardica e cerebrale \u00e8 assistito da adeguate manovre di riscaldamento e riperfusione. Pu\u00f2 sopravvivere per alcune decine di minuti in condizioni di arresto circolatorio totale (cuore fermo e circolo fermo) senza danno biologico apparente. Tale pratica \u00e8 sfruttata nella chirurgia cardiaca per alcuni interventi sull'arco aortico. I tempi di tolleranza sono relativamente esigui (20 minuti: insorgenza di danno d'organo nel 5% dei casi, 45 minuti: nel 10-15%, 80 minuti: 50%).\nModificazioni fisiopatologiche.\naccumulo di Ca++ mitocondriale\nSpecifiche della soluzione cardioplegica.\nConsistono nell'addizionare sostanze energetiche protettive allo scopo di preservare le energie intrinseche del metabolismo miocardico. Si \u00e8 inoltre visto che con queste precauzioni la percentuale di recupero aumenta notevolmente:\nEsempi di soluzioni cardioplegiche: \"Birmingham/Alabama\" (Na + K + albumina + HCO3 + sostanze nutritizie), \"St. Thomas\" (Na + albumina + HCO3 + sostanze nutritizie + KCl 16 mmol/l)\nEsecuzione della cardioplegia.\nInfusione.\nL'infusione della soluzione cardioplegica avviene:\nPer il mantenimento si reinfonde la soluzione ogni 20-30 minuti a dosi dimezzate (emidose 7,5 ml(kg). Ci\u00f2 se durante il monitoraggio con ECG e con la registrazione della temperatura miocardica si avverte attivit\u00e0 elettrica e T\u00b0 &gt; 20 \u00b0C.\nNel caso di particolari interventi, come quelli di chirurgia coronarica, si fanno delle reinfusioni mirate ogni volta che un tratto di viene anastomizzato con una coronaria ostruita nei by-pass aorto-coronarici con un doppio scopo:\nFine dell'intervento.\nAlla fine dell'intervento, una volta effettuato lo spurgo del cuore dall'aria, si procede al declampaggio aortico. Il flusso sanguigno proveniente dalla CEC riperfonde le coronarie, elimina rapidamente i residui della circolazione cardioplegica e riporta la temperatura a livelli normali. Il cuore riprende gradatamente la propria attivit\u00e0 elettrica sotto forma di fibrillazione ventricolare e successivamente ritorna in ritmo sinusale in modo autonomo o con ausilio di defibrillatore.\nCardioplegia in normotermia.\nAccanto alla cardioplegia in ipotermia esiste anche una cardioplegia in normotermia (poco utilizzata), che richiede una maggiore concentrazione di ione K e una infusione continua. \u00c8 resa possibile dal fatto che a temperatura fisiologica le cellule hanno la capacit\u00e0 di riparazione conservata.\nQuesto tipo di soluzione (\"soluzione Frames\") \u00e8 costituita da glucosio al 5%, KCl (50mEq), MgSO3 (9mEq), THAM (6 mEq), CPD (10 mEq) con osmolarit\u00e0 di 425 mosm e pH di 7,95. Non viene immessa direttamente nel circolo coronarico, ma \u00e8 diluita con sangue 4:1."}
{"id": "1858882", "revid": "767487", "url": "https://it.wikipedia.org/wiki?curid=1858882", "title": "Red, Hot and Heavy", "text": "Red, Hot and Heavy \u00e8 il primo album in studio dei Pretty Maids, uscito nel 1984 per l'Etichetta discografica Epic Records."}
{"id": "1858886", "revid": "339392", "url": "https://it.wikipedia.org/wiki?curid=1858886", "title": "Esercito federale jugoslavo", "text": ""}
{"id": "1858890", "revid": "1776051", "url": "https://it.wikipedia.org/wiki?curid=1858890", "title": "Future World (Pretty Maids)", "text": "Future World \u00e8 il secondo album in studio dei Pretty Maids, uscito nel 1987 per l'Etichetta discografica Epic Records."}
{"id": "1858895", "revid": "126257", "url": "https://it.wikipedia.org/wiki?curid=1858895", "title": "Lancia Rally", "text": ""}
{"id": "1858896", "revid": "1776051", "url": "https://it.wikipedia.org/wiki?curid=1858896", "title": "Jump the Gun", "text": "Jump the Gun \u00e8 il terzo album in studio dei Pretty Maids, uscito nel 1990 per l'Etichetta discografica Epic Records.\nL'album venne reintitolato Lethal Heroes esclusivamente per il mercato statunitense."}
{"id": "1858897", "revid": "59975", "url": "https://it.wikipedia.org/wiki?curid=1858897", "title": "Lethal Heroes", "text": ""}
{"id": "1858902", "revid": "712828", "url": "https://it.wikipedia.org/wiki?curid=1858902", "title": "Cromarlimo", "text": ""}
{"id": "1858906", "revid": "1776051", "url": "https://it.wikipedia.org/wiki?curid=1858906", "title": "Sin-Decade", "text": "Sin-Decade \u00e8 il quarto album in studio dei Pretty Maids, uscito nel 1992 per l'Etichetta discografica Epic Records."}
{"id": "1858917", "revid": "767487", "url": "https://it.wikipedia.org/wiki?curid=1858917", "title": "Stripped (Pretty Maids)", "text": "Stripped \u00e8 il quinto album in studio dei Pretty Maids, uscito nel 1993 per l'Etichetta discografica Epic Records."}
{"id": "1858920", "revid": "767487", "url": "https://it.wikipedia.org/wiki?curid=1858920", "title": "Oracular Spectacular", "text": "Oracular Spectacular \u00e8 il disco d'esordio della band statunitense MGMT, pubblicato il 2 ottobre 2007 dalla Columbia Records.\nIl disco \u00e8 stato prodotto da Dave Fridmann (gi\u00e0 con Flaming Lips e Mercury Rev) e contiene i singoli \"Time to Pretend\", \"Electric Feel\" e \"Kids\".\nNel 2012 \u00e8 stato inserito dalla rivista Rolling Stone al 494\u00ba posto nella classifica dei 500 migliori album di sempre."}
{"id": "1858921", "revid": "308552", "url": "https://it.wikipedia.org/wiki?curid=1858921", "title": "Andasol 1", "text": "Andasol 1 \u00e8 la prima centrale ad energia solare prodotta da specchi parabolici (50 MW), vicino a Guadix, nella provincia di Granada, Spagna (insolazione: 2000 kWh/m2 annuo). Inaugurata nel dicembre 2008, \u00e8 attualmente il pi\u00f9 grande impianto solare termodinamico in servizio al mondo ed \u00e8 dotata di un sistema di accumulo del calore in grado di mantenere stabile la generazione elettrica per oltre 7 ore in presenza di fluttuazione della radiazione solare o durante le ore notturne. L'accumulo di energia termica \u00e8 garantito da due serbatoi cilindrici di 14 metri d'altezza e 36 metri di diametro contenenti 28.500 tonnellate di sali fusi (molten salt). Il costo della costruzione \u00e8 pari a 310 milioni di euro e copre la domanda energetica di circa 50.000 abitazioni.\nLa seconda centrale Andasol 2 \u00e8 entrata in funzione nel 2009, mentre nel 2011 la terza Andasol 3, arrivando ad un totale di 150 MW."}
{"id": "1858922", "revid": "27723", "url": "https://it.wikipedia.org/wiki?curid=1858922", "title": "Unua Libro", "text": ""}
{"id": "1858928", "revid": "1776051", "url": "https://it.wikipedia.org/wiki?curid=1858928", "title": "Scream (Pretty Maids)", "text": "Scream \u00e8 il sesto album in studio dei Pretty Maids, uscito nel 1994 per l'Etichetta discografica Massacre Records."}
{"id": "1858936", "revid": "599013", "url": "https://it.wikipedia.org/wiki?curid=1858936", "title": "Jos\u00e9 Luis L\u00f3pez", "text": ""}
{"id": "1858938", "revid": "283846", "url": "https://it.wikipedia.org/wiki?curid=1858938", "title": "Bc lions", "text": ""}
{"id": "1858939", "revid": "104458", "url": "https://it.wikipedia.org/wiki?curid=1858939", "title": "Biel-Fuencalderas", "text": ""}
{"id": "1858942", "revid": "1305772", "url": "https://it.wikipedia.org/wiki?curid=1858942", "title": "Lisciano", "text": "Lisciano pu\u00f2 riferirsi a pi\u00f9 localit\u00e0 italiane:"}
{"id": "1858946", "revid": "93709932", "url": "https://it.wikipedia.org/wiki?curid=1858946", "title": "Tagwen", "text": "Tagwen \u00e8 uno dei personaggi del ciclo: \"Il Druido Supremo di Shannara\", che accompagna Penderrin Ohmsford nelle sue avventure per riportare l'Ard Rhys nelle Quattro Terre.\nStoria.\n\u00c8 l'assistente personale di Grianne Ohmsford sin dai primi giorni successivi alla convocazione del Terzo Consiglio dei Druidi, e da allora aiuta l'Ard Rhys a coordinare il suo lavoro e a sbrigare piccole faccende quotidiane. Quando i cospiratori guidati da Shadea a'Ru spediscono Grianne nel divieto, Tagwen avvert\u00ec immediatamente Kermadec che i Druidi intendevano far ricadere ogni responsabilit\u00e0 su di lui e sui suoi Troll: se avesse provato a mettere piede nella fortezza, sarebbe stato incantenato e sbattuto nelle segrete per sempre; del resto i congiurati non volevano che gli amici dell'ex Ard Rhys intralciassero i loro piani. Tagwen sapeva bene che l'unico che poteva aiutare Grianne era suo fratello Bek, che abitava nella stazione commerciale di Patch Run: dopo una frenetica fuga da Paranor, il nano non riusc\u00ec nel suo intento e anzich\u00e9 trovare Bek, contatt\u00f2 suo figlio, Penderrin Ohmsford.\nL'assistente dell'Ard Rhys spron\u00f2 il giovane alla fuga in quanto stava per arrivare nel piccolo insediamento, Terek Molt, che non avrebbe esitato ad uccidere il figlio di Bek. Nel tentativo di sfuggire al druido, i due precipitano sulle rive del Lago Arcobaleno dove incontrarono il Re del Fiume Argento che incaric\u00f2 Pen di trovare il mitico Tanequil con cui avrebbe potuto salvare la zia. Sapendo di non poter affrontare da soli un viaggio cos\u00ec lungo e pericoloso, Tagwen cerc\u00f2 degli alleati e si rec\u00f2 nel piccolo villaggio di Emberen, nelleTerre dell'Ovest dove incontr\u00f2 Ahren Elessedil e sua nipote: Khyber Elessedil che accettarono di aiutarli. A bordo della nave di Gar Hatch il gruppo riusc\u00ec ad arrivare nelle Terre del Nord, dove Ahren Elessedil perse la vita a causa dell'ostinazione di Terek Molt.\nTagwen collabor\u00f2 alla trappola per ingannare Aphasia Wye e liberare Cinnaminson e seguir\u00e0 Kermadec e il giovane Pen lungo tutto il viaggio per raggiungere l'antica Stridegate dove avrebbero trovato il Tanequil."}
{"id": "1858947", "revid": "1776051", "url": "https://it.wikipedia.org/wiki?curid=1858947", "title": "Spooked (Pretty Maids)", "text": "Spooked \u00e8 il settimo album in studio dei Pretty Maids, uscito nel 1997 per l'Etichetta discografica Massacre Records."}
{"id": "1858953", "revid": "889336", "url": "https://it.wikipedia.org/wiki?curid=1858953", "title": "Celso Borges", "text": "Biografia.\n\u00c8 figlio di Alexandre Guimar\u00e3es, ex calciatore e allenatore di origine brasiliana, nonch\u00e9 CT della Costa Rica ai Mondiali 2002 e 2006.\nCaratteristiche tecniche.\nCelso Borges \u00e8 in grado di ricoprire sia il ruolo di centrocampista che quello di attaccante.\nCarriera.\nClub.\nAll'et\u00e0 di 18 anni debutta nel Deportivo Saprissa, con cui vincer\u00e0 cinque titoli nazionali.\nDurante il gennaio 2009 si accorda per passare, nel luglio successivo, a parametro zero ai norvegesi del Fredrikstad, tuttavia il trasferimento definitivo avvenne gi\u00e0 in quella finestra di mercato dietro il pagamento di un milione di corone al club costaricano.\nAl suo primo anno in Norvegia, la sua squadra gioca i preliminari di Europa League ma scende in seconda serie a fine campionato. Nonostante la retrocessione (seguita da una risalita immediata) Borges rimane al Fredrikstad per tre stagioni complessive.\nDal gennaio del 2012 si trasferisce, da svincolato, agli svedesi dell'AIK con cui firma un contratto di tre anni e mezzo. Durante la prima met\u00e0 di stagione in nerogiallo viene utilizzato da Andreas Alm come attaccante, ma dopo la pausa estiva viene arretrato a centrocampo. Termina l'annata 2012 come miglior marcatore della sua squadra, con 8 reti in campionato e una in Europa League contro il Lech Pozna\u0144. In quell'anno l'AIK \u00e8 arrivato alla fase a gruppi della competizione europea, in un girone con Napoli, PSV e Dnipro. Anche in seguito ha continuato ad essere schierato abitualmente come centrocampista.\nNel gennaio 2015 \u00e8 stato ufficialmente ceduto agli spagnoli del Deportivo de La Coru\u00f1a. Borges ha debuttato ne La Liga il 30 gennaio 2015, realizzando la doppietta che ha permesso al Deportivo di vincere sul campo del Rayo Vallecano (1-2). La sua prima parentesi in biancoblu dura tre stagioni e mezzo, venendo ceduto solo al termine del campionato 2017-2018 concluso con la retrocessione. Durante questo periodo gioca 107 partite ne La Liga.\nIl 16 agosto 2018 viene ufficialmente ceduto ai turchi del G\u00f6ztepe per una cifra quantificata in circa 1,5 milioni di euro. Nel corso della sua seconda annata in Turchia, Borges \u00e8 talvolta utilizzato nell'inedita posizione di difensore centrale. Nell'estate del 2020 decide di rescindere per giusta causa il contratto che lo legava al G\u00f6ztepe ancora per un anno, nonostante il club turco abbia minacciato azioni legali.\nIl 6 settembre 2020 viene ufficializzato il ritorno di Borges al Deportivo de La Coru\u00f1a nonostante la squadra nel frattempo fosse scesa in Segunda Divisi\u00f3n B, il terzo livello del calcio spagnolo.\nNazionale.\nHa fatto parte di diverse nazionali giovanili, disputando i mondiali Under-17 nel 2005 e quelli Under-20 nel 2007. Ha debuttato con la nazionale maggiore costaricana a 20 anni, il 21 giugno 2008 in occasione del match contro Grenada. Al termine della Gold Cup 2009 \u00e8 stato inserito fra gli 11 migliori giocatori del torneo.\nConvocato per i Mondiali 2014, Borges ha aperto la lotteria dei rigori sia nell'ottavo di finale vinto contro la Grecia che nel quarto di finale perso contro i Paesi Bassi, realizzando il penalty in entrambe le occasioni.\nNel settembre 2018 diventa il calciatore costaricano ad avere disputato pi\u00f9 partite nella fase di qualificazione ai Mondiali nella storia della sua nazionale.\nViene convocato per la Copa Am\u00e9rica Centenario negli Stati Uniti."}
{"id": "1858965", "revid": "110157", "url": "https://it.wikipedia.org/wiki?curid=1858965", "title": "Centro Ocidental Paranaense", "text": "Centro Ocidental Paranaense \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 2 microregioni:"}
{"id": "1858971", "revid": "110157", "url": "https://it.wikipedia.org/wiki?curid=1858971", "title": "Centro Oriental Paranaense", "text": "Centro Oriental Paranaense \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 3 microregioni:"}
{"id": "1858972", "revid": "125748818", "url": "https://it.wikipedia.org/wiki?curid=1858972", "title": "Veljko Mr\u0161i\u0107", "text": ""}
{"id": "1858973", "revid": "110157", "url": "https://it.wikipedia.org/wiki?curid=1858973", "title": "Centro-Sul Paranaense", "text": "Centro-Sul Paranaense \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 3 microregioni:"}
{"id": "1858975", "revid": "110157", "url": "https://it.wikipedia.org/wiki?curid=1858975", "title": "Norte Central Paranaense", "text": "Norte Central Paranaense \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 8 microregioni:"}
{"id": "1858976", "revid": "767487", "url": "https://it.wikipedia.org/wiki?curid=1858976", "title": "Trattato sulla moneta", "text": "Il Trattato sulla moneta (in inglese, \"A Treatise on Money\") \u00e8 un'opera dell'economista inglese John Maynard Keynes, pubblicata per la prima volta, in due volumi, nel 1930 a Londra dalla casa editrice Macmillan Publishers.\nIdee chiave.\nNell'opera sono introdotti alcuni concetti riguardanti l'economia monetaria che verranno poi ripresi nell'opera principale di Keynes, la \"Teoria generale dell'occupazione, dell'interesse e della moneta\" del 1936. Keynes, che si avvalse della collaborazione di Dennis Robertson, rovesci\u00f2 l'assioma classico in base al quale il risparmio era una virt\u00f9 non solo per il privato, ma anche per la societ\u00e0, in quanto permetteva, inevitabilmente, un futuro investimento. Un eccessivo risparmio, considerato insito in un'economia avanzata, diventava un freno per lo sviluppo, perch\u00e9 il risparmio finiva per essere semplicemente un drenaggio di risorse dal circuito dell'economia, in quanto il livello degli investimenti, per diverse ragioni, potevano essere troppo basso per rimettere in circolo tale ammontare di risparmio. Per queste ragioni, gli organi dello Stato incaricati di gestire l'economia dovevano far s\u00ec che vi fossero maggiori possibilit\u00e0 di investimento. Il caso inverso, ovvero di eccesso dell'investimento sul risparmio, era raro nei sistemi economici avanzati, ma avrebbe richiesto un intervento opposto delle autorit\u00e0, che avrebbero dovuto evitare l'inflazione che ne sarebbe derivata."}
{"id": "1858981", "revid": "51323", "url": "https://it.wikipedia.org/wiki?curid=1858981", "title": "Treatise on money", "text": ""}
{"id": "1858985", "revid": "2166030", "url": "https://it.wikipedia.org/wiki?curid=1858985", "title": "Leone IV d'Armenia", "text": "Biografia.\nFamiglia.\nApparteneva alla famiglia degli Hetumidi, era figlio di Teodoro III e Margherita di Lusignano (circa 1276 - 1296, Armenia), figlia del re Ugo III di Cipro.\nNel 1305 si spos\u00f2 con la cugina Agnese (Maria) di Lusignano (morta nel 1309), figlia della Principessa Zabel (c. 1276 - assassinata a Sis nel maggio 1323) e di Amalrico di Tiro; non ebbe figli.\nRegno.\nLeone ricevette la corona nel 1303 o nel 1305, quando il re suo zio, Aitone II, si fece monaco francescano con il nome di Giovanni, mantenendo per\u00f2 la carica di Reggente d\u2019Armenia.\nNel 1304 i Mamelucchi continuarono i loro assalti alla Cilicia armena e riuscirono a riprendere tutti i territori che gli armeni avevano acquisito con l'aiuto dei mongoli. \nNel 1305 Aitone e Leone guidarono un esercito armeno alla vittoria sugli scorridori Mamelucchi, nella battaglia di Laiazzo.\nNel 1307 mentre si trovavano vicino ad Anazarbe nell'accampamento di Bilarghu, generale o rappresentante Mongolo in Cilicia recentemente convertito all'Islam,\nLeone con lo zio Aitone ed il loro intero entourage furono assassinati da un ufficiale mongolo fanatico, per ordine dallo stesso Bilarghu,\na seguito di un complotto interno contro gli sforzi di Aitone tesi ad unire la Chiesa armena a Roma.\nGli successe suo zio Oscin."}
{"id": "1858986", "revid": "1543377", "url": "https://it.wikipedia.org/wiki?curid=1858986", "title": "Cristian Montero", "text": "Carriera.\nClub.\nDebutta in Costa Rica con la Liga Deportiva Alajuelense nella stagione 2000-2001.\nNazionale.\nCristian \u00e8 anche un membro della Squadra Nazionale della Costa Rica con la quale ha giocato nella Coppa del Mondo FIFA Under-20 del 2001 in Argentina."}
{"id": "1858989", "revid": "16758", "url": "https://it.wikipedia.org/wiki?curid=1858989", "title": "Dennis Robertson (economista)", "text": "Biografia.\nFiglio di un ecclesiastico anglicano, studi\u00f2 a Eton e al Trinity College di Cambridge. Si laure\u00f2 nel 1912.\nLavor\u00f2 a stretto contatto con John Maynard Keynes negli anni venti e trenta, ed ebbe un ruolo importante nello sviluppo delle idee che sarebbero state alla base del \"Trattato sulla moneta\" (1930), prima, e della \"Teoria generale\" (1936), poi. In seguito, vi furono diversit\u00e0 di vedute in campo economico che portarono a un certo distacco tra lui e Keynes."}
{"id": "1858994", "revid": "1543377", "url": "https://it.wikipedia.org/wiki?curid=1858994", "title": "Dissociazione (diritto)", "text": "Con la legge n. 15 del 6 febbraio 1980 si introduceva in Italia il concetto giuridico di dissociazione.\nVeniva di fatto convertito in legge, con alcune modificazioni, il decreto legge n. 625 del 15 dicembre 1979 concernente \"misure urgenti per la tutela dell'ordine democratico e della sicurezza pubblica\".\nQuesta legge nasce come una evoluzione di un decreto straordinario antiterrorismo, con alcune modifiche ad articoli del codice penale, per favorire la lotta contro i gruppi terroristici operanti in Italia, agevolando la dissociazione degli aderenti ai gruppi tramite sconti di pena offerti a chi forniva informazioni.\nSconti di pena.\nPer il dissociato che \"si adopera per evitare che l'attivit\u00e0 delittuosa sia portata a conseguenze ulteriori ovvero aiuta concretamente l'autorit\u00e0 di polizia e l'autorit\u00e0 giudiziaria nella raccolta di prove decisive per l'individuazione o la cattura dei concorrenti, la pena dell'ergastolo \u00e8 sostituita da quella della reclusione da dodici a venti anni e le altre pene sono diminuite da un terzo alla met\u00e0\" per delitti commessi per finalit\u00e0 terroristiche."}
{"id": "1858996", "revid": "599013", "url": "https://it.wikipedia.org/wiki?curid=1858996", "title": "Ricardo Harris", "text": ""}
{"id": "1859007", "revid": "120949542", "url": "https://it.wikipedia.org/wiki?curid=1859007", "title": "Alessandro Araldi", "text": "Biografia.\nNon si hanno notizie sulla sua formazione artistica, ma nelle sue prime opere note (affresco per il duomo di Parma con \"Madonna con Bambino, san Giuseppe e donatore\", datato 1496) \u00e8 evidente, oltre l'influsso della scuola di Melozzo da Forl\u00ec, il legame con la maniera del Mantegna e dei veneti in generale: le due scuole, peraltro, quella forlivese e quella veneta, presentano elementi di intersezione; inoltre, anche alcuni importanti artisti parmigiani suoi coevi (Filippo Mazzola, padre del Parmigianino, e Cristoforo Caselli) si erano formati nell'ambiente belliniano.\nA partire dal 1500 lavor\u00f2 prevalentemente per il monastero benedettino di San Paolo: realizz\u00f2 gli affreschi del coro della chiesa abbaziale (oggi perduti) e, dopo un probabile soggiorno a Roma (1510 circa), la decorazione della cappella di Santa Caterina di Alessandria e di alcune stanze dell'appartamento della badessa (1514), in cui mostra influenze del Pinturicchio, ma anche di Marco Palmezzano, del Francia e di Costa il Vecchio.\nTent\u00f2 di imitare lo stile di Leonardo (nel 1516 realizz\u00f2 una copia del \"Cenacolo\"), la cui influenza \u00e8 evidente nella pala d'altare che realizz\u00f2 per Cappella Centoni nel duomo di Parma (1516).\nSi spos\u00f2 con Paola de Plombo e con lei tra il 1488 e il 1493 ebbe quattro figli, ma tutti e quattro morirono prima del padre. Conobbe persone illustri quali Ludovico III Gonzaga marchese di Mantova, Aristotile Zucchi, Bartolomeo Roxeto. Nel 1503 diede in sposa la figlia quindicenne Orselina a Filippo Porzioli. Nel 1514 ricevette da Cristoforo Torelli sedici ducati d'oro e nove soldi imperiali per la commissione di un quadro. Nel 1516 realizz\u00f2 il dipinto nella Cappella Centoni in Duomo. Nello stesso anno dipinse per la chiesa di Casalmaggiore una tavola firmata e datata raffigurante San Rocco tra San Sebastiano e Paolo Eremita, che and\u00f2 disperso. Fu testimone di tanti rogiti per esempio quello di Galeazzo Piazza (1521)."}
{"id": "1859008", "revid": "189910", "url": "https://it.wikipedia.org/wiki?curid=1859008", "title": "Torre Maggiore", "text": ""}
{"id": "1859010", "revid": "1310927", "url": "https://it.wikipedia.org/wiki?curid=1859010", "title": "Alejandro Alp\u00edzar", "text": "Biografia.\nAnche il fratello Gilbert \u00e8 stato un calciatore e giocatore di calcio a 5."}
{"id": "1859014", "revid": "889336", "url": "https://it.wikipedia.org/wiki?curid=1859014", "title": "Keylor Navas", "text": "Reputato uno dei migliori portieri della sua generazione e considerato da alcuni il migliore estremo difensore dell'America centrale, \u00e8 stato eletto Portiere dell'anno della CONCACAF per tre anni consecutivi, dal 2016 al 2018, e Portiere del decennio della CONCACAF per il periodo 2011-2020 dall'Istituto internazionale di storia e statistica del calcio, oltre che Portiere della stagione agli UEFA Club Football Awards nel 2018, anno in cui \u00e8 stato inserito nella Squadra della stagione della UEFA Champions League.\nCresciuto nel , si \u00e8 imposto come uno dei migliori estremi difensori in patria. In seguito ha militato nell' e nel , per poi passare, nel 2014, al , con cui ha conosciuto l'affermazione internazionale, vincendo un campionato spagnolo (2017), una Supercoppa spagnola (2017), tre UEFA Champions League (2016, 2017 e 2018), tre Supercoppe UEFA (2014, 2016 e 2017) e quattro Coppe del mondo per club (2014, 2016, 2017 e 2018). Dal 2019 milita nel . Con la nazionale costaricana ha disputato due edizioni della CONCACAF Gold Cup e due edizioni del campionato del mondo. \u00c8 stato nominato miglior portiere della CONCACAF Gold Cup 2009.\nCaratteristiche tecniche.\nAgile, veloce e atletico, si distingue per i pronti riflessi e l'eccellente abilit\u00e0 nel fermare i tiri avversari, doti che compensano l'altezza non elevata per un portiere. \u00c8 stato elogiato per la capacit\u00e0 di risultare decisivo nelle partite importanti e per le parate cruciali in momenti chiave dei match.\nCarriera.\nClub.\nGli inizi in Costa Rica e Spagna.\nEsordisce in patria nel , scendendo in campo per la prima volta il 6 novembre 2005 contro il Carmelita. Con il club costaricano vince sei titoli nazionali e una CONCACAF Champions' Cup.\nNel luglio 2010 passa all'Albacete, giocando da titolare e scendendo in campo 36 volte; tuttavia alla fine della stagione la squadra termina il campionato in ultima posizione. Nell'estate 2011 viene ceduto in prestito al Levante, ricoprendo il ruolo di secondo portiere.\nEsordisce in campionato il 13 maggio 2012, all'ultima giornata, nella gara vinta per 3-0 contro l'Athletic Bilbao, che ha sancito la prima qualificazione del club in Europa League. Nell'estate 2012 viene riscattato dal club valenciano, firmando un contratto triennale. Nel 2013, dopo il trasferimento del portiere titolare Gustavo Mun\u00faa alla Fiorentina, diventa il portiere titolare della squadra.\nReal Madrid.\nIl 3 agosto 2014 firma un contratto di sei anni con il Real Madrid. La stagione 2014-2015 si apre con la conquista della Supercoppa europea, vinta il 12 agosto 2014 battendo 2-0 il Siviglia, vincitore dell'Europa League. Il 20 dicembre conquista il Mondiale per club, battendo 2-0 in finale il San Lorenzo.\nIl 28 maggio 2016 vince la sua prima UEFA Champions League, diventando il primo giocatore costaricano a vincere il massimo trofeo europeo. L'anno successivo si aggiudica sia il campionato, che la Champions League. Nel 2018 conquista la terza Champions League della sua carriera, grazie alla vittoria nella finale giocata a Kiev contro il Liverpool.\nNella sua quinta e ultima stagione con i blancos perde la titolarit\u00e0 a favore del giovane belga Thibaut Courtois diventando il portiere di coppa della squadra\nParis Saint-Germain.\nIl 2 settembre 2019 si trasferisce a titolo definitivo al , sottoscrivendo un contratto di quattro anni. Esordisce con i parigini il 14 settembre seguente, nella vittoria interna per 1-0 contro lo . In stagione vince la Coppa di Francia e la Coppa di Lega francese; nel corso dell'annata 2019-2020 disputa la finale di UEFA Champions League, persa dal PSG contro il . Positivo al COVID-19, salta le prime due partite della stagione 2020-2021, nella quale si aggiudica il Supercoppa di Francia, diventando il calciatore della CONCACAF pi\u00f9 vincente nelle competizioni calcistiche europee (superato il messicano Rafael M\u00e1rquez). Nel 2021-2022 mantiene il posto da titolare in squadra malgrado l'arrivo di Gianluigi Donnarumma, neo-campione d'Europa con l'; l'italiano avvicenda il costaricano alla met\u00e0 di ottobre, a seguito di un infortunio patito da Navas in nazionale.\nNazionale.\nNavas gioca con la selezione under-17 costaricana i Mondiali 2003. Viene convocato in nazionale maggiore nel 2006 per una tourn\u00e9e in Europa, ma non viene mai impiegato. Nel 2008 esordisce in nazionale, con cui prende parte alla CONCACAF Gold Cup 2009, nella quale la nazionale costaricana arriva fino alle semifinali. Con la nazionale maggiore prende parte anche al CONCACAF Gold Cup 2011.\nEsordisce nel Mondiale 2014 il 14 giugno contro l', nella gara vinta dalla selezione centroamericana per 3-1. Il 29 giugno, nell'ottavo di finale vinto ai rigori contro la , viene nominato \"Man of the Match\" per aver salvato la porta costaricana numerose volte nei tempi regolamentari e supplementari e per aver parato il rigore decisivo a Theofan\u012bs Gkekas. Nei quarti di finale, persi ai rigori contro i , viene nominato per la seconda volta consecutiva \"Man of the match\".\nNel 2016 viene convocato per la Copa Am\u00e9rica Centenario negli Stati Uniti, ma non pu\u00f2 parteciparvi per infortunio e viene sostituito da Danny Carvajal.\nStatistiche.\nPresenze e reti nei club.\n\"Statistiche aggiornate al 23 gennaio 2022.\""}
{"id": "1859019", "revid": "767487", "url": "https://it.wikipedia.org/wiki?curid=1859019", "title": "Captain Jack", "text": "Captain Jack \u00e8 stato un duo musicale specializzato in musica di stile Eurodance, originario della Germania.\nStoria.\nI membri del gruppo (a partire dal 2000) erano Francisco Alejandro Guti\u00e9rrez (nome d'arte Franky Gee) e Sunny. La \"vocalist\" femminile presente al momento del debutto della band nel 1995 era Liza Da Costa. Fu poi sostituita nel 1999 da Maria Lucia \"Maloy\" Lozanes, sostituita a sua volta da Ilka-Anna-Antonia Traue (nome d'arte Illi Love) nel 2001.\nLa musica del Captain Jack (e la persona di Franky Gee) si basava su una sorta di addestramento militare. Il costume di Franky consisteva in una stilizzata uniforme militare da ufficiale, con un cappello rosso basato sul modello di quello dei marines statunitensi. L'altra sua maniera di vestire si basava su quella dell'esercito americano. La scelta di questo stile da parte di Franky si deve al fatto che aveva prestato servizio nell'esercito americano, una carriera che non amava Finita la sua carriera nell'esercito, Franky rimase in Germania, dove inizi\u00f2 una carriera discografica con il nome di \"Westside\".\nMentre registrava musica sotto quel nome d'arte, gli venne in mente l'idea di creare una musica di tipo dance basata sulla routine militare. Da quell'idea nacque il suo stile, basato su canzoni che parlano di pace e amore con uno stile degno di un regime militare. Il cappello - basato sul modello di quello dei Marines, ma con colori che ricordano molto quelli dell'Armata Rossa sovietica - diviene un modello di protesta del militarismo, trasformandosi in simbolo dell'idea di unit\u00e0 nazionale.\nIl futuro del progetto Captain Jack si arresta improvvisamente quando Franky viene colpito da un ictus cerebrale mentre sta facendo una passeggiata con suo figlio, in Spagna. Franky Gee muore il 22 ottobre del 2005 dopo cinque giorni di coma. Il figlio, Franky Guti\u00e9rrez Jr., continua il gruppo del padre per l'uscita del disco \"Greatest Hits\", una raccolta di migliori canzoni della band tedesca.\nPremi e riconoscimenti.\nLa band ha conquistato 19 tra dischi d'oro e di platino per tutta l'Europa. I fan della serie di videogiochi della Konami \"Dance Dance Revolution\" li conoscono molto bene grazie alle loro numerose canzoni presenti tra quelle ballabili."}
{"id": "1859020", "revid": "123886163", "url": "https://it.wikipedia.org/wiki?curid=1859020", "title": "Andrea Bruschi", "text": "Biografia.\nNei primi anni novanta incide il proprio primo album per l'etichetta Sony, con il duo new wave Bronco Billy; il singolo \"Chained Heart\" entra nelle classifiche giapponesi e il duo \u00e8 invitato al Festival di Osaka suonando al Tokio Dome. Pochi mesi dopo il duo si scioglie.\nNel 2001 partecipa come protagonista al film \"500!\", nel quale interpreta anche la colonna sonora curata da Mao.\n\u00c8 leader e cantante del gruppo Marti, il cui primo album \"Unmade beds\" esce nel settembre 2006 per l'etichetta Green Fog Records. I videoclip \"Buying thinghs from your past\" e \"September in the rain\", girati dal regista Lorenzo Vignolo, vengono trasmessi in rotazione su MTV. Successivamente la band firma per l'etichetta canadese FOD Records con cui pubblica il precedente disco in Germania e produce il nuovo album \"Better Mistakes\", uscito in Italia nel 2011. Nel 2016 il gruppo torna con l'album \"King of the Minibar\" registrato tra Londra, Berlino e l'Italia, che chiude la trilogia discografica del gruppo.\nCome attore, oltre a 500!, del quale \u00e8 anche sceneggiatore e produttore, partecipa ad altri film come \"Il partigiano Johnny\" (2000), \"Lavorare con lentezza\" (2004) di Guido Chiesa, e \"Nativity\" (2006) di Catherine Hardwicke. \u00c8 inoltre protagonista di due film horror: \"Demonium\" (2001) di Andreas Schnaas e \"I tre volti del terrore\" (2004) di Sergio Stivaletti. In seguito \u00e8 nel cast di \"Nelle tue mani\" (2007), regia di Peter Del Monte, \"Hermano\" (2007), regia di Giovanni Robbiano, \"Guido che sfid\u00f2 le Brigate Rosse\" (2007), regia di Giuseppe Ferrara, \"Workers - Pronti a tutto\" (2012), regia di Lorenzo Vignolo e \"Cosimo e Nicole\" (2012), regia di Francesco Amato.\nIn televisione \u00e8 nel cast della serie televisiva Squadra antimafia - Palermo oggi, in cui interpreta il personaggio di Bellomo, e nelle miniserie televisiva Grand Hotel nel ruolo del Dottor Gadda. Nella serie televisiva Mozart in the Jungle, prodotta da Amazon Studios, \u00e8 Vlad. Nel 2018 \u00e8 fra i protagonisti della serie televisiva Il nome della Rosa, tratta dall'omonimo romanzo di Umberto Eco, e prodotta da Tele M\u00fcnchen Gruppe e Rai Fiction."}
{"id": "1859021", "revid": "81103", "url": "https://it.wikipedia.org/wiki?curid=1859021", "title": "Gas OC", "text": "Il gas OC (da \"oleoresin capsicum\"), conosciuto anche come Oleoresium Capsicum, \u00e8 una particolare sostanza naturale che sfrutta le propriet\u00e0 vasodilatatorie del principio attivo, cio\u00e8 la capsaicina, e che viene utilizzato principalmente negli spray al peperoncino per difesa personale.\nCaratteristiche.\nSolitamente le bombolette in cui gas OC viene immagazzinato hanno dimensioni ridotte, in modo da essere trasportate comodamente in tasca o in borsetta. Il principio attivo alla base del gas \u00e8 la capsaicina, derivata dai frutti delle piante del genere \"Capsicum\", tra cui vi \u00e8 il comune peperoncino. La sua intensit\u00e0 \u00e8 misurata in circa SHU. Il composto viene ottenuto tramite macinazione dei frutti migliori, dopodich\u00e9 viene estratta la capsaicina usando un solvente organico, solitamente etanolo. Il solvente viene poi fatto evaporare, ottenendo infine la resina.\nSuccessivamente viene aggiunto del glicole propilenico per ottenere una sospensione acquosa; il tutto viene poi pressurizzato per ottenere un aerosol e quindi uno spray. Per misurare la quantit\u00e0 di capsaicina presente nello spray ottenuto si utilizza la cromatografia liquida ad alta pressione. L'OC non contamina, in quanto non \u00e8 n\u00e9 un agente patogeno, n\u00e9 un contaminante. Il suo effetto sulla pelle produce una forte infiammazione della parte esposta, che pu\u00f2 essere alleviata unicamente tramite l'utilizzo di acqua fresca o di soluzioni fisiologiche. Un abbondante e lungo lavaggio minimizza gli effetti fino a farli sparire.\nUn composto sintetico simile alla capsaicina, la nonivamide, viene commercializzato in Inghilterra come PAVA spray. In Russia viene utilizzata la morfolinammide dell'acido pelargonico.\nUtilizzo nella difesa personale.\nLo spray al peperoncino causa essenzialmente infiammazione, ed agisce in particolare sugli occhi e sulle mucose, quali quelle della bocca. Tra gli effetti immediati vi sono bruciore, tosse e lacrimazione. Queste sue propriet\u00e0 lo rendono molto utilizzato nella difesa personale, commercializzato in piccole bombolette spray. Sebbene sia inteso come strumento di difesa personale e non come arma in grado di ferire permanentemente o uccidere possono esserci complicazioni con un soggetto asmatico. Il Los Angeles Times nel 1995 riportava 61 casi di decesso riconducibili all'uso del gas OC. \nSebbene il gas OC possa essere d'aiuto durante un'aggressione, \u00e8 un errore per la possibile vittima ritenersi al sicuro soltanto perch\u00e9 se ne \u00e8 in possesso. Innanzitutto, lo stesso utilizzatore potrebbe ritrovarsi il suo stesso spray in faccia, in particolare in caso di vento contrario. Il raggio d'azione della bomboletta \u00e8 paragonabile a quello di un pugno. Un aggressore accecato \u00e8 ancora in grado di colpire, anche se alla cieca; in particolar modo, se costui ha assunto stimolanti il bruciore agli occhi \u00e8 molto meno doloroso.\nDisciplina normativa.\nOgni Stato del mondo attua una propria politica riguardo alla regolamentazione dell'uso dello spray al peperoncino."}
{"id": "1859022", "revid": "135224", "url": "https://it.wikipedia.org/wiki?curid=1859022", "title": "Spray al peperoncino", "text": ""}
{"id": "1859026", "revid": "161374", "url": "https://it.wikipedia.org/wiki?curid=1859026", "title": "Concept (design)", "text": ""}
{"id": "1859028", "revid": "124528582", "url": "https://it.wikipedia.org/wiki?curid=1859028", "title": "Libia italiana", "text": "La Libia italiana fu creata dal colonialismo italiano nell'Africa settentrionale durata ufficialmente, dopo la amministrazione distinta della Tripolitania e della Cirenaica, dal 1934 al 1943.\nConquista e riconquista.\nIl Presidente del Consiglio Italiano Giovanni Giolitti inizi\u00f2 la conquista della Tripolitania e della Cirenaica, il 4 ottobre 1911, con l'invio a Tripoli marinai al comando del capitano Umberto Cagni, contro i turchi e gli arabi di Enver Pasci\u00e0 e di Aziz Bey.\nOltre soldati italiani riuscirono a ottenere dalla Sublime porta quelle regioni attualmente definibili libiche nel Trattato di Losanna del 18 ottobre 1912, sebbene solo la Tripolitania fosse effettivamente controllata dal Regio esercito italiano, sotto la ferrea guida del governatore Giovanni Ameglio.\nAll'interno dell'attuale Libia, principalmente nel Fezzan, la guerriglia indigena continu\u00f2 per anni. In questa zona, negli anni successivi alla fine della Prima guerra mondiale, la Francia e la Gran Bretagna cedettero alla sovranit\u00e0 italiana alcuni territori desertici (cos\u00ec da rendere i confini pi\u00f9 lineari), nel tentativo di placare le polemiche di Roma sulla presunta \"vittoria mutilata\".\nA partire dal gennaio 1922 il governo Facta, tramite il suo ministro per le colonie Giovanni Amendola, avvi\u00f2 un'ampia campagna militare che port\u00f2 in breve alla riconquista di Misurata. Tra il 1921 e il 1925 il Governatore della Tripolitania, Giuseppe Volpi, diede il via a nuove campagne militari e conquist\u00f2 Misurata, la Gefara, il Gebel Nefusa e Garian.\nA stroncare in Cirenaica la dura resistenza dei senussi provvidero i generali Luigi Bongiovanni e Ernesto Mombelli. Poi furono Emilio De Bono in Tripolitania e Attilio Teruzzi in Cirenaica ad ampliare il territorio sotto controllo italiano.\nIl governatore Pietro Badoglio tra il 1930 ed il 1931 occup\u00f2 tutto il Fezzan e l'oasi di Cufra, al comando del generale Rodolfo Graziani, che era riuscito a ottenere l'apporto della cavalleria indigena e dei meharisti integrati nelle \"colonne mobili\".\nLa situazione, nel 1930, era quindi volta a favore degli italiani. La lotta proseguiva solo in Cirenaica, dove resisteva ancora il capo senussita della guerriglia, Omar al-Mukhtar. Omar Al Mukhtar era dotato di un'eccellente visione strategica, e con il sostegno delle popolazioni locali, ostili alla colonizzazione italiana nelle regioni interne della Libia, impediva agli italiani di riprendere il controllo della provincia. Grazie a una perfetta conoscenza dell'impervio territorio, pur disponendo solo di un modesto contingente di uomini (che non super\u00f2 mai le 3000 unit\u00e0) scaten\u00f2 una guerra per bande contro le truppe italiane, infliggendo loro pesanti perdite. Su ordine di Graziani, le forze italiane per sradicare la guerriglia dei senussiti in Cirenaica ricorsero a spietati metodi di rappresaglia contro la popolazione locale accusata di appoggiare i senussi, macchiandosi di numerosi crimini di guerra. La confraternita senussita, che appoggiava la guerriglia, fu privata dei suoi beni e sottoposta a una dura repressione (pi\u00f9 di trenta capi religiosi vennero deportati in Italia e le \"zavie\", centri politici ed economici dell'ordine, vennero confiscate).\nPer impedire i rifornimenti dall'Egitto, Graziani fece innalzare una lunga barriera di filo spinato lunga 270 chilometri, dal porto di Bard\u00eeyah (Bardia) all'oasi di al-Giagb\u016b\u00fbb (Giarabub), presidiata costantemente dalle truppe italiane.\nInoltre Graziani fece deportare l'intera popolazione del Gebel in campi di concentramento situati sulla costa del golfo della Sirte, vicino ad Agheila; tale deportazione caus\u00f2 la morte per stenti e malattie di circa persone, soprattutto donne e bambini. La popolazione del Gebel ammontava a circa persone; lo sgombero dell'altopiano cirenaico inizi\u00f2 nel giugno 1930 e si protrasse per diversi mesi. Le perdite di vite umane furono dovute specialmente alle epidemie\u00a0\u2013 come quelle collegate alla \"spagnola\" \u2013 ed alle fatiche della lunga ed estenuante marcia (a volte lunga pi\u00f9 di 1000 chilometri), oltre che alle violenze ed alle durissime condizioni cui vennero sottoposte quelle popolazioni nei campi di concentramento italiani.\nLe truppe italiane nel corso di queste operazioni distrussero molti centri abitati sgomberati, insieme alle coltivazioni e al bestiame che ospitavano, e compirono varie esecuzioni sommarie di rappresaglia quando assalite.\nPer avere la superiorit\u00e0 numerica e tecnologica nei confronti dei guerriglieri, l'esercito italiano cre\u00f2 dei reparti mobili composti da effettivi italiani e da soldati reclutati nelle colonie africane. Questi ultimi erano perlopi\u00f9 provenienti dall'Eritrea e Somalia, di religione cristiana e ferocemente avversi ai musulmani. Ma non mancavano collaborazionisti libici che ingrossavano le file dei reparti coloniali, considerati dai comandi italiani come poco affidabili (erano quindi discriminati e talora sottoposti a duri trattamenti).\nLe truppe italiane inoltre, per la prima volta in una guerra coloniale, per affrontare e decimare i guerriglieri, ricorsero ad alcuni aerei ed autoblindo.\nLa morte del capo della guerriglia libica Omar al-Mukhtar nel settembre 1931 comport\u00f2 la totale pacificazione delle regioni che, solo con l'unione fra Tripolitania, Cirenaica e Fezzan, si sarebbero chiamate Libia.\nLa conquista italiana cost\u00f2 alla Libia pesanti perdite umane e materiali, causando decine di migliaia di morti e sconvolgendo l'organizzazione sociale ed economica tradizionale.\nL'esercito italiano riport\u00f2 nel corso delle molte operazioni per la conquista della Libia perdite relativamente lievi in confronto a quelle inflitte ai libici: il totale dei militari italiani morti in Libia tra il 1911 e il 1939 \u00e8 di 8898 persone (nella guerra del 1911-1912 ne morirono 1432).\nAl principio degli anni trenta, Mussolini ordin\u00f2 l'inizio di una vasta immigrazione di coloni italiani nelle aree coltivabili della colonia e cerc\u00f2 l'integrazione della locale popolazione araba e berbera, costituendo anche truppe coloniali.\nLa repressione attuata da Graziani fu talmente completa che pochi anni dopo, nel corso delle varie campagne militari tra Alleati ed Asse nel nord Africa tra il 1940 ed il 1942, lo stesso Churchill nelle sue memorie si lament\u00f2 di non avere avuto alcun supporto da arabi e berberi libici. Furono invece oltre gli \u00e0scari libici che, tra le truppe coloniali italiane, si distinsero nella seconda guerra mondiale: due divisioni libiche (oltre ad altri reparti, come i \"Paracadutisti libici\" detti anche Ascari del Cielo) parteciparono nell'attacco italiano all'Egitto nel settembre 1940.\nAccordi territoriali con le potenze europee.\nLa colonia si espanse dopo le concessioni dalla colonia britannica del Sudan e un accordo territoriale con l'Egitto. Il distretto di Cufra fu nominalmente annesso all'Egitto occupato dagli inglesi fino al 1925, ma in realt\u00e0 rimase un quartier generale della resistenza dei Senussi fino alla conquista italiana nel 1931. Il Regno d'Italia alla Conferenza di pace di Parigi del 1919 non ricevette nessun territorio coloniale tedesco, ma in compenso la Gran Bretagna cedette l'Oltregiuba e la Francia acconsent\u00ec a cedere alcuni territori sahariani alla Libia italiana. Nel 1931, le citt\u00e0 di El Tag e Al Jawf furono rilevate dall'Italia. L'Egitto britannico aveva ceduto Cufra e Jarabub alla Libia italiana il 6 dicembre 1925, ma fu solo all'inizio degli anni '30 che l'Italia ebbe il pieno controllo del luogo. Maatan as-Sarra fu ceduta nel 1934 come parte del Triangolo di Sarra alla Libia italiana dal Sudan anglo-egiziano che considerava l'area priva di valore e uno strumento di \"appeasement\" a buon mercato per i tentativi imperialistici di Mussolini. Durante questo periodo, le forze coloniali italiane costruirono un forte a El Tag a met\u00e0 degli anni '30. Nel 1935 con l'accordo Mussolini-Laval l'Italia ricevette la striscia di Aozou, che si aggiunse alla Libia. La Francia, tuttavia, decise successivamente di non ratificare questo accordo.\nL'unificazione della Libia.\nNel 1934, con il Regio decreto n\u00ba2012 del 3 dicembre sull'unione della Tripolitania e della Cirenaica italiana, venne proclamato il \"Governatorato Generale della Libia\", e successivamente i libici musulmani poterono godere dello status di \"cittadini italiani libici\", una condizione che garantiva loro numerosi diritti all'interno della colonia. Il decreto recepiva e formalizzava peraltro una situazione che durava gi\u00e0 da cinque anni, ossia da quando al governatore della Tripolitania, Pietro Badoglio, era stato conferito un potere di supremazia sulle autorit\u00e0 degli altri due territori libici, la Cirenaica e il Fezzan.\nMussolini dopo il 1934 inizi\u00f2 una politica favorevole agli arabi libici, detti \"Musulmani Italiani della Quarta Sponda d'Italia\" facendo costruire villaggi con moschee, scuole ed ospedali, ad essi destinati.\nIl primo Governatore generale fu Italo Balbo, che applic\u00f2 quanto previsto nel decreto del 1934, ossia la ripartizione amministrativa della Libia italiana in quattro commissariati ed un territorio sahariano:\nA capo di ogni commissariato si trovava un commissario generale, mentre il territorio militare era posto agli ordini di un comandante, tutti nominati da Roma. I commissariati si ripartivano in circondari gestiti da un commissario circondariale, mentre i circondari si dividevano in residenze e distretti. Il territorio militare era invece suddiviso in zone e sottozone. Non esisteva invece una sistematica ripartizione in comuni: i municipi erano istituiti obbligatoriamente solo nei capoluoghi, e in questi casi erano guidati da un podest\u00e0. Veniva infine garantito il potere dei capi delle trib\u00f9 nomadi, purch\u00e9 riconosciuti dai commissari.\nLa colonizzazione.\nIl Regno d'Italia dopo la prima guerra mondiale avvi\u00f2 una colonizzazione che ebbe il culmine, sotto l'impulso di Mussolini, soprattutto verso la met\u00e0 degli anni trenta con un afflusso di coloni provenienti in particolare da Veneto, Sicilia, Calabria e Basilicata. Nel 1939 gli italiani erano il 13% della popolazione, concentrati nella costa intorno a Tripoli e Bengasi (dove erano rispettivamente il 37% ed il 31% della popolazione).\nCon gli Italiani si ebbe un incremento del cattolicesimo in Libia, grazie anche alla creazione di numerose chiese e missioni. Al Vicariato apostolico di Tripoli del vescovo Camillo Vittorino Facchinetti nel 1940 era assegnato circa un quarto del totale della popolazione della Libia italiana (includendo i coloni italiani).\nIn Libia gli italiani costruirono in circa trent'anni (1912-1940) infrastrutture importanti (strade, ponti, ferrovie, ospedali, porti, edifici, e altro ancora). Numerosi contadini italiani resero coltivabili terreni semidesertici, specie nell'area di Cirene. Inoltre il governo italiano cre\u00f2 il Gran Premio di Tripoli, una corsa automobilistica di fama internazionale istituita nel 1925 e svoltasi fino al 1940 e la Fiera internazionale di Tripoli fondata nel 1927 e considerata la pi\u00f9 antica Fiera internazionale in Africa ancora funzionante annualmente.\nMolte furono le attivit\u00e0 archeologiche: citt\u00e0 romane scomparse (come Leptis Magna e Sabratha) furono riscoperte e si us\u00f2 queste ricerche e il clamore a esse legato anche a scopo propagandistico. Negli anni trenta la Libia italiana arriv\u00f2 ad essere considerata la nuova \"America\" per l'emigrazione italiana.\nNel 1938 il governatore Italo Balbo port\u00f2 coloni italiani in Libia e fond\u00f2 per loro ventisei nuovi villaggi, principalmente in Cirenaica.\nInoltre cerc\u00f2 di assimilare i musulmani libici con una politica amichevole, fondando nel 1939 dieci villaggi per gli Arabi e i Berberi libici: \"El Fager\" (\"al-Fajr\", \"Alba\"), \"Nahima\" (Deliziosa), \"Azizia\" (\"\u2018Aziziyya\", \"Meravigliosa\"), \"Nahiba\" (Risorta), \"Mansura\" (Vittoriosa), \"Chadra\" (\"khadra\", \"Verde\"), \"Zahara\" (\"Zahra\", \"Fiorita\"), \"Gedida\" (\"Jadida\", \"Nuova\"), \"Mamhura\" (Fiorente), \"Beida\" (\"al-Bayda\"', \"La Bianca\").\nTutti questi villaggi avevano la loro moschea, scuola, centro sociale (con ginnasio e cinema) ed un piccolo ospedale, una novit\u00e0 assoluta per il mondo arabo del Nord Africa.\nAnche il turismo venne curato con la istituzione dell'ETAL, Ente turistico alberghiero della Libia che promuoveva alberghi, linee di autobus di gran turismo, spettacoli teatrali e musicali nel teatro romano di Sabratha, il Gran Premio di Tripoli, disputato su due circuiti diversi dal 1925 al 1940: nel 1934 venne costruito, nell'oasi di Tagiura e su iniziativa dell'Automobil Club di Tripoli, il nuovo Autodromo della Mellaha, fra i pi\u00f9 moderni e attrezzati del mondo, su cui si corsero le edizioni del gran Premio dal 1934 al 1940.\nIl 9 gennaio 1939 venne emanato il Regio decreto n\u00ba70 volto ad integrare i quattro commissariati provinciali costieri nel territorio del Regno. Con tale provvedimento veniva istituita una cittadinanza speciale accessibile ai cittadini musulmani, che dava all'interno della colonia gli stessi diritti goduti dagli italiani nella madrepatria, salvo le modificazioni di diritto privato imposte dalla diversa religione. Tali diritti erano tuttavia valevoli solo in Africa, essendo esplicitamente esclusa ogni equiparazione con l'ordinaria cittadinanza metropolitana.\nAll'inizio della seconda guerra mondiale vi erano circa Italiani in Libia, ma Balbo aveva in progetto di raggiungere il mezzo milione di coloni italiani negli anni sessanta. Del resto Tripoli aveva gi\u00e0 nel 1939 una popolazione di abitanti, dei quali (37%) erano italiani. Italo Balbo nel 1940 aveva costruito di nuove strade (la pi\u00f9 nota era la Via Balbia col suo nome, che andava lungo la costa da Tripoli a Tobruk); analoga crescita invece non ebbero le ferrovie, la cui rete raggiunse la massima espansione (circa 400\u00a0km) nel 1926, a parte alcuni tentativi effettuati tra il 1941 e il 1942, poco prima della perdita della colonia.\nLa seconda guerra mondiale devast\u00f2 la Libia italiana e costrinse i coloni italiani a lasciare in massa le loro propriet\u00e0, specialmente nella seconda met\u00e0 degli anni quaranta.\nEcco gli italiani in Libia secondo diverse stime e censimenti:\nFine della colonia e dibattito sulle compensazioni.\nNei trattati del 1947 l'Italia ha dovuto rinunciare a tutte le sue colonie, compresa la Libia. Vi fu comunque nel 1946 un vano tentativo di mantenere la Tripolitania come colonia italiana (assegnando la Cirenaica alla Gran Bretagna ed il Fezzan alla Francia).\nI rapporti tra l'Italia e la Libia furono in seguito caratterizzati da una parte da lunghe discussioni sulla compensazione per i danni subiti dai libici durante il colonialismo italiano, dall'altra da richieste di risarcimenti da parte degli italiani rimasti in Libia (che furono costretti a perdere tutte le loro propriet\u00e0 ed a esulare in Italia, quasi come apolidi, dopo l'ascesa al potere del colonnello Gheddafi nel 1969). Secondo stime del governo libico (contestate dall'AIRL) nel suo complesso la conquista della Libia e le successive repressioni italiane costarono la vita di circa cittadini libici su una popolazione stimata di abitanti.\nDopo trattative durate diversi anni tra il Governo italiano e il leader libico Mu\u02bfammar Gheddafi, il 30 agosto 2008 fu firmato un accordo (Accordo di Bengasi) che prevedeva una compensazione del valore complessivo di 5 miliardi di dollari USA. La compensazione comprendeva la realizzazione di diverse infrastrutture, tra cui l'autostrada da Ras Jdeir ad Assaloum, collegando l\u2019Egitto con la Tunisia attraversando la costa libica; duecento abitazioni; pagamento delle pensioni di guerra ai libici che vennero impiegati in combattimento dal Regio Esercito Italiano; la creazione di un comitato di consultazioni politiche e di un partenariato economico; il finanziamento di borse di studio per studenti libici; la fornitura di un radar per il controllo delle frontiere meridionali della Libia realizzato da Finmeccanica. Il 30 agosto 2008 inoltre fu restituita la statua della Venere di Cirene. L'accordo, che comprendeva diverse fasi di attuazione con scadenze comprese dai 25 ai 40 anni, comprendeva un ampio capitolo relativo alla lotta all'immigrazione clandestina diretta in Italia, alla collaborazione industriale e alle forniture energetiche. Rimaneva non completamente risolta la questione relativa ai cittadini italiani espulsi dalla Libia nel 1970."}
{"id": "1859033", "revid": "228587", "url": "https://it.wikipedia.org/wiki?curid=1859033", "title": "Distretto rurale di Morogoro", "text": "Il distretto rurale di Morogoro (in swahili, Wilaya ya Morogoro Vijijini) \u00e8 uno dei 6 distretti della regione di Morogoro, in Tanzania. Confina a est con la regione di Pwani, a sud col distretto urbano di Morogoro e a ovest col distretto di Mvomero. \nIl distretto \u00e8 suddiviso nelle 29 circoscrizioni seguenti:"}
{"id": "1859034", "revid": "767487", "url": "https://it.wikipedia.org/wiki?curid=1859034", "title": "Distretto di Mvomero", "text": "Il distretto di Mvomero (in swahili Wilaya ya Mvomero) \u00e8 uno dei 6 distretti della regione di Morogoro, in Tanzania. Confina a nord con la regione di Tanga, a est con la Regione di Pwani, a sudest con distretto rurale di Morogoro e a ovest col distretto di Kilosa.\nLista delle circoscrizioni:"}
{"id": "1859035", "revid": "438678", "url": "https://it.wikipedia.org/wiki?curid=1859035", "title": "Un tranquillo posto di campagna", "text": "Un tranquillo posto di campagna \u00e8 un film del 1968 diretto da Elio Petri, presentato in concorso al Festival di Berlino 1969 e vincitore dell'Orso d'argento.\nIl film \u00e8 in parte ispirato al racconto \"The Beckoning Fair One\" di George Oliver Onions.\nTrama.\nL'affermato pittore Leonardo Ferri, in piena crisi creativa e tormentato da inquietanti incubi nei quali \u00e8 vittima della propria amante e manager Flavia, decide di ritirarsi a lavorare in solitudine in una villa veneta disabitata. Qui \u00e8 per\u00f2 disturbato da fenomeni inspiegabili e quando viene a conoscenza della storia di Wanda, la giovane contessina veneziana che abitava la villa e che era stata misteriosamente assassinata, ne rimane ossessionato e si convince della presenza del suo fantasma nella casa e della sua ostilit\u00e0 verso Flavia, a cui accadono strani incidenti ogni volta che si presenta nella villa.\nLeonardo organizza anche sedute spiritiche con medium per sapere il pi\u00f9 possibile sulla triste storia della giovane contessa.\nAlla fine, mentre il fattore Attilio, uno dei tanti uomini del paese con cui Wanda intratteneva una relazione sessuale, confessa di averla uccisa dopo averla trovata in compagnia di un soldato tedesco, Leonardo perde la testa, immaginando di uccidere Flavia, e viene rinchiuso in manicomio, dove lavora e produce come mai prima, con piena soddisfazione di Flavia e dei collezionisti d'arte.\nProduzione.\nPer realizzare il film Petri si avvalse della collaborazione dell'artista statunitense Jim Dine, che realizz\u00f2 tutte le opere d'arte che nella finzione vengono dipinte dal protagonista interpretato da Franco Nero.\nPer l'ambientazione principale (la villa della contessina fantasma Wanda) \u00e8 stata utilizzata Villa Cavalli Lugli a Bresseo, Teolo.\nColonna sonora.\nLa colonna sonora \u00e8 stata composta da Ennio Morricone. L'orchestra che registr\u00f2 le musiche per il film fu diretta da Bruno Nicolai con Vincenzo Restuccia alle percussioni e Edda Dell'Orso alla voce. Altre parti della colonna sonora furono eseguite dal Gruppo di Improvvisazione Nuova Consonanza.\nDistribuzione.\nIl film \u00e8 stato distribuito nel circuito cinematografico italiano a partire dal 14 novembre 1968 e in Francia dal 14 agosto 1969.\nAccoglienza.\nIl film incass\u00f2 387.358.000 di lire."}
{"id": "1859049", "revid": "599013", "url": "https://it.wikipedia.org/wiki?curid=1859049", "title": "Ecole Normale Sup\u00e9rieure", "text": ""}
{"id": "1859054", "revid": "61051", "url": "https://it.wikipedia.org/wiki?curid=1859054", "title": "Pratt &amp; Whitney J60", "text": ""}
{"id": "1859055", "revid": "1232112", "url": "https://it.wikipedia.org/wiki?curid=1859055", "title": "Marisa Solinas", "text": " Fu una delle starlette che apparvero sulla prima copertina di \"Playmen\", nel 1968. Era sorella dell'attrice e cantante Vittoria Solinas, meglio nota come Maria Sole.\nBiografia.\nLa famiglia (di origini sarde il padre, madre toscana della Garfagnana), gestiva un bar a Genova; Marisa durante l'adolescenza sognava l'attivit\u00e0 di cantante lirica, frequentando una scuola di canto presso il Teatro Carlo Felice di Genova, ma decise di dedicarsi alla musica leggera e nel 1960 si trasfer\u00ec a Milano accompagnata dalla madre.\nFu per\u00f2 notata da Mario Monicelli, che la fece debuttare nel film \"Boccaccio '70\" come protagonista nell'episodio \"Renzo e Luciana\", la tormentata storia d'amore di due giovani impiegati di una grande azienda, contrastati nel loro amore dalle convenzioni sociali dell'era del \"boom economico\".\nIn seguito alla morte di Luigi Tenco, la Solinas dichiar\u00f2 che il suicidio del cantautore era stato causato anche da alcuni debiti contratti per pagare una tangente di sei milioni agli organizzatori del Festival di Sanremo: la Solinas fu denunciata nella primavera del 1967 dalla societ\u00e0 organizzatrice, e sostenne anche di aver ricevuto minacce verso il figlio David se non avesse rettificato le dichiarazioni.\nInterpreta musicarelli come \"Rider\u00e0 (Cuore matto)\" e B-movie, ma anche pellicole di qualit\u00e0 nell'ambito della commedia all'italiana, come \"Viaggio di nozze all'italiana\" (1966), \"L'arbitro\" (1974), \"Tutti dentro\" e \"I due carabinieri\" (1984).\nSolo nel 1964 debutt\u00f2 come cantante con \"Devi imparare\", canzone di cui venne anche realizzato un filmato diffuso nel circuito dei cinebox, ma non ebbe fortuna. Ha inciso per La voce del padrone, la CDB e altre etichette minori canzoni come solista o accanto ad altri cantanti e attori, come Andrea Giordana.\nParticolare scalpore fece la sua interpretazione di due canzoni erotiche: \"L'estasi\", cantata assieme ad Andrea Giordana, una scopiazzata di \"Je t'aime... moi non plus\", di cui riecheggia anche la melodia, composta da Elvio Monti su testo del futuro marito della sorella Vittoria, Armando Stula. Il secondo \u00e8 \"Amo sentirvi\", inciso insieme alla sorella e a Stula, sulla cui copertina i tre appaiono nudi a mezzo busto.\nNegli anni settanta un'altra sua canzone trasgressiva fu \"Vai suora vai\", il cui testo racconta di una suora in preda a fantasie erotiche e sulla cui copertina del 45 giri la Solinas si fa ritrarre vestita da monaca ma in posa sexy. Nel 1973 posa nuda per Gina Lollobrigida, che la sceglie come modella per il suo libro di fotografie \"Italia mia\". Nel 1981 si cimenta anche nel teatro, interpretando la parte della sordida madre ne \"Il Pellicano\" di August Strindberg, diretto da Lorenzo Cicero. Lo spettacolo fu realizzato in collaborazione con l'Ambasciata di Svezia a Roma. La figlia era Liliana Eritrei.\nNegli anni novanta ha ricoperto cariche di rilievo all'interno dell'IMAIE, che tutela gli artisti dello spettacolo. Nel 2009 ha pubblicato una raccolta intitolata \"Venerefenice - Retrospettiva\", in cui sono racchiuse alcune sue incisioni e qualche inedito, tra cui un medley di varie canzoni (\"Smile\" di Charlie Chaplin, \"Cabaret\", \"Amado mio\" e altre) eseguite con l'accompagnamento al pianoforte del maestro Elvio Monti.\nDal 2000 ha partecipato a numerose trasmissioni e omaggi alla carriera, insieme al figlio David Panone e all'autore del libro a lei dedicato, Claudio Manari, \"Marisa Solinas, la Venere del cinema italiano, pubblicato nel 2016 EUS Edizioni\", con le prefazioni degli attori ed amici Giancarlo Giannini, Enzo Decaro e del maestro Ciro Cellurale, autore della copertina del libro. \nNel 2017 \u00e8 stata protagonista di una retrospettiva presso la Sala Trevi del Centro Sperimentale di Cinematografia durante la quale sono stati proiettati i suoi film e brani di sue canzoni.\nMuore il 13 febbraio 2019 a Marino a 79 anni."}
{"id": "1859061", "revid": "1305772", "url": "https://it.wikipedia.org/wiki?curid=1859061", "title": "Guerra di Ferrara", "text": ""}
{"id": "1859062", "revid": "155136", "url": "https://it.wikipedia.org/wiki?curid=1859062", "title": "Guerra del Sale", "text": ""}
{"id": "1859063", "revid": "2044109", "url": "https://it.wikipedia.org/wiki?curid=1859063", "title": "Pratt &amp; Whitney JT12", "text": "Il Pratt &amp; Whitney JT12, denominazione militare J60, era un motore aeronautico turbogetto prodotto dall'azienda statunitense Pratt &amp; Whitney negli anni sessanta.\nStoria.\nLa concezione del JT12 risale al luglio 1957 ad opera dello staff che operava nella filiale canadese dell'azienda, ora Pratt &amp; Whitney Canada, che successivamente trasfer\u00ec il progetto alla casa madre. Si trattava di un piccolo turbogetto pensato sia per un uso civile che militare, che si inseriva nella fascia di spinta delle 3\u00a0000 lbf.\nIl primo prototipo, ridesignato YJ60-P-1 come da convenzione militare USAF/U.S. Navy, comp\u00ec gli ultimi collaudi a terra nel maggio 1958 per completarli in prove di volo l'anno successivo, raggiungendo cos\u00ec la maturit\u00e0 necessaria per essere avviato alla produzione.\nLa versione iniziale, la JT12A-5, era accreditata di 9,14 kN (2\u00a0900\u00a0lbf), ma nelle prove comparative con il J85 sviluppato dalla concorrente General Electric ed effettuate su un Canadair CL-41 questa risultava essere inferiore al rivale. Venne cos\u00ec approntato un nuovo sviluppo del motore, il JT12A-3, arrivando a raggiungere i 14,69\u00a0kN (3300\u00a0lbf), utilizzato nel biturbina sperimentale VTOL Lockheed-Georgia XV-4A Hummingbird. La versione finale, la JT12A-21, venne dotata di un postbruciatore raggiungendo cos\u00ec un massimo di 17,91\u00a0kN (4\u00a0025\u00a0lbf) di spinta.\nDa questo motore venne derivata anche una versione turboalbero, il JFTD-12, denominazione militare T73.\nUsi non aeronautici.\nEsiste anche una versione destinata alla propulsione navale, la FT12."}
{"id": "1859064", "revid": "61051", "url": "https://it.wikipedia.org/wiki?curid=1859064", "title": "Pratt &amp; Whitney T73", "text": ""}
{"id": "1859067", "revid": "287204", "url": "https://it.wikipedia.org/wiki?curid=1859067", "title": "Gao-Guenie", "text": "Gao-Guenie \u00e8 un famoso meteorite roccioso caduto nel 1960 in Burkina Faso.\nStoria.\nIl 5 marzo 1960, alle ore 17 ora locale, dopo tre separate detonazioni, una pioggia di diverse migliaia di frammenti cadde su una zona di circa 70 km2.\nComposizione e classificazione.\nSi tratta di una condrite ordinaria di tipo H5.\nOmonimie.\nDa non confondere con \"Gao-Guenie (b)\", meteorite carbonacea (CR) di 344g trovata nel 2002 in Burkina Faso."}
{"id": "1859068", "revid": "154893", "url": "https://it.wikipedia.org/wiki?curid=1859068", "title": "Gao (Upper Volta)", "text": ""}
{"id": "1859070", "revid": "20090", "url": "https://it.wikipedia.org/wiki?curid=1859070", "title": "Delegato pontificio", "text": ""}
{"id": "1859072", "revid": "174925", "url": "https://it.wikipedia.org/wiki?curid=1859072", "title": "Giochi chiusi", "text": ""}
{"id": "1859074", "revid": "74801", "url": "https://it.wikipedia.org/wiki?curid=1859074", "title": "Giuseppe Falcucci", "text": "Biografia.\nGiuseppe Falcucci nasce ad Atessa, in provincia di Chieti, il 13 febbraio 1925 da Mario e Agnese Di Giacomo. La famiglia, blasonata e di antiche tradizioni, \u00e8 sicuramente originaria dell'Abruzzo anche se nel XIV e nel XV secolo ha lasciato tracce importanti a Firenze. Lo testimonia, tra gli altri, il gesuita bergamasco Girolamo Tiraboschi che nella sua imponente \"Storia della Letteratura Italiana\", nove volumi pubblicati per la prima volta nel 1772, dedica ampio risalto a Niccol\u00f2 Falcucci, \u201cnel 1353 immatricolato nell'Arte dei Medici e degli Speziali\u201d. Da parte sua l'Enciclopedia Treccani lo definisce \u201crinomato professionista del tardo Trecento e autore dei Sermones Medicinales Septem, enorme testo di pratica medica\u201d che tra l'altro, in anticipo sui tempi, \u201cnei capitoli 9-13 fornisce una sistematica panoramica dei comportamenti corretti del medico verso Dio, verso se stesso, la propria fama e salvezza, nonch\u00e9 verso i pazienti, i loro parenti e coloro che li assistono\u201d. Va detto tuttavia che la mentalit\u00e0 pragmatica di Giuseppe Falcucci lo ha sempre portato a vivere le sue origini con estrema discrezione.\nNei primi anni della giovinezza ha come figure di sicuro riferimento due illustri parenti: Antonio Scerni, alto magistrato e giurista nell'ambito della gerarchia fascista, tra l'altro presidente di Sezione della Corte d'Appello di Bari, e il fratello del padre, Benedetto Falcucci, giovane sacerdote che, dopo aver conseguito una laurea in Filosofia ed una in Teologia, il 1\u00ba dicembre del 1945 sar\u00e0 ordinato vescovo a soli quarant'anni: fautore convinto dell'istituzione della diocesi di Penne-Pescara, ne sar\u00e0 poi anche il primo vescovo. Ma l'ascendente che questi autorevoli parenti hanno su di lui e la grande stima nei loro confronti non gli impediscono di aderire al Partito d'Azione dei fratelli Rosselli e di restare sempre fedele ad una formazione culturale essenzialmente laica e storicistica.\nNel 1943, conseguita la maturit\u00e0 classica presso il Convitto \u201cG. B. Vico\u201d di Chieti, in piena Guerra, riesce comunque ad iscriversi alla Facolt\u00e0 di Lettere e Filosofia presso l'Universit\u00e0 di Napoli, dove l'Anno Accademico 1943-44 si svolge regolarmente. Nel 1946, a Guerra finita, si trasferisce al terzo anno della stessa Facolt\u00e0 dell'Universit\u00e0 di Roma, dove due anni dopo si laurea brillantemente discutendo, relatore il prof. Paolo Brezzi, la tesi in Storia del Cristianesimo \"L'archidiocesi di Chieti nel XVI secolo e il suo contributo alla restaurazione cattolica\". Intanto la sua passione per lo sport, mai rinnegata negli anni, lo induce a spedire al quotidiano \"Il Momento\" il resoconto di un'importante corsa ciclistica svoltasi in Abruzzo che il giornale pubblica pur senza averla richiesta. Pochi giorni dopo, il 1\u00ba agosto 1946, arriva la lettera del direttore del giornale, Tomaso Smith, che lo nomina corrispondente da Atessa. A seguire, nel 1947, la sua prima iscrizione all'Albo dei Giornalisti, elenco pubblicisti.\nRientrato in Atessa con la laurea in tasca, colpito dalle difficolt\u00e0 che incontra la Scuola pubblica a riorganizzarsi dopo la Guerra, rivela tutta la sua vocazione per l'insegnamento fondando una scuola privata con gli amici Raffaele Sciorilli Borrelli, gi\u00e0 ordinario di Storia e Filosofia e futuro parlamentare del Partito comunista, e Raffele Bufano, ingegnere e matematico, che un ruolo importante avr\u00e0 nella Rai che sta per nascere come geniale risolutore dei problemi tecnici che la trasmissione delle immagini via etere comporta. Anche se al posto dei banchi ci sono tavolini pieghevoli forniti da un Caff\u00e8, la scuola si afferma cos\u00ec rapidamente da indurre il Provveditore agli Studi di Chieti ad inviare un ispettore, l'autorevole preside Scenna. La scuola, ospitata nella casa di Don Luigi Iovacchini, accoglie studenti di ginnasio, magistrali, licei classico e scientifico, che a fine anno si recano a Lanciano per gli esami di Stato, sempre con esiti lusinghieri. L'ispezione ministeriale si conclude con un elogio ai promotori dell'iniziativa e con il riconoscimento ufficiale della Scuola.\nQuando, nel 1950, sposa la ventenne Dora Piacentini di Chieti, dalla quale avr\u00e0 5 figli, Giuseppe Falcucci \u00e8 gi\u00e0 per tutti \u201cil Professore\u201d, etichetta che, senza altre specificazioni, lo accompagner\u00e0 fino all'ultimo dei suoi giorni. Con la nuova famiglia si trasferisce a vivere in una casa in affitto nella Pineta prospiciente il Porto di Pescara, dove D'Annunzio, di cui diventer\u00e0 uno dei massimi esperti, ha ambientato alcune delle sue pagine pi\u00f9 suggestive. Pescara, citt\u00e0 moderna e in forte crescita, diventa presto la sua patria d'adozione: per il suo sviluppo combatter\u00e0 molte battaglie giornalistiche e culturali, spesso vincenti. \nDa questo momento, intanto, le sue due anime di educatore e giornalista procedono di pari passo. Dal 2 settembre 1950 \u00e8 corrispondente da Pescara del quotidiano di Roma \"La Libert\u00e0 d'Italia\", il 27 aprile 1951 consegue la duplice abilitazione per l'insegnamento di lingua e letteratura italiana e latina, storia e geografia. Il 1\u00ba gennaio 1951 assume la corrispondenza di \"Momento Sera\" e intanto ha lasciato la Scuola privata per quella statale nell'ambito della quale rester\u00e0 per quasi trent'anni sempre interpretando l'insegnamento come una missione.\nSe il suo impegno giornalistico, dopo l'assunzione nel 1955 della corrispondenza da Pescara de \"Il giornale d'Italia\", aumenta nel 1957 con la nomina a capo della redazione di Pescara de \"Il Tempo\" del proprietario-direttore Renato Angiolillo, quello di docente \u00e8 testimoniato, il 29 marzo 1961, dalla celebrazione pubblica dell'Unit\u00e0 d'Italia nel Salone dei concerti dell'Azienda di Soggiorno: alle sue qualit\u00e0 di oratore, affinate dalle lezioni di storia e letteratura durante le quali \u2013 come raccontano i suoi ex alunni \u2013 non si sentiva volare una mosca, \u00e8 affidato il compito di svolgere il tema \u201cL'Abruzzo e il Risorgimento\u201d: una conferenza che diventer\u00e0 anche la sua prima pubblicazione di rilievo.\nIl 14 luglio 1965, per incarico del Rotary Club di Pescara, tiene una conversazione sul tema \u201cBreve lettura di Giacomo Leopardi\u201d che diventa successivamente una pubblicazione. Anche la conferenza del 30 settembre 1970 su uno dei temi da lui maggiormente studiati, \u201cDove va la lingua italiana?\u201d, viene pubblicata nella collana \u201cQuaderni del Rotary\u201d. Intanto sue collaborazioni con quotidiani come \"La Stampa\" e \"Stampa Sera\", con riviste come \"Gente\" e \"Oggi\" o con la Rai, prevalentemente inchieste sull'Abruzzo, gli valgono negli anni Sessanta i primi due premi giornalistici: il \u201cPremio Lanciano\u201d e il \u201cPremio Atri\u201d.\nLo spazio che \u201cIl Tempo\u201d dedica alle cronache regionali cresce e con esso l'impegno alla guida della redazione pescarese che proseguir\u00e0 ininterrotto per trentuno anni, fino al giorno della pensione. Dalle colonne de \u201cIl Tempo\u201d combatte le sue battaglie per la crescita di Pescara, firmandosi con lo pseudonimo di \u201cAternino\u201d: non a caso sar\u00e0 fra i promotori di \u201cPescara Nostra\u201d, l'associazione civica che si batte per il riconoscimento della citt\u00e0 come capoluogo di regione. Continua a dividersi fra il giornalismo e l'insegnamento fino al 1976, quando non sar\u00e0 pi\u00f9 possibile la doppia professione: opta per il primo, chiudendo a malincuore la sua lunga pagina di Scuola. Intanto, con l'appoggio del nuovo e giovane direttore Gianni Letta, proveniente anche lui dalle redazioni abruzzesi, lancia e realizza un'idea assolutamente innovativa, che presto sar\u00e0 \u201ccopiata\u201d da tutti i giornali d'Italia: la cronaca regionale diventa un inserto staccabile di 8 pagine con una sua testata autonoma: \"Il Tempo d'Abruzzo\". Suo anche lo slogan pubblicitario che lancia l'iniziativa: \u201cIl Tempo d'Abruzzo, un giornale nel giornale\u201d. Ed in questa sua \u201ccreatura\u201d introduce una novit\u00e0 dopo l'altra, tutte \u201crivoluzionarie\u201d per l'epoca: dalle critiche d'arte per valorizzare gli artisti locali, che affida alla penna dell'autorevole Antonio Bandera, alla pubblicit\u00e0 locale e perfino alle previsioni del tempo.\nNel 1981, con la nomina a Consigliere Nazionale dell'Ordine dei Giornalisti, comincia il suo impegno negli organi di rappresentanza della categoria. Tra l'altro far\u00e0 parte per molti anni della Commissione Cultura dell'Ordine, di cui sar\u00e0 eletto prima segretario e poi presidente. E quando si comincia a parlare di riforma dell'accesso alla professione, ottiene l'incarico di Coordinatore per la Riforma Universitaria, convinto sostenitore della necessit\u00e0 che debba essere l'Universit\u00e0 a preparare una categoria di giornalisti culturalmente e tecnicamente adeguata alla professione. Un impegno al quale si dedicher\u00e0 con la passione di sempre fino a pochi giorni prima di morire, ignorando spavaldamente i progressi della malattia alla quale, contro ogni previsione medica, riuscir\u00e0 a tenere testa per ben undici anni.\nIntanto, lasciato il giornalismo attivo per raggiunti limiti di et\u00e0, pu\u00f2 dedicarsi pienamente agli studi e alle pubblicazioni letterarie non senza aver vinto, nel 1993, il Premio Nazionale \u201cSan Michele d'Oro\u201d di Citt\u00e0 Sant'Angelo insieme con il futuro Presidente della Repubblica Giorgio Napolitano, con il pittore e scultore Vicentino Michetti e con il sociologo Achille Ardig\u00f2. Per lui la motivazione del Premio fra riferimento \u201cai tre valori ai quali ha improntato la sua vita: la famiglia, la scuola e il giornalismo\u201d.\nConvivono in lui molteplici interessi culturali che lo spingono ad un costante aggiornamento: di fatto fino alla morte non interromper\u00e0 mai gli studi dedicati alle tre grandi passioni della sua esistenza: la letteratura italiana, la storia, le tradizioni popolari. Sarebbe lungo e difficile elencare le molte testimonianze di questo suo triplice, costante impegno. Per quanto riguarda la sua attivit\u00e0 di fine linguista, baster\u00e0 ricordare alcune sue pubblicazioni sullo strutturalismo e la convinzione, sempre dichiarata, che la lingua sia un'entit\u00e0 costantemente in divenire. Sostenitore convinto dell'importanza dei vernacoli, le lingue locali, ha modo di condividere questa sua passione con Pier Paolo Pasolini, autore di molti scritti in friulano, che incontra nei primi anni Settanta in un convegno sulla Lingua Italiana a Lecce. E non far\u00e0 mai mancare le sue prefazioni ai libri dedicati al suo paese natale, Atessa. E proprio ad Atessa, o comunque all'Abruzzo, sono dedicati molti dei suoi studi e scritti di carattere storico fra i quali baster\u00e0 ricordare \u201cCitt\u00e0 allo specchio: Chieti\u201d, scritto nel 1975 con Ettore Paratore e Nicol\u00f2 Palma per la rivista culturale \u201cOggi e domani\u201d, o gli articoli dedicati agli incontri con i maestri Di Iorio e De Titta, il primo illustre musicista e il secondo geniale letterato e poeta, entrambi abruzzesi, poi ripresi in alcuni pregiati volumi dedicati all'Abruzzo pubblicati dall'editore Rocco Carabba.\nIl 16 aprile 2005 si spegne nella sua casa di Pescara assistito dalla moglie e dai figli. Una battaglia persa, quella con la malattia, solo dopo aver combattuto con tutte le sue forze, sempre con la dignit\u00e0, il rigore morale e l'onesta intellettuale che hanno caratterizzato tutta la sua vita. \nIl 30 giugno 2005, nel Palazzo della Provincia di Pescara, la Consulta dei presidenti degli Ordini regionali dei Giornalisti commemora la sua figura. Nell'occasione il Comune assume l'impegno di avviare l'iter abbreviato per intitolare una via di Pescara al concittadino scomparso in deroga alla norma che prevede che debba prima intercorrere un certo lasso di tempo, con l'obiettivo di \u201cpreservare la memoria delle figure che hanno segnato la storia culturale della citt\u00e0 e di valorizzare, nello stesso tempo, il patrimonio urbano\u201d. \nLa cerimonia si svolge il 1\u00ba aprile 2009, alla presenza del sindaco Luciano D'Alfonso, del presidente dell'Ordine dei giornalisti d'Abruzzo Stefano Pallotta e dei familiari, in una via nei pressi del liceo scientifico Da Vinci: \u00abPerch\u00e9 il passaggio di questo cittadino impegnato fino all'ultimo in quello in cui credeva \u2013 si legge nella motivazione - appartenesse definitivamente alla citt\u00e0 che per tanti anni aveva \"servito\", raccontandola, raccontandone la crescita e formando nuove generazioni di cronisti\u00bb."}
{"id": "1859085", "revid": "6923", "url": "https://it.wikipedia.org/wiki?curid=1859085", "title": "Fiat 570", "text": ""}
{"id": "1859086", "revid": "287204", "url": "https://it.wikipedia.org/wiki?curid=1859086", "title": "Avshalom Feinberg", "text": "Feinberg nacque a Gedera, Palestina, all'epoca parte dell'Impero Ottomano, e studi\u00f2 in Francia.\nRitorn\u00f2 per lavorare con Aaron Aaronsohn alla stazione di ricerca agronoma di Atlit.\nSubito dopo l'inizio della prima guerra mondiale, Aaron Aaronsohn fond\u00f2 segretamente con la sorella Sarah Aaronsohn il Nili e ben presto Feinberg vi si un\u00ec.\nNel 1915 Feinberg viaggi\u00f2 spesso in Egitto e apr\u00ec i contatti con l'intelligence della marina britannica per conto del Nili.\nNel 1917 part\u00ec di nuovo per l'Egitto questa volta a piede. Fu ucciso dai beduini nelle vicinanze del fronte inglese nella penisola del Sinai nei pressi di Rafah. \nIl suo destino \u00e8 rimasto nascosto fin dopo la fine della guerra dei Sei Giorni quando i suoi resti furono ritrovati sotto una palma nata dai semi che aveva in tasca.\nNel 1970 un nuovo insediamento israeliano sorto nella penisola del Sinai prese il nome di Avshalom in suo ricordo.\nSebbene questo fu abbandonato in seguito agli accordi di Camp David un nuovo insediamento con lo stesso nome \u00e8 stato fondato in Israele nel 1990."}
{"id": "1859088", "revid": "6923", "url": "https://it.wikipedia.org/wiki?curid=1859088", "title": "Fiat 670", "text": ""}
{"id": "1859089", "revid": "72811", "url": "https://it.wikipedia.org/wiki?curid=1859089", "title": "Sperimentazione Brocca", "text": ""}
{"id": "1859099", "revid": "767487", "url": "https://it.wikipedia.org/wiki?curid=1859099", "title": "Deinogalerix", "text": "Il Deinogalerix (\"porcospino terribile\") era un mammifero predatore di piccoli animali, lungo circa 35-60\u00a0cm, vissuto durante il Miocene superiore, circa 10 milioni di anni fa. Abitava il Gargano, che al tempo costituiva un'isola situata presso la costa dell'Italia.\n\"Deinogalerix\" significa \"toporagno terribile\", ma in realt\u00e0 assomiglia a un grande ratto lunare, un tipo primitivo di porcospino, che si trova oggi in Asia sud-orientale, il quale possiede una coda lunga e una pelliccia al posto degli aculei.\nUn predatore di poche pretese.\nNell'ambiente isolato in cui viveva, il \"Deinogalerix\" non doveva competere con molti altri predatori per conquistarsi il cibo. Era un animale capace di cacciare indistintamente piccole lucertole, uccelli, mammiferi anche pi\u00f9 grossi di lui, insetti, lumache e vermi (infatti pesava quanto un grande gatto). \"Deinogaleryx\" \u00e8 un classico esempio di come piccoli animali tendano a diventare grandi sulle isole dove non devono competere con predatori maggiori, come gatti, cani e orsi.\nUn fiuto sottile.\nQuando andava a caccia il \"Deinogalerix\" si aggirava veloce nel sottobosco su quattro corte zampe e con il naso munito di baffi sempre in azione. Aveva un muso affusolato e le sue mandibole avevano denti aguzzi: quelli anteriori pi\u00f9 lunghi servivano per azzannare le prede cos\u00ec da immobilizzarle.\nUn riccio peloso.\nA differenza degli attuali ricci, il \"Deinogalerix\" aveva una folta pelliccia anzich\u00e9 degli aculei. Questa pelliccia gli dava una buona protezione anche nei confronti dei predatori, perch\u00e9 era spessa e indigesta. Durante il Miocene superiore sul Gargano viveva infatti anche il barbagianni gigante \"Tyto gigantea\" che potrebbe aver cacciato \"Deinogalerix\"."}
{"id": "1859115", "revid": "300067", "url": "https://it.wikipedia.org/wiki?curid=1859115", "title": "Buck Williams", "text": "Carriera.\nNel luglio 2010 viene assunto dai Portland Trail Blazers come vice del coach Nate McMillan."}
{"id": "1859116", "revid": "326822", "url": "https://it.wikipedia.org/wiki?curid=1859116", "title": "IC XC", "text": ""}
{"id": "1859118", "revid": "1305772", "url": "https://it.wikipedia.org/wiki?curid=1859118", "title": "Flood", "text": ""}
{"id": "1859120", "revid": "767487", "url": "https://it.wikipedia.org/wiki?curid=1859120", "title": "Kendall Gill", "text": ""}
{"id": "1859127", "revid": "36426", "url": "https://it.wikipedia.org/wiki?curid=1859127", "title": "Sede della Societ\u00e0 Singer", "text": ""}
{"id": "1859129", "revid": "1522738", "url": "https://it.wikipedia.org/wiki?curid=1859129", "title": "Il Popolo Sammarinese", "text": "Il Popolo Sammarinese - Organo del Partito fascista sammarinese fu un quotidiano della Repubblica di San Marino, venne fondato nel 1926 da Giuliano Gozi ed era il giornale ufficiale del Partito Fascista Sammarinese sulla falsariga de \"Il Popolo d'Italia\". Termin\u00f2 le pubblicazioni il 28 luglio 1943 con la caduta del fascismo a San Marino."}
{"id": "1859130", "revid": "1632387", "url": "https://it.wikipedia.org/wiki?curid=1859130", "title": "Liceo classico statale Umberto I", "text": "Il liceo classico \"Umberto I\" \u00e8 uno storico liceo classico del quartiere Chiaia di Napoli. Vi hanno studiato numerose personalit\u00e0 importanti a livello nazionale.\nStoria.\nIl regio liceo di Napoli venne istituito con R.D. del 9 maggio 1862 e intitolato al Principe di Piemonte nel 1864. Primo preside dell'istituto fu il prof. Raffaele d'Ambra, storico e studioso di topografia, il quale apr\u00ec il ginnasio inferiore nel dicembre del 1862 a vico Sant'Agostino Maggiore; tale sede, gi\u00e0 nel gennaio del 1864, a causa dell'aumento delle iscrizioni (e delle classi), si rivel\u00f2 troppo angusta e fu abbandonata per il pi\u00f9 spazioso ex-convento delle Crocelle ai Mannesi.\nDall'anno scolastico 1864-65 la scuola ebbe la quinta classe ginnasiale e in quello successivo fu aperto il primo corso liceale. Nel 1866 venne nominato secondo preside dell'istituto il prof. Filippo Patella. Nel 1867 cominci\u00f2 a funzionare l'intero ginnasio-liceo e, ben presto, si avvert\u00ec l'esigenza di locali pi\u00f9 rispondenti alle esigenze di allievi e docenti, per cui, nel 1911, l'istituto si trasfer\u00ec nell'edificio dell'ex-collegio degli Scolopi, al Vico Santa Maria Apparente.\nLa sede definitiva, presso l'ex caserma di San Pasquale a Chiaia, \u00e8 stata concessa al liceo dal Comune di Napoli, nel 1948, ma cominci\u00f2 ad essere progressivamente occupata dalle classi liceali fin dal 1933. Nel frattempo, infatti, il Liceo si era gi\u00e0 stanziato nelle vicinanze fin dal 1918, in una struttura di Via G. Fiorelli, che, per\u00f2, dato il suo carattere residenziale, aveva procurato notevoli disagi; a Santa Maria Apparente, per\u00f2, erano rimaste le classi ginnasiali, che sarebbero state trasferite solo nel 1943, in seguito ai bombardamenti alleati che lesionarono il loro edificio.\nStrutture.\nLa scuola possiede un laboratorio scientifico, una sala di proiezione ed altre sale polifunzionali, due aule multimediali, una biblioteca e un archivio, tre palestre con annessi spogliatoi. Al terzo piano dell'istituto vi \u00e8 un'aula intitolata al presidente della Repubblica Giorgio Napolitano, ex studente del liceo partenopeo."}
{"id": "1859131", "revid": "767487", "url": "https://it.wikipedia.org/wiki?curid=1859131", "title": "\u00c1lvaro Gestido", "text": "Campione olimpico nel 1928 e campione del Mondo nel 1930 con la Nazionale uruguaiana.\nCarriera.\nSoprannominato \"el Caballero de Deporte\" (il cavaliere dello sport), fratello minore del futuro presidente dell'Uruguay \u00d3scar Diego Gestido, \u00c1lvaro Gestido crebbe calcisticamente nel Charley Solferino, per poi passare al Pe\u00f1arol nel 1926. Vest\u00ec la maglia degli \"aurinegros\" fino al termine della sua carriera, nel 1942, vincendo 7 titoli nazionali e la Copa R\u00edo de la Plata (consistente in una sfida tra la squadra campione di Uruguay e quella campione di Argentina) nel 1928.\nCon la maglia della nazionale uruguaiana collezion\u00f2 25 presenze, vincendo l'oro alle Olimpiadi di Amsterdam nel 1928 e il mondiale del 1930."}
{"id": "1859135", "revid": "729019", "url": "https://it.wikipedia.org/wiki?curid=1859135", "title": "Carole Bayer Sager", "text": "Introduzione.\nNata a New York, si laure\u00f2 alla New York University, specializzandosi in inglese, arti drammatiche e oratoria. Sager ottenne il primo successo componendo il testo di \"A Groovy Kind of Love\", insieme a Toni Wine, mentre era ancora studentessa alla Fiorello LaGuardia High School of Music &amp; Art and Performing Arts. La canzone fu poi usata dalla band The Mindbenders, la cui versione divenne una hit in tutto il mondo, raggiungendo il secondo posto sulla Hot 100 di Billboard. La canzone fu poi registrata da Sonny &amp; Cher, Petula Clark e Phil Collins, il cui adattamento per il film \"Buster\" divenne numero uno nel 1988.\nAlbum.\nLa prima registrazione come cantante fu con l'album \"Carole Bayer Sager\" (1977), che comprendeva il singolo di grande successo internazionale \"You're Moving Out Today\", canzone scritta insieme a Bette Midler (album con arrangiamenti di Paul Buckmaster per corno e strumenti a corda). L'album vinse il disco di platino in Giappone, Australia e Regno Unito. Fu seguito da \"...Too\" nel 1978 e dal terzo e ultimo album, co-prodotto da Burt Bacharach, intitolato \"Sometimes Late at Night\" (1981), con la hit \"Stronger Than Before\", successivamente registrato da Dionne Warwick e Chaka Khan.\nAttivit\u00e0 di autrice.\nMolte delle sue prime canzoni furono scritte insieme al suo ex marito, il compositore Burt Bacharach. Ha collaborato anche con Neil Diamond, Marvin Hamlisch, Michael Masser, Peter Allen, Sheena Easton, Bruce Roberts, Neil Sedaka, David Foster, Albert Hammond, Quincy Jones, Michael McDonald, James Ingram, Donald Fagen, Babyface e Clint Eastwood (per il film \"Fino a prova contraria\").\nHa vinto un Oscar (sei nomination), un Grammy (nove nomination), due Golden Globe (sette nomination). Nel 1987 fece ingresso nel Songwriters Hall of Fame. Nel 1981 vinse l'Oscar per la migliore canzone per \"Arthur's Theme (Best That You Can Do)\", colonna sonora del film \"Arturo\". Condivise il premio con i coautori Peter Allen, Burt Bacharach e Christopher Cross.\nNel 1987 vinse il Grammy per la canzone dell'anno con \"That's What Friends Are For\", scritta insieme a Bacharach. La canzone era stata originariamente scritta per il film \"Night Shift - Turno di notte\" (1982) e per tale fine era stata registrata da Rod Stewart. La canzone \u00e8 tornata alla ribalta per la cover realizzata nel 1986 da Dionne Warwick, Stevie Wonder, Gladys Knight ed Elton John, che divenne una numero uno, raccogliendo milioni di dollari per la ricerca sull'AIDS.\nVita personale.\n\u00c8 stata sposata al famoso compositore e pianista Burt Bacharach tra il 1982 e il 1991. Da questo matrimonio \u00e8 nato un figlio di nome Christopher. Sager vive a Los Angeles, in California, con il marito Robert A. Daly, ex presidente (CEO) della squadra di baseball dei Los Angeles Dodgers nonch\u00e9 ex presidente della Warner Brothers. Daly ricopre la carica di presidente (CEO) dell'organizzazione caritatevole \"Save the Children\" ed \u00e8 consulente di Tom Freston e Brad Grey alla Paramount Pictures (Viacom). Sager e Daly co-presiedono il Consiglio Consultivo di Los Angeles dell'organizzazione non profit DonorsChoose.\nNel maggio 2006 si \u00e8 tenuta una cerimonia in suo onore alla Steinhardt School di New York; nell'occasione ha ricevuto il premio \"Distinguished Alumni Award\" dalla New York University. Il 24 gennaio 2007 \u00e8 apparsa in una puntata di \"American Idol\" in veste di giudice durante le audizioni a Manhattan."}
{"id": "1859147", "revid": "1934238", "url": "https://it.wikipedia.org/wiki?curid=1859147", "title": "Agroforestazione", "text": "L'agroforestazione, termine derivante dalla parola inglese \"agroforestry\", indica un sistema agricolo promiscuo che prevede la combinazione di alberi e/o arbusti ed affini, gestiti razionalmente con la coltura agraria o con l'attivit\u00e0 zootecnica di riferimento nell'appezzamento aziendale. \nA seconda delle differenti combinazioni utilizzate nell'unit\u00e0 di campo tra alberature, seminativi e allevamenti, vengono distinti ulteriori termini specifici. \nStoria.\nIn Italia, sparsi nelle campagne di molte regioni, sono ancora visibili \"relitti\" di sistemazioni agroforestali antiche, che precedentemente caratterizzavano fortemente il territorio. \nFamoso l'esempio della \"piantata\", dove le piante di vite venivano fatte \"maritare\" ad alberi come l'acero campestre e l'olmo campestre. Gli alberi avevano duplice scopo, sia come supporto vivo per la crescita della vite sia come integrazione alimentare del bestiame durante il periodo invernale. Sempre nei vitigni, a volte anche lo spazio inter-filare veniva sfruttato per coltivazioni annuali come ortaggi o cereali. \nScopo.\nLo scopo di questa pratica consiste in una gestione basata su sistemi ecologici e sull'uso sostenibile di risorse naturali che attraverso l'integrazione di alberi nel sistema agricolo diversifica e sostiene la produzione per aumentare i benefici sociali, economici ed ambientali dell'uso della terra a tutti i livelli.\nDunque, i sistemi agroforestali sono caratterizzati da interazioni ecologiche ed economiche tra alberi legnosi, coltivazioni ed allevamenti.\nUso del termine.\nNel passato l'agroforestazione era un concetto intrinseco ai vari sistemi colturali ed infatti il termine \u00e8 di uso recente.\nAlle piante utilizzate in sistemi agroforestali si fa di solito riferimento come \"multipurpose trees\" (letteralmente, \"alberi multifunzione\"), nel senso che questi alberi hanno vari utilizzi.\nLa pratica.\nIn pratica, tutte le piante possono avere funzione multiuso; la distinzione viene fatta per contraddistinguere il ruolo multiuso da quello singolo di produzione del legno ad opera di piantagioni pure, (definita anche \"Industrial Forestry\") o di legno da ardere.\nLa coltivazione che associa gli alberi da frutto e forestali a colture annuali, garantisce una produzione e un carico di lavoro diversificato e continuativo tutto l'anno e richiede un basso utilizzo di input esterni. L'agroforestazione promuove quindi le consociazioni agrarie e forestali.\nL'agroforestazione \u00e8 una pratica molto usata nei progetti di cooperazione allo sviluppo nei Paesi in via di sviluppo.\nnotizie"}
{"id": "1859148", "revid": "599013", "url": "https://it.wikipedia.org/wiki?curid=1859148", "title": "Tom Gugliotta", "text": "Carriera.\nScelto nel draft NBA 1992 passa i primi tre anni con i Washington Bullets prima e poi con i Golden State Warriors dimostrandosi un ottimo giocatore.\nNel 1995 passa ai Minnesota Timberwolves dove facendo coppia con Kevin Garnett raggiunge i migliori risultati personali e di squadra. , e infatti gli ultimi anni vedono un calo del suo livello di gioco e un moltiplicarsi di passaggi tra varie compagine dell'NBA.\nNel 2005 ormai trentaseienne si ritira dal basket dopo aver disputato l'ultima stagione con la maglia degli Atlanta Hawks. In 13 stagioni di NBA e 763 partite ufficiali ha messo a segno 9.895 punti, per una media di 13 a partita. A sostegno di quanti considerano il suo passaggio ai Suns un errore, si pu\u00f2 notare la differenza con le medie punti delle sue due migliori stagioni, giocate proprio coi T'wolves: 20,6 e 20,1 nel 1996-97 e 1997-98 rispettivamente.\nIncidente.\nNel 1999 Gugliotta \u00e8 stato in pericolo di vita. In quel periodo, per problemi di insonnia post-partita, Tom era solito assumere un sonnifero commercializzato come \"Sleep aid\" e contenente gamma-butirrolattone (o GBL). Il 17 dicembre stava parlando al cellulare con la moglie Nikki, quando collass\u00f2 e and\u00f2 in arresto respiratorio; sentendolo svenire, Nikki ebbe la prontezza di chiamare la moglie del compagno di squadra Rex Chapman, presente sul bus della societ\u00e0 con lui, istruendola su dove trovare la bottiglietta di sonnifero nel borsone. Questa informazione fu importantissima per i medici societari, che poterono somministrare a Gugliotta l'antidoto corretto in brevissimo tempo."}
{"id": "1859151", "revid": "146644", "url": "https://it.wikipedia.org/wiki?curid=1859151", "title": "Iliz Ramirez Sanchez", "text": ""}
{"id": "1859153", "revid": "146644", "url": "https://it.wikipedia.org/wiki?curid=1859153", "title": "Ilic Ramirez Sanchez", "text": ""}
{"id": "1859158", "revid": "765341", "url": "https://it.wikipedia.org/wiki?curid=1859158", "title": "Liquescenza", "text": "Nella notazione del canto gregoriano, la notazione vaticana differenzia talvolta dei neumi con una taglia pi\u00f9 minuta: si tratta di neumi liquescenti.\nLa liquescenza viene tradotta graficamente nella forma del neuma corsivo solitamente con un raccorciamento o un arricciamento del tratto.\nIl fenomeno della liquescenza compare quando l'articolazione di una sillaba con la seguente si ottiene con una consonante liquida sull'ultima nota di un gruppo: le nasali M, N, NG/NC, GN (\"gentes\", \"omnis\", \"summo\", \"sanguis\", \"sanctus\", \"agnus\"), la laterale L e le I e U semiconsonanti (\"eius\", \"autem\", \"laudat\"). Queste consonanti o semiconsonanti sono cantate all'altezza corrispondente, come lo sarebbero delle vocali, ma l'articolazione resta ostacolata nella pronuncia. Rinchiusa nell'emissione della bocca, la nota perde la met\u00e0 non della sua durata, ma della sua forza. La natura di queste articolazioni richiede che la voce passi dall'una all'altra con fluidit\u00e0 e divenendo per cos\u00ec dire liquida, da qui il nome di \"liquescenza\".\nNeumi speciali.\nTre neumi cambiano il loro nome quando diventano liquescenti:\nIl torculus mantiene il proprio nome anche quando \u00e8 liquescente.\nSul punctum isolato, nella notazione quadrata, la liquescenza non viene rappresentata, anche se l'articolazione mantiene le stesse regole.\nPer quanto riguarda l'interpretazione, i neumi liquescenti mostrano in tutta evidenza una maniera di interpretare correttamente le articolazioni delle consonanti sulle quali si trovano. Ma l'effetto utilizzato dall'interpretazione tradizionale resta oscuro.\nNelle notazioni corsive, i neumi liquescenti comprendono allo stesso tempo anche il punctum e lo strophicus.\nVocalizzazione dell'articolazione tra vocali.\nCome deve essere vocalizzata dunque l'articolazione tra vocali?\nGlobalmente, si pu\u00f2 ritenere che l'articolazione liquescente prenda un certo tempo, durante il quale le consonanti devono essere correttamente articolate e che questa articolazione produca un effetto udibile in rapporto a ci\u00f2 che sarebbe un concatenamento semplice tra sillabe.\nTempo di articolazione.\nIl tempo di articolazione deve quindi essere dedotto dalla nota precedente, preso sulla seguente o aggiunto alle due?"}
{"id": "1859161", "revid": "123823985", "url": "https://it.wikipedia.org/wiki?curid=1859161", "title": "Paolo Briguglia", "text": "Biografia.\nNasce a Palermo il 27 maggio 1974. Dopo la maturit\u00e0 classica, si iscrive all'universit\u00e0 per studiare lettere classiche, facolt\u00e0 che abbandona dopo due anni per l'Accademia nazionale d'arte drammatica di Roma, dove si diploma nel 1998. Dopo aver debuttato in teatro, alterna il lavoro teatrale con quello televisivo e cinematografico.\nNel 2000 appare sul grande schermo con i film \"Il manoscritto del Principe\" di Roberto And\u00f2 e \"I cento passi\" di Marco Tullio Giordana, in cui interpreta il ruolo del fratello di Peppino Impastato, ucciso dalla mafia. Dello stesso anno \u00e8 il cortometraggio \"L'affresco\" di Marco Bellocchio che lo ha voluto anche l'anno dopo nel corto \"Il maestro di coro\", a cui fanno seguito, tra l'altro, il film \"Paz!\" (2002) e vari lavori televisivi: \"Francesco\" (2002), \"Giulio Cesare\" (2002) e \"L'inganno\" (2003).\nNel 2002 esce il film \"El Alamein - La linea del fuoco\", diretto da Enzo Monteleone, dove interpreta il ruolo di un soldato italiano che, nell'ottobre 1942, \u00e8 bloccato presso El Alamein insieme a suoi compagni. Grazie alla sua interpretazione, nel 2003 vince il Globo d'oro come migliore attore esordiente.\nSuccessivamente \u00e8 nel cast di \"Buongiorno, notte\" (2003), ancora diretto da Marco Bellocchio, a cui fanno seguito i film \"Movimenti\" e \"Stai con me\", entrambi del 2004, \"Ma quando arrivano le ragazze?\" (2005) di Pupi Avati, e \"La terra\" (2006), regia di Sergio Rubini, per cui ottiene la candidatura come Migliore attore rivelazione.\nTra gli altri suoi lavori, le fiction: \"Giovanni Falcone - L'uomo che sfid\u00f2 Cosa Nostra\" di Andrea ed Antonio Frazzi (2006), \"Caravaggio\", \"Il figlio della luna\" ed \"Era mio fratello\", e i film: \"L'abbuffata\" e \"Non pensarci\", tutti del 2007.\nNel 2009 ritorna nelle sale cinematografiche con i film \"La siciliana ribelle\" di Marco Amenta, \"Baar\u00eca\" di Giuseppe Tornatore, \"Tris di donne &amp; abiti nuziali\" di Vincenzo Terracciano, \"La cosa giusta\" di Marco Campogiani.\nAd aprile 2010 esce nelle sale l'opera prima dell'attore/regista Rocco Papaleo, \"Basilicata coast to coast\", che vede Briguglia tra i protagonisti insieme allo stesso Papaleo, Alessandro Gassmann, Giovanna Mezzogiorno e, al suo debutto come attore, il cantante Max Gazz\u00e8."}
{"id": "1859163", "revid": "834", "url": "https://it.wikipedia.org/wiki?curid=1859163", "title": "Alfonse Marcello D'Amato", "text": ""}
{"id": "1859164", "revid": "1014595", "url": "https://it.wikipedia.org/wiki?curid=1859164", "title": "Ufficio registro automezzi", "text": "L'Ufficio Registro Automezzi e Trasporti della Repubblica di San Marino ha sede a Murata, curazia di citt\u00e0 di San Marino. Dipende dalla Segreteria di Stato per le Finanze e il Bilancio \u00e8 nato con la Legge 31 gennaio 1950 n. 8 \"Legge che regola il privilegio sugli autoveicoli ed istituisce il Pubblico Registro Automobilistico\". Ha le stesse funzioni della Motorizzazione civile italiana, rilascia le patenti, che sono riconosciute in Italia, le autorizzazioni alla circolazioni, riscuote la tassa di circolazione, tiene i registri dei veicoli d'epoca e di interesse storico. Ogni cittadino che acquisisce la residenza anagrafica in Italia deve convertire entro un anno la patente sammarinese in quella italiana-europea.\nPatente sammarinese.\nFonte:Direzione Generale per la M.T.C. divisione 6 Oggetto: conversione patenti San Marino-Italia"}
{"id": "1859176", "revid": "339392", "url": "https://it.wikipedia.org/wiki?curid=1859176", "title": "Capo decina", "text": ""}
{"id": "1859178", "revid": "767487", "url": "https://it.wikipedia.org/wiki?curid=1859178", "title": "Sainte-Genevi\u00e8ve (Missouri)", "text": "Sainte Genevi\u00e8ve o Ste. Genevi\u00e8ve, o pi\u00f9 semplicemente Sainte Genevieve, \u00e8 un comune degli Stati Uniti d'America, capoluogo della contea omonima del Missouri. La popolazione, nel censimento del 2000, contava 4.476 abitanti.\nStoria.\nSainte Genevi\u00e8ve \u00e8 il pi\u00f9 antico insediamento dello Stato del Missouri. Fondato da coloni francesi negli anni Quaranta del Settecento a circa due miglia a sud dell'attuale centro abitato sulle rive del fiume Mississippi.\nA seguito del Trattato di Parigi del 1763, Creoli francesi provenienti dal Canada e dai territori ad est del fiume Mississippi, arrivarono a Sainte-Genevi\u00e8ve, dopo il proclama reale del 1763 di Giorgio III d'Inghilterra con il quale impediva ai coloni di stabilirsi nei territori al di l\u00e0 dei Monti Appalachi. Dopo il loro arrivo, i coloni francesi scoprirono che la parte occidentale, invece di rimanere alla Francia, passava in mani spagnole, con il Trattato di Fontainebleau del 1762. Nonostante ci\u00f2 la comunit\u00e0 conserv\u00f2 la lingua e le tradizioni francesi.\nA seguito di una piena del fiume, l'insediamento venne spostato nell'attuale locazione. Si conservano, a Sainte Genevi\u00e8ve, ancora alcune case del periodo coloniale, risalenti alla dominazione spagnola."}
{"id": "1859182", "revid": "599013", "url": "https://it.wikipedia.org/wiki?curid=1859182", "title": "Giuseppe Facoetti", "text": "Caratteristiche tecniche.\nEra un buon mediano, che giocava prevalentemente sulla fascia destra ma, all'occorrenza, poteva giocare anche sulla sinistra.\nCarriera.\nCentrocampista esterno utilizzato prevalentemente sulla fascia destra, cresce nell'Atalanta, con la quale debutta in prima squadra dopo due stagioni passate nella squadra riserve, disputando quindi la Prima Categoria 1921-1922.\nTutta la sua carriera si svolge con i colori neroazzurri, vestiti per undici anni, dei quali quattro passati tra le riserve. Le presenze accertate sono 58, anche se si presume possano essere di pi\u00f9, a causa della carenza di archivi storici.\nTerminata la carriera da calciatore inizi\u00f2 a lavorare in un'industria del settore elettrico, la Magrini\ndi Bergamo, e parallelamente a questa attivit\u00e0 allen\u00f2 alcune squadre giovanili amatoriali."}
{"id": "1859183", "revid": "547034", "url": "https://it.wikipedia.org/wiki?curid=1859183", "title": "Pound for pound", "text": "L'espressione Pound for Pound (dall'inglese letteralmente \"libbra per libbra\") vuole indicare un criterio di classificazione che ordina per bravura atleti (tipicamente di discipline da combattimento) prescindendo dal loro peso.\nOrigini del termine.\nIl termine nacque verso la fine degli anni quaranta, quando si verific\u00f2 una disputa fra giornalisti di boxe riguardo al valore dell'allora campione del mondo dei pesi welter Sugar Ray Robinson. Ovviamente un welter, per quanto bravo, non potrebbe essere materialmente paragonato a un massimo: il fattore peso falserebbe completamente l'incontro. I critici, valendosi della loro conoscenza dello sport, devono quindi cercare d'immaginare quale sarebbe l'esito di un confronto se gli atleti di diverse categorie avessero lo stesso peso.\nVenne cos\u00ec stilata la prima classifica Pound for Pound che attribu\u00ec proprio a Ray Robinson il primo posto.\nPound for Pound oggi.\n\u00c8 oramai abitudine delle riviste specializzate del settore pubblicare mensilmente la classifica Pound for Pound. Nel tempo \u00e8 stata introdotta la classifica Pound for Pound relativa anche alle determinate categorie di peso.\nTop 10 secondo The Ring Magazine.\n\"Aggiornato al 12 dicembre 2020\".\nNote.\nhttps://www.ufc.com/rankings"}
{"id": "1859188", "revid": "28592", "url": "https://it.wikipedia.org/wiki?curid=1859188", "title": "Tanzaniani", "text": ""}
{"id": "1859191", "revid": "339392", "url": "https://it.wikipedia.org/wiki?curid=1859191", "title": "Pound For Pound", "text": ""}
{"id": "1859197", "revid": "767487", "url": "https://it.wikipedia.org/wiki?curid=1859197", "title": "Morgenbl\u00e4tter", "text": "Morgenbl\u00e4tter (Foglie del mattino) op. 279, \u00e8 un valzer di Johann Strauss (figlio).\nDurante la sua visita a Vienna nell'autunno del 1863, Jacques Offenbach, omaggi\u00f2 l'associazione di giornalisti \"Concordia\" con un valzer scritto in onore del ballo del circolo che si sarebbe svolto il 12 gennaio seguente nella \"Sofienbad-Saal\".\nPoich\u00e9 anche l'orchestra Strauss era stata ingaggiata dal circolo \"Concordia\", anche Johann Strauss fu obbligato a provvedere alla composizione di danze per il ballo del circolo.\nQuando i committenti decisero di intitolare il valzer di Offenbach \"Abendblatter\" (Foglie della sera) e quello di Johann \"Morgenbl\u00e4tter\" (Foglie del mattino), la sera del ballo, nacque una piccola rivalit\u00e0 fra i due colleghi compositori.\nOffenbach, comunque, non fu presente alla cerimonia fu Strauss a condurre la prima esecuzione di entrambi i valzer.\nDurante l'evento la stampa non si pronunci\u00f2 n\u00e9 a favore dell'uno, n\u00e9 a favore dell'altro; successivamente \"Abendblatter\" riusc\u00ec a trovare il favore del pubblico viennese, mentre \"Morgenbl\u00e4tter\" divenne subito un pezzo molto popolare nel repertorio delle orchestre.\nIntroduzione&lt;score vorbis=\"1\"&gt;\n \\relative b' {\n \\new PianoStaff \u00ab\n \\new Staff { \\key b \\minor \\time 2/4\n \\tempo \\markup { \n \\column {\n r2 r a2~\\p a4 &lt;d fis&gt;8-. &lt;fis a&gt;8-. &lt;fis a&gt;8( &lt;d fis&gt;) 8-. &lt;d fis&gt;8-. &lt;d fis&gt;8[( ) &lt;fis d'&gt;8-. 8-.] &lt;g b&gt;4 &lt;g b&gt;8-. &lt;g cis&gt;8-. &lt;fis a&gt;4 &lt;d' fis&gt;8-. &lt;fis a&gt;8-. &lt;fis a&gt;8( &lt;d fis&gt;) 8-. &lt;d fis&gt;8-. &lt;d fis&gt;8[( ) &lt;fis d'&gt;8-. 8-.] 4 &lt;gis b&gt;8 &lt;gis cis&gt;8 &lt;cis, e a&gt;4\n \\new Dynamics {\n \\new Staff { \\key b \\minor \\time 2/4 \\clef bass\n &lt;d, a'&gt;4\\p &lt;d a'&gt;8 &lt;d a'&gt; &lt;d a'&gt;4 &lt;d a'&gt;8 &lt;d a'&gt; &lt;d a'&gt;4 &lt;d a'&gt;8 &lt;d a'&gt; &lt;d a'&gt;4 &lt;d a'&gt;8 &lt;d a'&gt; &lt;d a'&gt;4 &lt;d a'&gt;8 &lt;d a'&gt; &lt;d a'&gt;4 &lt;d a'&gt;8 &lt;d a'&gt; &lt;d b'&gt;4 &lt;d cis'&gt;8 &lt;d cis'&gt; &lt;d d'&gt;4 &lt;d a'&gt;8 &lt;d a'&gt; &lt;d a'&gt;4 &lt;d a'&gt;8 &lt;d a'&gt; &lt;d a'&gt;4 &lt;d a'&gt;8 &lt;d a'&gt; &lt;e d'&gt;4 &lt;e d'&gt;8 &lt;e cis'&gt; 4\n \u00bb\n&lt;/score&gt;"}
{"id": "1859198", "revid": "599013", "url": "https://it.wikipedia.org/wiki?curid=1859198", "title": "Lehlohonolo Seema", "text": "Caratteristiche tecniche.\n\u00c8 un difensore centrale.\nCarriera.\nClub.\nGioca dal 1994 al 1997 al Matlama. Nel 1998, dopo aver militato al Bantu, si trasferisce al Bloemfontein Celtic. Dopo 8 stagioni, nel 2006 si trasferisce all'Orlando Pirates, in cui milita fino al 2010. Nel 2010 si trasferisce al Mpumalanga Black Aces, prima di ritirarsi dall'attivit\u00e0 agonistica.\nNazionale.\nHa giocato dal 1998 al 2008 con la nazionale lesothiana, collezionando 23 presenze e 2 reti."}
{"id": "1859205", "revid": "1573940", "url": "https://it.wikipedia.org/wiki?curid=1859205", "title": "Chiesa di Santo Stefano (Mendrisio)", "text": "La chiesa di Santo Stefano \u00e8 un edificio religioso tardobarocco che si trova a Mendrisio, nel quartiere di Rancate.\nStoria.\nLa prima menzione della chiesa risale al 1466 e meno di un secolo dopo, nel 1528, divent\u00f2 sede di una parrocchia. L'edificio attuale, tuttavia, \u00e8 posteriore: fu Innocente Regazzoni, fra il 1771 e il 1774, a darle il suo aspetto tardobarocco. Nel 1777 Carlo Gerolamo Rusca aggiunse il portale. Nel XVIII secolo, inoltre, il coro, di forma rettangolare, fu trasformato in sagrestia, pur mantenendo il suo aspetto originale. Un altro cambio di destinazione per l'ex coro avvenne nel 1992, quando fu adibito a cappella iemale. Uguale sorte tocc\u00f2 alla cappella del Rosario: pur conservando il suo aspetto quattrocentesco, la struttura ospita oggi il coro degli uomini. Nel 1818, infine, la chiesa fu riconsacrata e nel 1845 il campanile, che si conservava nelle sue forme originali in muratura a vista, fu rialzato.\nVenne eretta in parrocchia nel 1528, fu ricostruita in forme tardobarocche negli anni 1771-1774 da Innocente Regazzoni di Balerna e consacrata nel 1818. L'elegante costruzione presenta una navata unica con due cappelle laterali, presbiterio quadrangolare e coro semicircolare.\nDella chiesa precedente rimangono il campanile in muratura a vista (rialzato nel 1845 tenendo conto dell'asse della chiesa tardobarocca), l'antico coro rettangolare (poi sagrestia nel secolo XVIII, dal 1992 cappella iemale) e l'antica cappella del Rosario (attuale coro degli uomini), verso nord rispetto all'asse dell'odierna chiesa. L'edificio sub\u00ec restauri negli anni 1935, 1949, 1991-1995 e 2005-2007, questi ultimi diretti dall'architetto Alberto Finzi di Lugano.\nDescrizione.\nOrgano a canne.\nSulla cantoria in controfacciata si trova l'organo a canne, costruito nel 1949 dal cantellese Giovanni Bai, incorporando un cospicuo nucleo di canne realizzate da Carlo Bossi di Bergamo per i precedenti strumenti della chiesa di Rancate (1810) e della chiesa di Ligornetto (1811); restaurato nel 2007 da Ilic Colzani. Lo strumento, a trasmissione pneumatico-tubolare, ha due tastiere di 58 note ciascuna ed una pedaliera concavo-radiale di 32."}
{"id": "1859207", "revid": "1272592", "url": "https://it.wikipedia.org/wiki?curid=1859207", "title": "Cypher", "text": ""}
{"id": "1859212", "revid": "1654770", "url": "https://it.wikipedia.org/wiki?curid=1859212", "title": "Ring Magazine Fighter of the Year", "text": "Il premio Fighter of the Year fu creato nel 1928 dalla rivista \"Ring Magazine\". Esso viene assegnato secondo una votazione dei giornalisti facenti parte della redazione, che indicano il pugile che pi\u00f9 si \u00e8 distinto nel corso dell'anno."}
{"id": "1859217", "revid": "115259620", "url": "https://it.wikipedia.org/wiki?curid=1859217", "title": "Moto ondoso", "text": "Per un osservatore casuale, il moto ondoso rappresenta il movimento pi\u00f9 evidente del mare o pi\u00f9 in generale di qualunque superficie d'acqua caratterizzato da onde e dal loro moto in propagazione. Lo studio del moto ondoso rientra all'interno dell'oceanografia. Il moto ondoso \u00e8 generato dal vento che, spirando con pi\u00f9 o meno intensit\u00e0, provoca onde di diversa altezza e dimensione che si propagano sulla superficie marina: chiamato anche stato del mare, \u00e8 classificato secondo una scala che va da 0, corrispondente al mare calmo, fino a 9, che indica una violenta tempesta con onde alte oltre i 13 metri.\nDescrizione.\nLa superficie marina \u00e8 quasi ovunque in uno stato di agitazione costante, con creste e flutti che salgono e scendono incessantemente, mentre onde di ogni dimensione vanno ad infrangersi o si abbattono sulle coste, in un movimento senza fine.\nAllorch\u00e9 il moto ondoso si verifica in mare aperto, la maggior parte del movimento dell'acqua avviene sul posto e consiste in modeste oscillazioni delle singole particelle che compiono solo trascurabili spostamenti in avanti.\nLe onde in mare aperto comportano quindi uno spostamento di forme piuttosto che di sostanza o, in altri termini, uno spostamento di energia piuttosto che di materia. Solo quando l'onda s'infrange si realizza una significativa traslazione dell'acqua con il tipico innalzamento che provoca la rottura. L'altezza dell'onda viene determinata dalla struttura fisica dei fondali: pi\u00f9 ripido \u00e8 il fondale pi\u00f9 alta \u00e8 l'onda generata. In condizioni particolari le onde possono raggiungere altezze ragguardevoli. Nell'Oceano Pacifico sono state avvistate onde anomale anche di 30 m.\nLe grandi onde si verificano in presenza di differenze di fondale: se si passa da una grande profondit\u00e0 ad una pi\u00f9 bassa le onde tendono ad innalzarsi fino alla rottura, quando il fondale \u00e8 uniforme le onde sono innocue e diventano devastanti in presenza di fondali pi\u00f9 bassi. I grandi navigatori oceanici, ormai dotati di ecoscandagli, tengono molto in considerazione le profondit\u00e0, pi\u00f9 profondo \u00e8 il mare meno alti saranno i marosi e questo determina le rotte di navigazione.\nCaratteristiche delle onde.\nLe \"onde marine\" hanno propriet\u00e0 uguali ad altri tipi di onde, come le onde prodotte da una corda che vibra o le onde luminose. Le loro caratteristiche sono descritte, oltre che dalla lunghezza d'onda, dall'altezza, dal periodo e dalla frequenza. L\u2019\"altezza\" \u00e8 la distanza tra la sommit\u00e0 della cresta, il punto pi\u00f9 elevato dell'onda, e la massima profondit\u00e0 del ventre, il punto pi\u00f9 depresso. Il \"periodo\" \u00e8 l'intervallo di tempo che un punto del mezzo materiale impiega a compiere un'oscillazione completa e la \"frequenza\" \u00e8 il numero di oscillazioni che un'onda compie in una unit\u00e0 di tempo, cio\u00e8 1 secondo.\nEffetti e valutazione.\nPer valutare il moto ondoso si deve fare riferimento allo \"stato di mare\", cio\u00e8 la successione di qualche centinaio di onde per un periodo che va dai 10 ai 15 minuti, dove le onde si possono considerare statisticamente costanti. Una successione di stati di mare definisce una \"mareggiata\". Questa avr\u00e0 un andamento inizialmente crescente, fino ad arrivare ad un picco dopodich\u00e9 decresce.\nLo stato di mare dal punto di vista del moto ondoso \u00e8 estremamente importante per la navigazione marittima in quanto ne ostacola o meno l'attivit\u00e0. Sotto questo punto di vista esistono scale di riferimento del moto ondoso che quantificano lo stato di agitazione del mare (es. calmo, poco mosso, mosso, molto mosso, agitato oppure grado da 0 a 9) cos\u00ec come esiste la scala Beaufort per l'intensit\u00e0 del vento cui il moto ondoso \u00e8 strettamente collegato. Spesso in circostanze estremamente sfavorevoli pu\u00f2 essere interdetta la navigazione e i collegamenti marittimi con le isole."}
{"id": "1859218", "revid": "787565", "url": "https://it.wikipedia.org/wiki?curid=1859218", "title": "Francesco Aurelio Di Bella", "text": "Capitano della Regia Aeronautica, fu un pilota pluridecorato della seconda guerra mondiale della specialit\u00e0 degli aerosiluranti al quale venne conferita anche la medaglia d'oro al valore militare.\nFu in seguito deputato per il Partito Nazionale Monarchico.\nBiografia.\nDi Bella nacque a Roccalumera il 7 luglio 1914. Dopo aver conseguito la maturit\u00e0 classica presso il Liceo Maurolico di Messina si arruol\u00f2 nella Regia Aeronautica.\nNel mese di agosto del 1936 consegu\u00ec il primo brevetto di pilotaggio su idrovolante Caproni Ca.100 Idro, venendo successivamente trasferito presso la Scuola Centrale di Pilotaggio di Portorose (Istria). Nel marzo 1937 consegu\u00ec il brevetto militare, con la qualifica di sottotenente. Nel novembre dello stesso anno part\u00ec per la Spagna, inquadrato nell'Aviazione Legionaria, dove prest\u00f2 servizio fino al marzo 1939 quando rientr\u00f2 in patria. Per il servizio prestato in terra spagnola venne decorato con la \"Medalla Militar\" dal governo nazionalista, e ricevette la Croce di Guerra al Valor Militare dal governo italiano. Nel settembre dello stesso anno entr\u00f2 a far parte del 10\u00ba Stormo Bombardamento Terrestre.\nIl 5 febbraio 1940 venne trasferito alla 253\u00aa Squadriglia, 104\u00ba Gruppo, del 46\u00ba Stormo Bombardamento Terrestre al comando del colonnello pilota Umberto Nannini. Nello stesso Stormo militavano anche Carlo Emanuele Buscaglia (252\u00aa Squadriglia) e Urbano Mancini (254\u00aa Squadriglia). All'entrata in guerra dell'Italia, il 10 giugno 1940, la sua squadriglia venne impiegata dapprima sul fronte francese, e a partire dall'ottobre dello stesso anno su quello greco. Per la sua attivit\u00e0 bellica compiuta tra il giugno ed il novembre 1940 venne decorato con una Medaglia d'Argento al valor Militare.\nIl 23 febbraio 1941 partecip\u00f2 ad un bombardamento su Florina, in Grecia, che aveva come obiettivo la locale stazione ferroviaria. Il suo aereo, un Savoia Marchetti S.M.79, fu colpito dal fuoco contraereo e dovette effettuare un atterraggio di fortuna in territorio jugoslavo, a nord di Spalato. Riport\u00f2 gravi ferite, che ne condizionarono il resto della vita. Dopo poco tempo riprese servizio, e nel maggio 1941 chiese di essere trasferito ai reparti aerosiluranti.\nDopo aver partecipato ad un corso di addestramento prese servizio presso la 283\u00aa Squadriglia Aerosiluranti, creata nel luglio 1941. Come pilota di S.M.79 Sparviero, Di Bella ebbe il suo debutto operativo il 23 luglio quando 12 S.M.79 attaccarono nel Mediterraneo occidentale il convoglio britannico \"Substance\" diretto da Gibilterra verso Malta. L'aereo di Di Bella lanci\u00f2 un siluro che colp\u00ec l'incrociatore leggero HMS Manchester danneggiandolo gravemente. per questa impresa fu citato sul Bollettino di guerra n. 415 e decorato con una seconda Medaglia d'Argento al Valor Militare concessa sul campo.\nIl 27 settembre partecip\u00f2 ai tentativi di attacco contro il convoglio \"Halberd\", tutti sventati dall'intervento dei caccia Fairey Fulmar di scorta. Per le sue attivit\u00e0 tra il settembre ed il dicembre 1941 ricevette una terza Medaglia d'Argento al Valor Militare.\nIl 22 marzo 1942 partecip\u00f2 alla Seconda battaglia della Sirte, rivendicando un siluro a segno su un incrociatore inglese, azione compiuta assieme al velivolo del tenente Roberto Cipriani. Questo fatto gli valse l'assegnazione di una quarta Medaglia d'Argento al Valor Militare.\nOrmai pluridecorato, partecip\u00f2 alla Battaglia di mezzo agosto, dove per le sue azioni compiute contro il convoglio \"Pedestal\" tra il 12 e 13 agosto 1942 gli venne assegnata la quinta Medaglia d'Argento al Valor Militare.\nIl 7 ottobre 1942 fu trasferito, in qualit\u00e0 di istruttore, presso il 3\u00ba Nucleo Addestramento Aerosiluranti di Decimomannu, in Sardegna. Dopo lo sbarco degli alleati nell'Africa del Nord (Operazione Torch) rientr\u00f2 in combattimento. Il 9 novembre partecip\u00f2 a un'azione sulla rada di Algeri, avente come obiettivo le navi alla fonda. L'11 novembre attacc\u00f2, insieme ad altri velivoli, un convoglio in navigazione verso le coste nordafricane. Sganciato il proprio siluro solamente al terzo tentativo, rivendic\u00f2 il danneggiamento di un grosso piroscafo. Le azioni si susseguirono incessanti fino al gennaio 1943 quando fu trasferito all'aeroporto greco di Kalamai, per addestrare i piloti del 104\u00ba Gruppo di Gadurr\u00e0, Rodi. Terminato l'addestramento rientr\u00f2 a Decimomannu ai primi giorni di marzo.\nIl 19 giugno prese parte ad un attacco contro la rada di Gibilterra, effettuato partendo dall'aeroporto francese di Istres, in Provenza. Il 9 luglio prese il via l'invasione della Sicilia, ed il 16 dello stesso mese dieci S.M.79 attaccarono un convoglio in navigazione tra Capo Passero e Augusta. Con il velivolo fortemente danneggiato dai caccia avversari, dovette ammarare tra Capo Faro e le isole Eolie venendo tratto in salvo, insieme al suo equipaggio, da una motosilurante tedesca. Al capitano Di Bella venne attribuito l'affondamento di un piroscafo da 12.000 tonnellate carico di munizioni, e per questa azione venne decorato con la Medaglia d'Oro al Valor Militare.\nL'8 settembre 1943 decoll\u00f2 da Foligno con il proprio velivolo trasferendosi in territorio controllato dagli alleati. Fu collocato in congedo nel luglio 1944.\nDopo la guerra.\nNel dopoguerra, gi\u00e0 laureato in ingegneria, si diede alla politica nelle file del Partito Nazionale Monarchico. Fu eletto deputato nella seconda circoscrizione della Sicilia occidentale nella seconda legislatura della Repubblica, e divenne membro della V Commissione Difesa.\nFu primo firmatario di alcuni disegni di legge fra i quali uno per la Istituzione dell'Alto Commissariato per l'aviazione civile e traffico aereo e uno sulla Obbligatoriet\u00e0 di assicurazione di responsabilit\u00e0 civile e danni verso terzi da parte degli intestatari di mezzi a motore.\nSi spense a Grosseto il 3 aprile 1972.\n\u00c8 stato il pilota dell'aereo che trasport\u00f2 la Famiglia Savoia fuori dall'Italia. Il 10 dicembre 2003 viene intitolata una strada al Capitano Pilota Francesco Aurelio Di Bella presso l'Aeroporto Leonardo da Vinci di Fiumicino."}
{"id": "1859219", "revid": "767487", "url": "https://it.wikipedia.org/wiki?curid=1859219", "title": "Maciste alpino", "text": "Maciste alpino \u00e8 un film del 1916 diretto da Luigi Romano Borgnetto e Luigi Maggi e interpretato da Bartolomeo Pagano nel ruolo di Maciste.\nProduzione.\nQuesto \u00e8 uno dei primi film dei tantissimi dedicati al personaggio di Maciste, che nacque grazie a Giovanni Pastrone in \"Cabiria\" del 1914 e che diede un enorme successo in Italia e all'estero a Pagano (scaricatore di porto prima e capo-spedizioniere poi) e il cui nome si deve a Gabriele D'Annunzio che cre\u00f2 cos\u00ec un neologismo d'uso ancor oggi.\nIl film non si distanzia da quella che sar\u00e0 (con l'eccezione di \"Maciste all'inferno\") una serie di tipo situazionista e tendente all'evasione. La guerra infatti non viene affrontata nei suoi aspetti critici n\u00e9 tanto meno in quelli cruenti.\nDistribuzione.\nA tutt'oggi 2 pellicole e varie riproduzioni sono reperibili.\nLa Biennale di Venezia il 26 agosto 2014 ha proiettato in anteprima la copia restaurata dalla Biennale stessa con la collaborazione del Museo nazionale del cinema di Torino."}
{"id": "1859220", "revid": "125449014", "url": "https://it.wikipedia.org/wiki?curid=1859220", "title": "Duomo (metropolitana di Napoli)", "text": "Duomo \u00e8 una stazione della linea 1 della metropolitana di Napoli.\nStoria.\nProgettata dallo Studio Fuksas, la stazione si trova nel quartiere Pendino e serve le zone di piazza del Mercato, via Marina, il Rettifilo, nonch\u00e9 il Museo Gaetano Filangieri, il Duomo ed il Palazzo Arcivescovile. Il piano binari \u00e8 a ben 40 metri di profondit\u00e0, di cui 30 sotto il livello del mare.\nLo scavo archeologico in atto nell'area ha riportato alla luce reperti di straordinario interesse per la citt\u00e0: un tempio risalente al I secolo d.C., un porticato ellenistico di et\u00e0 flavia e una pista da corsa del ginnasio. L'intervento risulta fortemente influenzato dal ritrovamento, riproponendolo cos\u00ec come si \u00e8 presentato agli occhi degli archeologi, visibile dall'esterno e visitabile all'interno della stazione. Un atipico parco archeologico in cui il sistema dei ritrovamenti sar\u00e0 restituito con un'anastilosi di colonne e altri resti in posizione di crollo.\nIl progetto di Fuksas della stazione ha previsto una radicale modifica della viabilit\u00e0 della soprastante piazza Nicola Amore, consistente nella totale eliminazione della preesistente rotatoria, la pedonalizzazione di buona parte della piazza (dove \u00e8 prevista una \"cupola\" in metallo e vetro che lascia intravedere dall'esterno i sottostanti reperti archeologici, che sar\u00e0 aggiunta entro la fine dell'anno 2022) e del tratto di via Duomo fra la stessa piazza e le vie Tramontano e Zecca dei Panni, e quindi via Duomo lato monte \u00e8 accessibile alle auto unicamente da via Seggio del Popolo e via dei Cimbri. Resta invariata invece la circolazione lungo corso Umberto I, con l'attraversamento della piazza mediante un percorso curvilineo tipo \"chicane\" ed il tratto di via Duomo in direzione via Marina.\nI lavori sono iniziati il 14 novembre 2001, e la stazione \u00e8 stata inaugurata il 6 agosto 2021."}
{"id": "1859226", "revid": "174925", "url": "https://it.wikipedia.org/wiki?curid=1859226", "title": "Correnti marine", "text": ""}
{"id": "1859231", "revid": "436907", "url": "https://it.wikipedia.org/wiki?curid=1859231", "title": "Vita (Luca Barbarossa)", "text": "Vita \u00e8 un singolo del cantante italiano Luca Barbarossa, pubblicato nel 1985.\nDescrizione.\nDopo il buon successo di \"Colore\", la CBS non fa ancora incidere un album al cantautore ma continua invece con un altro 45 giri; questa volta chiama a collaborare Flavio Premoli, storico tastierista della Premiata Forneria Marconi, come produttore ed arrangiatore.\nSul retro della copertina vi \u00e8 la scritta \"La canzone \u00e8 dedicata all'Universit\u00e0 della Terza Et\u00e0 di Roma\".\nPoco promosso, gli esiti commerciali del disco sono inferiori a quelli di \"Colore\", e per questo motivo la casa discografica decide di far partecipare nuovamente Barbarossa al Festival di Sanremo, cosa che infatti avverr\u00e0 l'anno seguente."}
{"id": "1859232", "revid": "228587", "url": "https://it.wikipedia.org/wiki?curid=1859232", "title": "Nachtfalter", "text": "Nachtfalter (Falena/Farfalla) op.157, \u00e8 un valzer di Johann Strauss II.\nNell'agosto del 1854 l'Austria firm\u00f2 un accordo con Inghilterra e Francia secondo il quale l'Impero non sarebbe intervenuto nella guerra di Crimea a fianco della Russia, ma avrebbe mantenuto la neutralit\u00e0 permettendo cos\u00ec a Inghilterra e Francia di proteggere l'Impero Ottomano dalle mire espansionistiche dello Zar.\nL'azione dell'Austria provoc\u00f2 le ire dello Zar, che minacci\u00f2 una rappresaglia contro la monarchia asburgica. Oltre alla delicata situazione politica, una nuova e virulenta minaccia arriv\u00f2 a Vienna nell'autunno del 1854: un'epidemia di colera.\nIn quel periodo Johann Strauss scrisse il valzer \"Nachtfalter\", composto in occasione di un ballo che si tenne al \"Casin\u00f2 Unger\" (nei sobborghi di \"Hernals\") il 28 agosto di quell'anno. Anche se a causa dei problemi che la citt\u00e0 di Vienna stava vivendo in quel periodo il brano non ricevette troppe attenzioni, divenne poi popolarissimo a Pavlovsk, in Russia.\nParticolarmente interessanti sono l'introduzione e il valzer d'apertura che con la loro melodia cercano di rievocare il volo della farfalla.\nFranz Liszt, ammiratore del valzer, in varie occasioni suon\u00f2 al pianoforte il brano con la figlia Cosima Liszt."}
{"id": "1859235", "revid": "767487", "url": "https://it.wikipedia.org/wiki?curid=1859235", "title": "Pietro Miglio", "text": "Carriera.\nDopo gli esordi nel Crocetta Torino, formazione partecipante ai campionati uliciani, nel 1930 viene ingaggiato dall'Ambrosiana-Inter a seguito degli infortuni di Valentino Degani e Bonifacio Smerzi, rispondendo a un'inserzione pubblicata dalla societ\u00e0 su alcuni quotidiani.\nEsordisce nella formazione nerazzurra in Coppa Europa, contro lo Sparta Praga: in Cecoslovacchia l'Ambrosiana perde 6-1, nonostante una buona prestazione del debuttante portiere. In campionato disputa altre 6 partite, nelle quali subisce 17 reti offrendo un rendimento globalmente scadente. Con il rientro di Degani e Smerzi viene relegato tra le riserve, dove rimane per due annate prima di essere ceduto alla Juventus Trapani, formazione militante in Prima Divisione. Qui rimane per due annate, e nel 1935 passa al Messina, con cui disputa 11 partite nel campionato di Serie B 1935-1936. Gioca altre due stagioni tra i cadetti con la formazione peloritana, totalizzando 57 presenze in campionato.\nProsegue la sua carriera nel , sempre in Serie B, senza evitare l'ultimo posto nel campionato 1938-1939. Dopo due stagioni in Serie C con e , torna per un'annata in Serie B difendendo la porta del . Nella formazione abruzzese sfiora la promozione in Serie A nel campionato 1941-1942, risultando uno dei portieri meno battuti della cadetteria.\nDurante il periodo bellico milita nella Medese e nel , con cui partecipa al campionato cittadino disputato nel 1945. Alla ripresa dei campionati difende la porta dell', con la quale ottiene la promozione in Serie A al termine del campionato 1945-1946. Posto in lista di trasferimento dai \"grigi\", chiuder\u00e0 la carriera l'anno successivo nel Pinerolo.\nIn carriera ha totalizzato complessivamente 6 presenze in Serie A e 128 presenze in Serie B."}
{"id": "1859236", "revid": "293247", "url": "https://it.wikipedia.org/wiki?curid=1859236", "title": "Kid Paddle", "text": "Kid Paddle \u00e8 una serie televisiva animata francese-canadese-belga del 2003, creata da Midam.\nTratta dall'omonimo fumetto belga, la serie \u00e8 stata trasmessa per la prima volta in Francia su M6 e Canal J dal 1\u00ba settembre 2003 al 15 gennaio 2006, per un totale di 104 episodi ripartiti su due stagioni. In Italia la serie \u00e8 stata trasmessa su RaiSat Ragazzi dal 3 gennaio 2005.\nTrama.\nLa serie \u00e8 incentrata su un giovane ragazzo di nome Kid Paddle, appassionato di videogiochi, accompagnato dai suoi due amici Horace e Big Bang.\nPersonaggi e doppiatori.\nPersonaggi principali.\nHa dieci anni e gioca continuamente ai video giochi o disegna. Si diverte con gli amici a fare esperimenti e a distruggere le bambole di sua sorella Carole.\nUno dei migliori amici di Kid. Crea invenzioni con le quali spesso si caccia nei guai. \u00c8 innamorato di Ocean la migliore amica di Carole.\nL'amico infantile di Kid e Big Bang. Si diverte a fare i campionati di cavallo a dondolo e gioca con il videogioco Rikiki (\u00e8 il suo gioco preferito) che \u00e8 una buffa anatra.\nLa secondogenita di famiglia Paddle, adora le bambole e odia suo fratello che la tormenta.\nPersonaggi ricorrenti.\nLa migliore amica di Carole. Anche lei \u00e8 appassionata di bambole."}
{"id": "1859241", "revid": "122945837", "url": "https://it.wikipedia.org/wiki?curid=1859241", "title": "Protoenore", "text": "Protoenore (in greco antico \u03a0\u03c1\u03bf\u03b8\u03bf\u03ae\u03bd\u03c9\u03c1) o Protenore, \u00e8 un personaggio della mitologia greca e comandante acheo proveniente dalla Beozia che prese parte alla guerra di Troia, per sostenere Menelao, re di Sparta, contro la ricca e fiorente citt\u00e0 di Troia, rea di un oltraggio per opera del principe troiano Paride. \nQuesti infatti, accolto benevolmente dal re spartano, approfitt\u00f2 della sua assenza per rapirne la moglie, la bellissima Elena, figlia di Zeus. Le vicende fondamentali di questa guerra furono raccontati da Omero nell'Iliade.\nMitologia.\nLa partenza per Troia.\nProtoenore, illustre capitano originario della Beozia, part\u00ec alla volta della citt\u00e0 insieme al fratello Arcesilao, figlio, come lui, di Areilico e di Teobula. Nell'Iliade, egli viene nominato nel \"Catalogo delle navi\", col ruolo di luogotenente, al servizio del supremo comandante beota, Peneleo; oltre a Protoenore, altri comandanti rappresentavano il contingente beota: Clonio, Arcesilao ed Arpalione, quest'ultimo suo fedele amico. Protoenore giunse a Troia, conducendo con s\u00e9 otto navi.\nLa morte.\nDurante la battaglia contro le navi achee, il giovane eroe greco cerc\u00f2 di tuffarsi nei combattimenti armato di lancia e di spada e affront\u00f2 coraggiosamente il guerriero e sacerdote di Troia Polidamante che lo trafisse con la sua lancia alla spalla, e la vita del greco scese gi\u00f9 nella casa di Ade. Polidamante imprec\u00f2 contro di lui, una volta ucciso, in modo cos\u00ec crudele che Aiace Telamonio, furioso per la morte di un compagno cos\u00ec caro dell'esercito acheo, gli fiond\u00f2 contro la sua lancia e Polidamante riusc\u00ec ad evitare la morte: la lancia invece prese il figlio di Antenore Archeloco in pieno collo, con tale violenza che egli venne decapitato di netto."}
{"id": "1859246", "revid": "17283453", "url": "https://it.wikipedia.org/wiki?curid=1859246", "title": "Distretto di Bad Aussee", "text": ""}
{"id": "1859247", "revid": "17283439", "url": "https://it.wikipedia.org/wiki?curid=1859247", "title": "Distretto di Gr\u00f6bming", "text": ""}
{"id": "1859252", "revid": "121604", "url": "https://it.wikipedia.org/wiki?curid=1859252", "title": "Tiktak", "text": "Tiktak \u00e8 stato un gruppo musicale finlandese di Helsinki costituito da sei ragazze. Il gruppo \u00e8 stato attivo dal 1999 al dicembre del 2007. La band, che cantava prevalentemente in finlandese, si dedicava a musica pop, rock e pop-rock, raggiungendo una discreta popolarit\u00e0 in Finlandia e in Scandinavia."}
{"id": "1859255", "revid": "1974914", "url": "https://it.wikipedia.org/wiki?curid=1859255", "title": "Dina Rinaldi", "text": "Biografia.\nIscritta, giovanissima, al Partito comunista, partecip\u00f2 attivamente alla Resistenza e, all'indomani della Liberazione, insieme al marito Pietro Antonio Zveteremich (che aveva sposato nel 1943), si trasfer\u00ec a Roma dove inizi\u00f2 a collaborare al giornale dell'Unione Donne Italiane (UDI), \"Noi Donne\", di cui divenne direttrice nel 1946. La sua direzione dette un notevole impulso al giornale che, da poco pi\u00f9 di un bollettino quindicinale dell'UDI, si trasform\u00f2 in un settimanale, raggiungendo nel 1949 la tiratura, inimmaginabile fino a due anni prima, di 150.000 copie.\nDal 1950 al 1962 - vale a dire dall'inizio alla fine delle pubblicazioni - diresse il giornalino per ragazzi \"Pioniere\" (settimanale dell'API, Associazione Pionieri d'Italia); pi\u00f9 precisamente, fino al 1953 insieme a Gianni Rodari che ne era direttore responsabile, poi, dal gennaio 1954, quando Rodari venne incaricato di dirigere il nuovo settimanale della FGCI, \"Avanguardia\", come direttrice responsabile. Con la fine della pubblicazione del Pioniere come giornale autonomo, passer\u00e0, sempre all'interno del PCI, ad altri settori e la sua attivit\u00e0 nel campo della stampa periodica e della letteratura per ragazzi sar\u00e0 quasi dimenticata.\nNel corso degli anni sessanta la Rinaldi fu capo servizio de \"l'Unit\u00e0\" e direttore della pagina dedicata al turismo e alle vacanze, svolgendo poi attivit\u00e0 politica nel settore delle cooperative turistiche.\nBibliografia.\nSilvia Franchini, \"Diventare grandi con il \u00abPioniere\u00bb (1950-1962). Politica, progetti di vita e identit\u00e0 di genere nella piccola posta di un giornalino di sinistra\", Firenze, Firenze University Press, 2006, pp.\u00a0306"}
{"id": "1859256", "revid": "1305772", "url": "https://it.wikipedia.org/wiki?curid=1859256", "title": "Hell Yeah", "text": " "}
{"id": "1859264", "revid": "123866610", "url": "https://it.wikipedia.org/wiki?curid=1859264", "title": "Rete tranviaria di Venezia", "text": "La rete tranviaria di Venezia \u00e8 un sistema di trasporto pubblico a servizio del comune di Venezia, attualmente composto da 2 linee. Il primo tratto fu inaugurato nel dicembre 2010, l'ultimo il 15 settembre 2015.\nLa frequentazione \u00e8 pari a 44.000 passeggeri al giorno al 2017. Nel 2011 era pari a 15.500 passeggeri al giorno. Le interruzioni del servizio, dovute a fermi, a maggio 2016 sono pari allo 0,44%.\nRete.\nLa rete tranviaria di Venezia \u00e8 composta da due linee:\nStoria.\nIl centro urbano di Mestre aveva gi\u00e0 usufruito di un servizio tranviario, prima a trazione animale, poi a vapore e infine elettrica, nel periodo compreso tra il 1891 e il 1938. Inoltre, fino al 1954, Mestre venne servita come diramazione anche dalla linea tranviaria extraurbana che collegava Padova con Fusina.\nSempre nel territorio comunale di Venezia, di cui Mestre fa parte, nell'isola del Lido di Venezia dal 1907 al 1940 fu in servizio una linea tranviaria, gestita dalla societ\u00e0 CIGA (Compagnia Italiana Grandi Alberghi), sostituita nel 1941, per volont\u00e0 del Comune, da una rete filoviaria, smantellata a sua volta nel 1966.\nLa prima proposta per la ricostruzione di una nuova rete tranviaria a Mestre risale al 1992 nell'ambito del \"Piano della mobilit\u00e0 di Mestre e Marghera\" in cui si proponevano le seguenti tre linee tranviarie:\nSuccessivamente il Comune di Venezia con il supporto tecnico di Actv, ai sensi della legge 211 del 26 febbraio 1992, nel 1994 richiese i finanziamenti necessari per la linea Favaro-stazione Mestre-Marghera di km 9,5 quale primo stralcio funzionale di una pi\u00f9 complessa rete tranviaria. Il progetto venne approvato nel 1996 e il Comitato Interministeriale Programmazione Economica dei Trasporti prescrisse che era prioritario costruire e quindi attivare prima la tratta di 6,7\u00a0km Favaro-stazione Mestre.\nIl progetto successivamente elaborato prevedeva un senso unico alternato tranviario in via Olivi a causa della ridotta larghezza della via; negli anni successivi furono valutate diverse ipotesi di ampliamento della rete, come la modifica della linea Favaro-Marghera in Favaro-Mestre-Venezia e l'introduzione della nuova linea Mestre-Marghera.\nNel 1998/1999 si scelse di utilizzare un sistema tranviario su gomma (tecnologia proprietaria Translohr), invece che una tranvia classica, adducendo una serie di vantaggi dichiarati dal fornitore. Il Ministero dei Trasporti, con decreto n\u00b0 1761 del 17 dicembre 2002, approv\u00f2 tale progetto definitivo.\nCostruzione.\nLa progettazione esecutiva delle linee Favaro Veneto-Mestre-Venezia (T1) e Mestre-Marghera (T2) fu aggiudicata nel 2004 all'associazione temporanea di imprese composta da Gemmo, la Lohr Industrie, Metropolitana Milanese, NET Engineering, Studio Altieri, Sacaim, Impresa Costruzioni Ing. Mantovani e CLEA Impresa Cooperativa di costruzioni generali, sebbene nel 2005-2010 il Comune richiese alcune modifiche al tracciato.\nLa sostenibilit\u00e0 economico-finanziaria fu stabilita valutando un flusso di passeggeri annui di circa 16.000.000 per la linea 1 e 10.000.000 per la linea 2.\nI cantieri furono aperti a Favaro Veneto il 10 agosto del 2004 con l'inizio della posa di una piattaforma in cemento armato larga 2,1 metri e spessa 28\u00a0cm, della rotaia e della linea aerea. I lavori compresero altres\u00ec lo spostamento dei sottoservizi e la costruzione del deposito. La progettazione e la costruzione della rete venne affidata a PMV-Societ\u00e0 del Patrimonio per la Mobilit\u00e0 Veneziana\nNonostante il termine dei lavori fosse inizialmente fissato per la fine del 2007, una serie di ragioni economiche e tecniche (comprese varianti al percorso come il sottopasso della stazione di Mestre e il cavalcavia della zona di San Giuliano nei pressi del ponte della Libert\u00e0) portarono alla consegna dei primi lotti nel corso del 2010. Ulteriori cantieri furono avviati fra il 2012 e il 2013\nIl 18 dicembre 2013 il primo tram effettu\u00f2 un viaggio di prova da San Giuliano fino al capolinea di piazzale Roma. La tratta della linea 2 a Marghera venne completata nel marzo 2014.\nI lavori si sono conclusi, su tutta la rete, il 12 giugno 2015 mentre l'autorizzazione ministeriale da parte dell'USTIF per l'entrata in esercizio commerciale dell'ultima tratta \u00e8 avvenuta il 10 settembre 2015.\nAperture.\nIl 19 dicembre 2010 venne inaugurata la linea T1 da Favaro Veneto (via Monte Celo) a Mestre (Sernaglia); la linea utilizzava parte del percorso della prevista linea T1 e parte della prevista linea T2; le corse commerciali, con le relative modifiche alla rete automobilistica, entrarono in vigore il 20 dicembre 2010.\nIl 22 settembre 2011 la tratta in servizio \u00e8 stata prolungata di una fermata da Sernaglia alla fermata \"stazione FS\".\nDal 12 settembre 2014 la linea \u00e8 stata prolungata fino al capolinea Salamonio (o Panorama) a Marghera, utilizzando il sottopasso tranviario della stazione di Mestre. Contestualmente venne soppressa la fermata stazione FS e attivata quella omonima, ma sotterranea alla stazione FS di Mestre..\nIl 15 settembre 2015 \u00e8 stata inaugurata la rimanente tratta da Mestre a Venezia mentre l'inizio del servizio regolare, con la riorganizzazione della linea T1 e l'attivazione della linea T2, \u00e8 avvenuto il 16 settembre 2015.\nCosti.\nI costi iniziali per la costruzione dell'intera rete tranviaria, cos\u00ec come previsti nel piano economico approvato il 29 settembre del 2005 dal Ministero, ammontano a 163,6 milioni di euro, cos\u00ec suddivisi:\nIl 60% del costo totale \u00e8 finanziato dallo Stato; il rimanente 40% \u00e8 finanziato da PMV dietro corrisponsione di un canone pagato dal gestore.\nLinee in esercizio.\nLe linee utilizzano il sistema su pneumatici di produzione Translohr, dal punto di vista amministrativo omologato come una tranvia, con veicoli che viaggiano da progetto per circa il 29% su tracciato in sede riservata sulla linea T1 e il 75% sulla linea T2. Tuttavia al 2017 solo il 4% \u00e8 in sede riservata.\nL'opera infrastrutturale pi\u00f9 complessa risulta essere stata la realizzazione del sottopasso (403,36 metri dei quali 72,61 metri rampa lato Mestre, 87,45 rampa lato Marghera, 243,30 tunnel; la pendenza massima \u00e8 pari all'8%) della linea ferroviaria Venezia-Mestre all'altezza della stazione di Mestre, funzionale alla linea T2 e utilizzato regolarmente dall'agosto 2014, data di inizio del pre-esercizio.\nUn altro nodo \u00e8 l'intersezione di via San Don\u00e0 con via Martiri della Libert\u00e0 (SR 14); l'opera, che permette il passaggio della linea T1 in via San Don\u00e0 da Favaro Veneto a Mestre, evitando l'intersezione a raso con la SR 14 bis per la quale \u00e8 stato costruito un sottopasso, \u00e8 attiva dal 22 settembre 2010.\nPrima fase (2010-2015).\nLa prima linea in esercizio dal dicembre 2010 (denominata T1, con percorso Favaro-Stazione FS) utilizzava un tracciato provvisorio, costituito da una parte del percorso previsto a regime per la linea T1 (dal capolinea di Favaro di via Monte Celo a piazzale Cialdini/via Colombo) e da una parte del percorso previsto a regime per la linea T2 (dal piazzale Cialdini/via Colombo al capolinea provvisorio Sernaglia); questo \u00e8 dovuto ai forti ritardi nei lavori di costruzione del sottopasso della stazione di Mestre e di riadattamento del cavalcavia di San Giuliano.\nLa linea inizialmente contava 19 fermate, era lunga 6,3\u00a0km ed il tempo di percorrenza era di 23 minuti.\nIl 22 settembre 2011 la tratta in servizio \u00e8 stata prolungata di una fermata da Sernaglia alla fermata \"stazione FS\".\nDal 12 settembre 2014 la linea \u00e8 stata prolungata, sfruttando l'intero tracciato della linea T2, fino al capolinea Panorama, utilizzando il sottopasso tranviario della stazione di Mestre.\nSeconda fase (dal 2015).\nDal 16 settembre 2015 la linea T1 collega Favaro Veneto (capolinea in via monte Celo) a Mestre centro e a Venezia, con capolinea in piazzale Roma.\nIl percorso \u00e8: Favaro Via Monte Celo - Via Triestina - Via S. Don\u00e0 - Via Ca' Rossa - Via Colombo - Piazzale Cialdini - V.le S.Marco - S. Giuliano - Ponte della Libert\u00e0 - Venezia.\nLa linea, identificata dal colore rosso, si sviluppa per circa 14\u00a0km, con 23 fermate. La velocit\u00e0 commerciale \u00e8 pari a 21\u00a0km/h mentre quella massima viene raggiunta sul ponte della Libert\u00e0 ed \u00e8 pari a 70\u00a0km/h. Il tempo di percorrenza \u00e8 pari a 39 minuti.\nL'interscambio tra la linea T1 e la linea T2 avviene in piazzale Cialdini-via Colombo nella fermata, comune alle due linee, denominata Mestre Centro.\nLa linea T2 collega, dal 16 settembre 2015, il centro di Mestre alla stazione ferroviaria di Mestre e a Marghera.\nIl percorso \u00e8: Piazzale Cialdini (Mestre centro) - Via Olivi - Via Cappuccina - Mestre FS (nuovo sottopasso) - Via Rizzardi - Piazzale Giovannacci - Viale Paolucci - Via Lavelli - Piazza S. Antonio - Piazza Mercato - Piazza della Concordia - Via della Rinascita - Via Cafasso - Via Bottenigo - Via Brunacci - Via Salamonio (zona commerciale).\nLa lunghezza della linea, caratterizzata dal colore verde, \u00e8 di circa 6\u00a0km, con 14 fermate. La velocit\u00e0 commerciale \u00e8 pari a 15\u00a0km/h. La linea viene percorsa in 23 minuti.\nL'interscambio tra la linea T1 e la linea T2 avviene in piazzale Cialdini-via Colombo nella fermata, comune alle due linee, denominata Mestre Centro.\nParte della T2, dal capolinea di Mestre centro (via Colombo) alla stazione di Mestre, risultava gi\u00e0 attiva dal dicembre 2010 come prolungamento provvisorio della linea T1. Dal 12 settembre 2014 la linea T2 era gi\u00e0 totalmente in esercizio ma sempre come prolungamento della linea T1 Favaro Veneto-Mestre da Mestre centro (piazzale Cialdini) al capolinea di Panorama.\nMateriale rotabile.\nIl servizio tranviario \u00e8 espletato da 20 vetture STE4, lunghe 32 metri, larghe 2,20 metri e alte, senza pantografo, 2,89 metri; il pianale ha un'altezza da terra di 25\u00a0cm (le banchine di fermata raggiungono i 23\u00a0cm rispettando cos\u00ec il D.M 14/06/1989 n\u00b0 236 che prevede un dislivello ottimale di 2,5\u00a0cm tra la banchina e il veicolo). L'ingombro di due tram affiancati \u00e8 pari a 5,40\u00a0m in doppia corsia mentre il raggio minimo di curvatura \u00e8 pari a 10,5\u00a0m sull'asse della rotaia. La prima vettura STE4 \u00e8 stata consegnata il 20 novembre del 2007.\nOgni vettura STE4 \u00e8 in grado di trasportare 170 persone se si prende come riferimento il dato di 4 persone per metro quadrato, altrimenti 238 persone se si prende come riferimento il dato di 6 persone per metro quadrato. Secondo altre fonti, il numero massimo di passeggeri trasportabili \u00e8 pari a 200 con 60 posti a sedere). All'interno dei mezzi \u00e8 presente un adesivo riportante i dati della capienza: 242 persone in piedi, 40 sedute.\nTutte le vetture sono accessibili ai portatori di handicap e l'altezza del pianale delle vetture \u00e8 uguale all'altezza delle piattaforme delle fermate, ottenendosi cos\u00ec un unico piano senza dislivelli.\nIl 75% della superficie totale delle vetture STE4 \u00e8 vetrata; il colore delle vetture \u00e8 \"rosso veneziano\" ed \u00e8 stato scelto attraverso un sondaggio tra la popolazione, svolto nel novembre del 2004, a discapito del grigio argento e del verde laguna, mentre il colore degli interni \u00e8 \"rosso-oro\".\nOgni vettura pu\u00f2 raggiungere una velocit\u00e0 massima di 70 chilometri orari. Le sottostazioni elettriche sono in totale sette. La tensione di alimentazione nominale \u00e8 pari a 750 V.\nI veicoli STE4 possono essere utilizzati solo sulle infrastrutture realizzate con tecnologia Translohr."}
{"id": "1859268", "revid": "767487", "url": "https://it.wikipedia.org/wiki?curid=1859268", "title": "Atalanta Bergamasca Calcio 1926-1927", "text": "Questa pagina raccoglie i dati riguardanti l'Atalanta e Bergamasca Sezione Calcio nelle competizioni ufficiali della stagione 1926-1927.\nStagione.\nLa stagione parte da una rivoluzione a livello societario: Enrico Luchsinger passa il timone all'avvocato Antonio Gambirasi, alla vicepresindenza arriva Pietro Capoferri.\nVi sono novit\u00e0 anche per i giocatori: la bandiera Pietro Bianchi lascia e va allenare la squadra Ragazzi. Inoltre la FIGC riduce gli stranieri schierabili in ogni partita da due a uno: l'Atalanta preferisce puntare su Luk\u00e1cs (che sar\u00e0 il capocannoniere atalantino in campionato) e lascia partire Hauser.Arrivano la mezzala Luigi Poggia dal Milan, Onorato Bonzani e Vincenzo Coppo.\nVi \u00e8 una novit\u00e0 anche in campionato: per la prima volta l'Atalanta viene inserita nel raggruppamento lombardo-veneto; il che comporta trasferte pi\u00f9 lunghe rispetto a quelle affrontate nelle stagioni precedenti.\nI neroazzurri disputano un buon campionato, stabilendosi costantemente nelle primissime posizioni. La promozione in Divisione Nazionale per\u00f2 sfuma all'ultima giornata, quando crolla per 6-1 con la Fiumana ed \u00e8 superata in classifica dalla Pro Patria.\nLa Coppa Italia viene disputata, ma l'Atalanta non vi partecipa.\nDisputa invece la Coppa Arpinati (competizione che vi partecipano le societ\u00e0 non qualificate alle fasi finali) arrivando 1\u00ba nel suo girone eliminatorio e 2\u00ba in quello finale (poi vinto dalla ).\nIl 16 febbraio 1927 per la prima volta arriva a Bergamo la Nazionale azzurra che affronta proprio i bergamaschi in un'amichevole vincendo per 6-1 (gol della bandiera di Aldo Perani).\nOrganigramma societario.\nArea direttiva\nArea tecnica\nArea sanitaria"}
{"id": "1859270", "revid": "121918600", "url": "https://it.wikipedia.org/wiki?curid=1859270", "title": "Iperione (H\u00f6lderlin)", "text": "Iperione o l'eremita in Grecia (\"Hyperion oder der Eremit in Griechenland\") \u00e8 un romanzo di Johann Christian Friedrich H\u00f6lderlin (1770-1843). Dopo averlo iniziato nel 1792, H\u00f6lderlin ne sped\u00ec un frammento alla rivista \"Thalia\", con il titolo \"Fragment zum Hyperion\" nel 1794. Il primo volume fu poi pubblicato dall'editore Cotta nel 1797 e il secondo nel 1799.\nStruttura.\n\u00c8 un romanzo epistolare dove Iperione racconta all'amico Bellarmino la propria esperienza prima in Grecia e poi in Germania, inviandogli anche lettere private indirizzate all'amata. Differisce dagli altri romanzi epistolari in quanto non si focalizza sull'immediatezza dell'esperienza vissuta, bens\u00ec \u00e8 una riflessione del protagonista sulle proprie esperienze passate, una riflessione della coscienza su se stessa.\nIl romanzo \u00e8 dedicato a Diotima, pseudonimo ispirato alla figura classica di Diotima di Mantinea, protagonista dell'amore e del dolore di Iperione, nonch\u00e9 incarnazione della bellezza ideale, quasi trasfigurata in statua greca. Dietro questo pseudonimo, H\u00f6lderlin dissimula la scrittrice Susette von Gontard, conosciuta nel 1795, amata e abbandonata nel 1798 per motivi poco chiari, e la cui scomparsa, nel 1802, provocher\u00e0 i primi attacchi della malattia mentale del poeta.\nSono presenti riferimenti all'entusiasmo suscitato in H\u00f6lderlin dalla rivoluzione francese, nonch\u00e9 il senso di dolore e impotenza provato dall'autore per l'impossibilit\u00e0 di attuarla in Germania.\nIl romanzo ha un andamento circolare in cui si fondono costantemente presente e passato, Germania e Grecia in un fecondo scambio reciproco di prospettive e paesaggi. Tra i pochi riconoscimenti alla sua uscita, vanno ricordati gli apprezzamenti di Wilhelm August von Schlegel, Bettina e Clemens Brentano, Achim von Arnim e poi Wilhelm Waiblinger e Johann Joseph von G\u00f6rres. Le varie edizioni (anche quelle postume, almeno fino a quella del 1913) in fondo inaccurate fino all'edizione critica del 1975, ne hanno sminuito il valore, che d'altra parte fu riconosciuto da Nietzsche o Stefan George.\n\u00c8 la vicenda dell'uomo moderno, dell'uomo tedesco nello specifico, che non \u00e8 capace di armonizzare le forze della sua anima perch\u00e9 ha perduto il senso del divino e dell'armonia. Compito del poeta \u00e8 quello di tenere desto il culto degli d\u00e8i sia nella morta Grecia (doppiamente morta in quanto oppressa dai Turchi e immemore degli d\u00e8i), sia nella Germania (incapace di agire). Il poeta dunque \u00e8 un vate che, fallito sul piano dell'azione pratica e violenta della guerra, decide di lottare per il proprio popolo aiutando a ristabilire la perduta armonia.\nIperione non \u00e8 vittorioso ma avverte che al termine ideale dell'esistenza c'\u00e8 sempre la pace e si adopera verso quella meta.\nLa Grecia che balza luminosa dalle pagine del romanzo \u00e8 la Grecia vagheggiata dalla sua anima delusa; e la Natura, amata e sofferta come presenza divina, \u00e8 alla fine l'unico rifugio cui possa approdare, in una mistica comunione, la sua disperazione umana: \"Essere uno con il Tutto, questa \u00e8 la vita degli dei, \u00e8 il cielo dell'uomo! Essere uno con tutto ci\u00f2 che vive; tornare, in un beato divino obl\u00eco di s\u00e9, nel tutto della Natura, questo \u00e8 il vertice dei pensieri e delle gioie, questa \u00e8 la sacra vetta del monte, la sede dell'eterna quiete, dove il meriggio perde la sua afa e il tuono la sua voce, e il mare infuriato assomiglia all'ondeggiare di un campo di spighe\" (\"Iperione\", I, 1).\nTrama.\nIperione, appena tornato in Grecia e abbattuto dalla situazione della sua patria, scrive all'amico Bellarmino, conosciuto in Germania, raccontandogli la sua esperienza prima in Grecia e poi in Germania, con le proprie speranze e delusioni. Iperione cresce nella met\u00e0 del XVIII secolo nella Grecia meridionale, in mezzo alla natura, dove introdotto dal suo saggio insegnante Adamas nel mondo eroico di Plutarco e nel mondo incantato delle divinit\u00e0 olimpiche, si appassiona all'antica Grecia.\nPi\u00f9 tardi, mandato a Smirne dai genitori per continuare gli studi, conosce Alabanda, uomo dalla personalit\u00e0 vitale e unico amico a condividere gli ideali di Iperione riguardo ad un progetto di liberazione del paese, pur non abbracciandone la visione sul ruolo dello stato. Nel frattempo Iperione, invitato in Kalaurea da un amico, conosce Diotima, della quale finisce per innamorarsi e che, durante un viaggio, di fronte alle rovine di Atene, gli d\u00e0 la forza di passare all'azione.\nNel 1770 Iperione partecipa alla Rivolta Orlov per la liberazione della Grecia dai turchi. Per\u00f2 la guerra lo cambia profondamente: egli viene ferito gravemente e Alabanda deve fuggire per ragioni politiche. Poi, dopo aver ricevuto una lettera che gli annuncia la morte di Diotima, consunta dal dolore credendolo morto, comincia a viaggiare senza meta e senza scopo giungendo prima in Sicilia alle pendici dell'Etna e poi in Germania, da dove per\u00f2 riparte come un estraneo. Infine decide di tornare in Grecia dove inizia una vita da eremita, riscoprendo la bellezza della natura, nella quale risuona la voce della sua amata Diotima, riuscendo a superare la tragicit\u00e0 della propria solitudine.\nEdizioni.\nIn italiano sono uscite diverse traduzioni, a cura di:\nIl frammento del 1796 \u00e8 uscito, a cura di:"}
{"id": "1859274", "revid": "46480", "url": "https://it.wikipedia.org/wiki?curid=1859274", "title": "Sissizi", "text": "I Siss\u00eczi () sono i banchetti comunitari, caratterizzati dal principio di condivisione e amicizia. Il pasto in comune costituiva un vero e proprio rituale, sotto alcuni aspetti anche religioso. \nCome narra Aristotele nella Politica (VII, 9, 2 - VII 10, 2-3), il primo a istituire i Sissizi fu Italo, il fondatore della Prima Italia. \nIl Sissizio italico era basato sul principio di partecipazione e comunione, infatti durante l'organizzazione del banchetto non vi erano differenze sociali. Grazie all'abbondanza della natura, che donava ingenti risorse alimentari, frutti e cereali, e in particolare alla diffusione della coltivazione del grano, che presupponeva un'attivit\u00e0 comune di mietitura e lavorazione delle farine, si svilupp\u00f2 un principio di uguaglianza e condivisione che trov\u00f2 sintesi proprio nel rituale sissiziale. \nQuesta usanza si diffuse rapidamente tra i popoli italici che abitavano l'odierna Calabria e le regioni meridionali della penisola, per poi giungere in et\u00e0 successiva nel mondo greco e diffondersi in tutto il Mediterraneo. \nSappiamo infatti da quanto scrive Giamblico, che nei secoli successivi lo stesso Pitagora nella sua Scuola Italica praticava regolarmente i Sissizi a Crotone, dove nel frattempo era giunta la colonizzazione greca. \nAnche a Sparta erano consumati dai cittadini i pasti comuni. Secondo la tradizione si sarebbe trattato di una delle tante istituzioni create da Licurgo. \nTutti i cittadini erano divisi in comunit\u00e0 formate in genere da 15 membri, che giornalmente si riunivano per consumare il pasto. Le spese erano ripartite in parti uguali tra i partecipanti, che corrispondevano mensilmente la propria quota in natura e, in parte minore, in danaro. Chi non era in grado di farlo veniva retrocesso nella categoria degli \"hypomeiones\" (\"inferiori\"), perdendo i diritti politici. La quota che bisognava fornire era abbastanza ingente: circa 3 kg di formaggio, 1,5 kg di fichi, 35 litri di vino.\nDal V secolo a.C. anche i re furono obbligati a partecipare ai sissizi.\nOgni comunit\u00e0 conviviale era formata da cittadini di varia et\u00e0 e i nuovi componenti, necessari per rimpiazzare i deceduti, erano ammessi solo con il consenso di tutti i partecipanti. L'istituzione, che creava la cellula fondamentale dello stato spartano, aveva una funzione importante nel rafforzare il senso di appartenenza alla comunit\u00e0, nel porre in contatto quotidiano i giovani spartiati con anziani pi\u00f9 esperti e come strumento di formazione politica dei cittadini, ai quali, come membri dell'assemblea popolare, spettavano importanti decisioni. I sissizi erano riservati agli spartiati, ma occasionalmente potevano esservi ammessi anche \"motaci\" (ossia figli di spartiati la cui madre era di condizione ilotica) o stranieri.\nIl cibo e le bevande.\nNel Sissizio spartano il cibo e le bevande erano uguali per tutti i partecipanti, ma ai cittadini pi\u00f9 ragguardevoli (ai re, agli efori, ai membri della gerusia, ma anche a chiunque avesse reso particolari servigi allo stato) erano riservati posti d'onore, precedenze e porzioni particolari.\nIl menu era sobrio ed era basato sulla \"maza\" (ossia pane d'orzo), il famoso brodo nero, formaggio, fichi, a volte cacciagione e si beveva il vino. \nI sissizi caddero in disuso alla fine del IV secolo a.C., ma furono ripristinati, intorno al 240 a.C., dal re Agide IV, che trasform\u00f2 le ristrette comunit\u00e0 conviviali della tradizione in gruppi che contenevano tra 200 e 400 membri."}
{"id": "1859280", "revid": "599013", "url": "https://it.wikipedia.org/wiki?curid=1859280", "title": "Wally Szczerbiak", "text": ""}
{"id": "1859288", "revid": "729019", "url": "https://it.wikipedia.org/wiki?curid=1859288", "title": "Arco Mirelli (metropolitana di Napoli)", "text": "Arco Mirelli-Repubblica \u00e8 una stazione in costruzione della linea 6 della metropolitana di Napoli.\nProgettata dall'architetto Hans Kollhoff per le zone di via Caracciolo, la Villa Comunale (all'interno della quale vi \u00e8 la Stazione Zoologica Anton Dohrn), nonch\u00e9 la parte est di Mergellina.\nIl complesso ferroviario posto all'estremit\u00e0 ovest della Villa Comunale in prossimit\u00e0 del monumento alle Quattro giornate di Napoli in Piazza della Repubblica, \u00e8 stato progettato con due padiglioni di vetro, con riferimento all'originale architettura dei giardini.\nOriginariamente intitolata semplicemente \"Arco Mirelli\", il 31 maggio 2021 ne \u00e8 stato annunciato il cambio di nome in \"Arco Mirelli-Repubblica\", come omaggio alla Repubblica Italiana.\nL'apertura \u00e8 prevista per il 2022."}
{"id": "1859295", "revid": "298229", "url": "https://it.wikipedia.org/wiki?curid=1859295", "title": "Campionati mondiali giovanili di nuoto 2008", "text": "La seconda edizione dei Campionati mondiali giovanili di nuoto si \u00e8 svolta a Monterrey (Messico) dall'8 luglio al 13 luglio 2008.\nAlla competizione hanno partecipato massimo 2 nuotatori per federazione ed evento di et\u00e0 compresa tra i 14-17 anni ('91,'92,'93,'94) per le nuotatrici e 15-18 anni ('90,'91,'92,'93) per i nuotatori."}
{"id": "1859296", "revid": "1632387", "url": "https://it.wikipedia.org/wiki?curid=1859296", "title": "Bad Aussee", "text": "Bad Aussee (o semplicemente Aussee) \u00e8 un comune austriaco di 4 862 abitanti nel distretto di Liezen, in Stiria; ha lo status di citt\u00e0 (\"Stadt\") ed \u00e8 stato capoluogo del subdistretto di Bad Aussee (\"Expositur Bad Aussee\"), soppresso nel 2011.\n\u00c8 stata designata Citt\u00e0 alpina dell'anno 2010.\nVi nacque l'attore Klaus Maria Brandauer il 22 giugno del 1943.\nGeografia fisica.\nLa cittadina si trova nella parte sudorientale del Salzkammergut, a circa 70\u00a0km da Salisburgo e non lontana dai centri di Hallstatt, Bad Ischl, Liezen e Gr\u00f6bming. I laghi pi\u00f9 vicini sono il Grundlsee (dove si affacciano alcune frazioni) e l'Altausseer See, nel vicino comune di Altaussee.\nBad Aussee conta le seguenti dieci frazioni: Anger, Eselsbach, Gallhof, Gschl\u00f6\u00dfl, Lerchenreith, Obertressen, Reitern, Reith, Sarstein, Unterkainisch"}
{"id": "1859297", "revid": "287204", "url": "https://it.wikipedia.org/wiki?curid=1859297", "title": "Multilinguismo cosmopolita", "text": ""}
{"id": "1859298", "revid": "287204", "url": "https://it.wikipedia.org/wiki?curid=1859298", "title": "Aussee", "text": ""}
{"id": "1859302", "revid": "2015912", "url": "https://it.wikipedia.org/wiki?curid=1859302", "title": "Gr\u00f6bming", "text": "Gr\u00f6bming \u00e8 un comune austriaco di 2 808 abitanti nel distretto di Liezen, in Stiria; ha lo status di comune mercato (\"Marktgemeinde\") ed \u00e8 capoluogo del subdistretto di Gr\u00f6bming (\"Expositur Gr\u00f6bming\").\nGeografia fisica.\nIl comune si trova nel nord della Stiria, a met\u00e0 strada fra Schladming e Liezen, ed ai confini con il Salzkammergut."}
{"id": "1859303", "revid": "1305772", "url": "https://it.wikipedia.org/wiki?curid=1859303", "title": "Let It Come Down", "text": ""}
{"id": "1859308", "revid": "154893", "url": "https://it.wikipedia.org/wiki?curid=1859308", "title": "Le bolle fatate", "text": ""}
{"id": "1859311", "revid": "121186985", "url": "https://it.wikipedia.org/wiki?curid=1859311", "title": "Roberto Derlin", "text": "Carriera.\nGiocatore.\nCresciuto nel settore giovanile dello Spezia, esordisce con la maglia bianca degli \"aquilotti\" in Serie C nella stagione 1960-1961, in Serie C, restando poi con i liguri anche nella stagione successiva.\nNel 1962 passa al in Serie B, dove si impone subito come titolare, ma la stagione termina con la retrocessione in C dei lariani. Nell'estate del 1963 passa al che si accinge a disputare il primo campionato di Serie A della sua storia.\nIn riva allo Stretto disputa due campionati di massima serie, scendendo in campo in 50 incontri complessivi, conquistando la salvezza nella prima stagione e retrocedendo nell'annata 1964-1965. Resta coi siciliani anche nell'annata successiva in B, quindi passa al Genoa, anch'esso militante fra i cadetti.\nCon i genoani disputa 3 anni di B, quindi trascorre la stagione 1969-1970 nel Lanerossi Vicenza che ottiene un nono posto finale, per poi tornare al Genoa nel frattempo retrocesso in Serie C. Disputa con la formazione genovese altri quattro campionati, contribuendo alla doppia promozione dalla C alla A. Chiude la carriera in massima serie disputando col Genoa la stagione 1973-1974.\nChiude la carriera agonistica nello Spezia, sodalizio con cui ottiene il dodicesimo posto del girone B della Serie C 1974-1975.\nIn carriera ha totalizzato complessivamente 92 presenze e 2 reti in Serie A, fra cui una realizzazione in un derby della Lanterna del 17 marzo 1974, con cui port\u00f2 in vantaggio il a dieci minuti dal termine, che venne poi raggiunto all'ultimo minuto da una rovesciata di Mario Maraschi.\nAllenatore.\nCome allenatore da guidato il Sestri Levante nel campionato 1988-89 in Promozione, sostituito poi dall'ex compagno di squadra nel Claudio Agnetti.\nNel 1993 \u00e8 alla guida degli allievi regionali del Rapallo Ruentes."}
{"id": "1859312", "revid": "287204", "url": "https://it.wikipedia.org/wiki?curid=1859312", "title": "Grobming", "text": ""}
{"id": "1859313", "revid": "17283483", "url": "https://it.wikipedia.org/wiki?curid=1859313", "title": "Groebming", "text": ""}
{"id": "1859314", "revid": "151034", "url": "https://it.wikipedia.org/wiki?curid=1859314", "title": "Walter Binaghi", "text": ""}
{"id": "1859316", "revid": "1605525", "url": "https://it.wikipedia.org/wiki?curid=1859316", "title": "Valter Binaghi", "text": "Originario di Busto Garolfo, provincia di Milano, dove viveva con la moglie Roberta e i due figli, Alice e Francesco, ha insegnato storia e filosofia al liceo scientifico \"Claudio Cavalleri\" di Parabiago.\nNegli anni Settanta si \u00e8 occupato di controcultura e movimenti giovanili come redattore della rivista \"Re Nudo\".\nHa curato per Arcana alcuni volumi dedicati alla musica pop e rock: \"Pink Floyd\" (1978), \"Punk\" (1978), \"Lou Reed\" (1979), \"Eroi e canaglie della musica pop\" (1979) e, pi\u00f9 di recente, \"Johnny Cash, The Man in Black\" (2010), in collaborazione con il figlio Francesco.\nHa scritto diversi romanzi e racconti lunghi, dal 2004 presentati attraverso reading musicali, in cui accompagnava stralci di letture delle proprie opere a musica live di ispirazione blues e jazz: \"L'ultimo gioco\", con Edoardo Zambon (Mursia, 1999), \"Robinia Blues\" (Dario Flaccovio Editore, 2004), \"La porta degli innocenti\" (Dario Flaccovio Editore, 2005), \"I tre giorni all'inferno di Enrico Bonetti, Cronista padano\" (Sironi, 2007), \"Devoti a Babele\" (Perdisa, 2008), \"Uccider\u00f2 Mefisto\" (Perdisa, 2010), \"La Sposa Nera\" (Senza Patria, 2010), \"I Custodi del Talismano\" (SottoVoce, 2010), \"Melissa, la donna che cambi\u00f2 la storia\" (Newton Compton, 2012) e il postumo \"Nome al tavolo Blackjack\" (Airplane, 2014).\nA questi si aggiunge \"Dieci buoni motivi per essere cattolici\" (Laurana, giugno 2011), un'esplorazione dell'immaginario cristiano e una testimonianza di fede scritta a quattro mani con Giulio Mozzi.\nSuoi racconti sono inoltre presenti nella antologie \"Lama e trama 3\" (Zona 2006), \"Attenzione Uscita Operai\" (No Reply 2007), \"Il Magazzino delle Alghe\" (Eumeswil 2010) e \"Assedi e Paure nella casa Occidente\" (Senza Patria 2010).\nCome musicista si \u00e8 principalmente dedicato al blues, formando diverse band, quali Blues Ortiga, Blue Valentine, Doctor Blue and the Healers. Ha inoltre fondato e diretto il Robinia Caravan, un collettivo musicale composto principalmente da ex-allievi, membri del gruppo musica da lui organizzato per molti anni per gli studenti del liceo C.Cavalleri.\n\u00c8 morto la notte del 12 luglio 2013 dopo una lunga malattia.\nNel 2014 il Comune di Busto Garolfo, dove \u00e8 nato e vissuto fino alla morte, gli ha dedicato la rassegna musicale estiva \"Impazza la Piazza\"."}
{"id": "1859320", "revid": "1369234", "url": "https://it.wikipedia.org/wiki?curid=1859320", "title": "Campionati spagnoli di ciclismo su strada", "text": "I Campionati spagnoli di ciclismo su strada sono la manifestazione annuale di ciclismo su strada che assegna il titolo di Campione di Spagna. I vincitori hanno il diritto di indossare per un anno la maglia di campione spagnolo, come accade per il campione mondiale.\nSvoltisi per la prima volta nel 1897 ad Avila, nel 1937 non si tennero a causa della Guerra civile spagnola. In tre periodi (1927-1949, 1958-1961 e 1966-1968) la competizione si svolse non in linea, ma nel formato a cronometro. Dal 1979 si svolge anche la competizione femminile in linea. Dal 1994 una prova a cronometro affianca la normale competizione in linea. Nel 2006 la gara maschile Elite non si svolse a causa di uno sciopero dei corridori.\nAlbo d'oro.\nTitoli maschili.\n\"Aggiornato all'edizione 2021.\"\nTitoli femminili.\n\"Aggiornato all'edizione 2021.\""}
{"id": "1859326", "revid": "1958864", "url": "https://it.wikipedia.org/wiki?curid=1859326", "title": "Tolemaide", "text": "Tolemaide (, ) era un antico centro della Cirenaica, che sorgeva presso l'attuale citt\u00e0 araba di Tolmeita ().\nGeografia.\nLa citt\u00e0 era sulla costa della Cirenaica, regione libica che prende nome dall'antica capitale, Cirene. Si trovava a circa 120 chilometri ad est di Bengasi.\nToponomastica.\nIl nome della citt\u00e0 deriva probabilmente da quello di Tolomeo III Evergete, che spos\u00f2 Berenice II, figlia di Magas di Cirenaica, ricevendone in dote l'intera regione, annessa all'Egitto.\nStoria.\nTolemaide fu fondata tra il VII e il VI secolo a.C. da coloni di Barca.\nEra legata alle cinque principali citt\u00e0 della Libia orientale, la cosiddetta \"Pentapoli cirenaica\" di origine greca, costituita dal capoluogo Cirene e da altri quattro centri, cio\u00e8 Apollonia (l'attuale Marsa Susa), in allora porto di Cirene, Esperide-Berenice (l'attuale Bengasi), Tauchira-Arsinoe (l'odierna Tocra), e Barca (l'odierna Al Marj). Tolemaide era allora il porto di quest'ultima citt\u00e0.\nNel 331 a.C. la federazione della Pentapoli fu sbaragliata da Alessandro Magno e, dopo la morte di questi, entr\u00f2 nella sfera di influenza del regno tolemaico. In et\u00e0 ellenistica Tolemaide divenne uno dei centri cirenaici pi\u00f9 potenti.\nNel I secolo fu conquistata da Roma entrando a far parte della Provincia di Cirene e Creta.\nDurante le invasioni barbariche del III secolo la caduta della citt\u00e0 mise in seria difficolt\u00e0 l'imperatore Marco Aurelio Probo, che dal 279 al 280 dovette affrontare una nuova invasione dei Blemmi in Egitto.\nNel 365 un terribile terremoto distrusse Cirene, Apollonia, Arsinoe, Berenice, Balagrae e Barca ma Tolemaide sopravvisse in buone condizioni diventando capitale della \"Libya Superior\", ruolo che conserv\u00f2 fino al V secolo.\nAll'inizio del V secolo fu vescovo della citt\u00e0 il filosofo neoplatonico Sinesio di Cirene di cui ci sono giunte le lettere, tra cui una scritta ad Ipazia di cui era stato discepolo ad Alessandria d'Egitto.\nPoco dopo, nel 428, la citt\u00e0 fu devastata dai Vandali.\nSotto Giustiniano fu ricostruita ma non riconquist\u00f2 pi\u00f9 la prosperit\u00e0 di un tempo. Risale a quest'epoca la realizzazione di una cisterna e di una chiesa i cui resti sono ancora visibili nell'area archeologica della citt\u00e0.\nFu nuovamente devastata dagli Arabi nel VII secolo, ci\u00f2 che port\u00f2 al suo quasi totale abbandono da parte della popolazione.\nA partire dal periodo della dominazione italiana ebbero luogo numerosi scavi, che portarono alla luce il centro e la cinta di mura che lo difendeva. Nel 2001 una missione dell'Istituto di archeologia dell'Universit\u00e0 di Varsavia diede corso ad ulteriori scavi archeologici.\nMonumenti.\nLa zona archeologica di Tolemaide conserva ancora importanti vestigia dell'epoca classica.\nAnzitutto permangono i resti di un teatro, di un ginnasio di et\u00e0 tolemaica, di un anfiteatro del III secolo e dell'arco di Costantino.\nSempre al III secolo risale la cosiddetta \"Casa delle quattro stagioni\", cos\u00ec chiamata perch\u00e9 vi si trovava un mosaico raffigurante le quattro stagioni e risalente al V secolo.\nIl pi\u00f9 famoso edificio di epoca romana \u00e8 il cosiddetto \"Palazzo delle colonne\", in antico residenza del governatore, che deve il nome ad un grande peristilio colonnato a due piani che lo ornava e che ospitava un mosaico raffigurante una testa di Medusa in \"opus vermiculatum\".\nNel Museo archeologico della citt\u00e0 sono esposti i reperti archeologici pi\u00f9 preziosi tra cui il mosaico della Casa delle quattro stagioni, quello del Palazzo delle colonne, ed un altro mosaico proveniente dal porto, ritraente il mito di Orfeo.\nTolemaide in letteratura.\nNel racconto breve \"Ombra\", di Edgar Allan Poe, si parla di Tolemaide come di una citt\u00e0 tormentata dalla peste. Sempre secondo questo racconto, abita nelle fogne di Tolemaide Ombra un essere terribile che parla con le voci dei defunti di Tolemaide.\nNell\u2019\"Orlando Furioso\" di Ludovico Ariosto, la citt\u00e0 \u00e8 menzionata con la variante Tolomitta come luogo di nascita di Cloridano e Medoro."}
{"id": "1859330", "revid": "1632387", "url": "https://it.wikipedia.org/wiki?curid=1859330", "title": "Indica", "text": "Indica \u00e8 un girl group rock finlandese fondato nel 2001. Canta prevalentemente in finlandese e il suo primo album - \"Ikuinen virta\" - \u00e8 stato pubblicato nel 2004.\nIn carriera ha effettuato due tour con i Nightwish e vinto in Finlandia un disco d'oro e due dischi di platino.\nStoria.\nIl gruppo \u00e8 stato fondato nel 2001 dalle compagne di scuola Jonsu (voce, violino, chitarra, tastiere, theremin) e Heini (basso), che avevano suonato insieme in un'orchestra d'archi per bambini. Il gruppo fu completato da Sirkku (tastiere, clarinetto, pianoforte), Jenny (chitarra) e Laura (batteria, percussioni).\nNel 2003 hanno firmato il loro primo contratto discografico e iniziato a lavorare al loro album di debutto, \"Ikuinen Virta\", rimasto per 30 settimane nella classifica finlandese aggiudicandosi il disco di platino.\nLa loro musica \u00e8 costituita da una frammistione di pop, rock, strumenti esotici, finlandese malinconico e mistico, testi d'ispirazione naturale.\nLa band ha pubblicato cinque album in Finlandia, due dei quali vincitori del disco d'oro. Gli album \"Valoissa\" e \"A Way Away\", loro primo album in inglese, sono stati prodotti da Tuomas Holopainen dei Nightwish."}
{"id": "1859335", "revid": "767487", "url": "https://it.wikipedia.org/wiki?curid=1859335", "title": "Tensione (film)", "text": "Tensione (\"Tension\") \u00e8 un film del 1949 diretto da John Berry.\nProduzione.\nIl film fu prodotto dalla Metro-Goldwyn-Mayer (MGM). Nell'ottobre 1948, \"Hollywood Reporter\" scriveva che la MGM aveva acquisito i diritti del racconto inedito di John Klorer per farne un veicolo per Robert Taylor e Van Heflin. Il film fu poi interpretato da Richard Basehart e da Barry Sullivan. Quest'ultimo, nei panni del tenente di polizia Collier Bonnabel, introduceva la storia intervallando con il suo commento la narrazione degli eventi.\nDati tecnici.\nDouglas Shearer, direttore del dipartimento sonoro della MGM, appare nei credit come supervisore alla registrazione che utilizz\u00f2 per il sonoro il sistema monofonico Western Electric Sound System.\nDistribuzione.\nIl copyright del film, richiesto dalla Loew's Inc., fu registrato il 16 novembre 1949 con il numero LP2651. Distribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 25 novembre 1949."}
{"id": "1859339", "revid": "767487", "url": "https://it.wikipedia.org/wiki?curid=1859339", "title": "J\u00e1nos Arany", "text": "Le sue epopee storiche sono considerate alcuni dei capolavori della letteratura magiara.\nBiografia.\nFiglio di Gy\u00f6rgy Arany e S\u00e1ra Megyeri, nacque a Nagyszalonta (oggi Salonta, in Romania) da una famiglia di modeste condizioni economiche: per potersi dedicare alla poesia dovette guadagnarsi da vivere facendo i mestieri pi\u00f9 disparti (attore, insegnante, scrivano, notaio). \nNel 1843 pubblic\u00f2 il poema eroicomico \"La costituzione perduta\", il cui grande successo fu decisivo per la sua carriera di scrittore, e nel 1846 usc\u00ec la prima parte della sua trilogia \"Toldi\", che gli fece ottenere il premio della societ\u00e0 letteraria Kisfaludy (di cui divenne presidente).\nPrese parte come soldato alla guerra di liberazione contro l'Austria del 1848. Nel 1859 entr\u00f2 a far parte dell'Accademia ungherese delle scienze, di cui divenne segretario generale (1865).\nArany fu autore di saggi letterari, di ballate, formalmente perfette, e di liriche. Tradusse in ungherese le opere di Aristofane, Mikhail Lermontov, Aleksandr Pu\u0161kin, Moli\u00e8re e Shakespeare.\nFu padre dello scrittore L\u00e1szl\u00f3 Arany."}
{"id": "1859340", "revid": "1305772", "url": "https://it.wikipedia.org/wiki?curid=1859340", "title": "The Last Unicorn", "text": ""}
{"id": "1859341", "revid": "10125", "url": "https://it.wikipedia.org/wiki?curid=1859341", "title": "Last unicorn", "text": ""}
{"id": "1859342", "revid": "163662", "url": "https://it.wikipedia.org/wiki?curid=1859342", "title": "Paolo Gulisano", "text": "Biografia.\nNato a Milano nel 1959, a nove anni si trasferisce a Lecco dove vive tuttora. Dopo aver frequentato il liceo Classico A. Manzoni, si laurea in Medicina e Chirurgia, specializzandosi in Igiene e Medicina Preventiva. Cultore e docente di Storia della Medicina, all'attivit\u00e0 di medico affianca da anni un impegno culturale di saggista e scrittore.\nHa collaborato con diversi quotidiani e riviste: \"L'Osservatore Romano\", \"La Provincia di Como\", \"Il Timone\", \"La Bussola Quotidiana\", \"Europaitalia\", \"Il Federalismo\", \"Tempi\", \"I Quaderni di Avalon\", \"I Quaderni Padani\", \"Terra Insubre\", \"Vivere!\", \"Arte &amp; Fede\". Dal 2000 tiene sull'emittente radiofonica cattolica Radio Mater la rubrica \"Testimoni della Fede\".\nHa fondato ed \u00e8 vicepresidente della Societ\u00e0 chestertoniana italiana. Ha fondato ed \u00e8 presidente dell'ARS di Lecco, associazione di studi e rievocazioni storiche. Il suo impegno culturale si \u00e8 dispiegato nel corso degli anni nell'associazionismo cattolico ed identitario. Dal 2000 \u00e8 presidente del Centro di aiuto alla vita di Lecco. Secondo quanto affermato sul sito soronel.it, sarebbe uno dei pi\u00f9 apprezzati cultori e critici italiani di letteratura fantasy e, in particolare, dell'opera dello scrittore britannico J. R. R. Tolkien.\nIl suo esordio come saggista fu nel 1996 con il volume \"Cristeros!\" (edizioni Il Cerchio), dedicato alla persecuzione dei cristiani in Messico negli anni venti. In seguito Gulisano ha dedicato a Tolkien alcune opere. Ha pubblicato inoltre volumi su Gilbert Keith Chesterton, Giovannino Guareschi e Hilaire Belloc, sulla storia della Scozia, su quella dell'Irlanda e su san Colombano, oltre alla biografia di Clive Staples Lewis e dello scrittore vittoriano George MacDonald. Tra le altre sue opere, due volumi sulla storia della medicina: \"Pandemie\", del 2006, e \"L'arte del guarire\" (2011). Nel 2011 ha esordito nella narrativa con il romanzo di fantastoria \"Il destino di padre Brown\"."}
{"id": "1859344", "revid": "1414688", "url": "https://it.wikipedia.org/wiki?curid=1859344", "title": "Olimpiadi degli scacchi del 1958", "text": "Le Olimpiadi degli scacchi del 1958 furono la tredicesima edizione della competizione organizzata dalla FIDE. Si tennero a Monaco di Baviera dal 30 settembre al 23 ottobre, durante le celebrazioni per l'ottocentesimo anniversario della fondazione della citt\u00e0. Comprendevano un unico torneo \"open\".\nTorneo.\nAlla competizione parteciparono 207 giocatori di 36 nazioni; per la prima volta si iscrissero anche due paesi africani (Sudafrica e Tunisia). Come nelle edizioni precedenti, il formato del torneo prevedeva dei gironi iniziali (in questo caso quattro da nove squadre) seguito da tre finali composte da 12 squadre ciascuna.\nPrima fase.\nNel primo gruppo, dietro all'Unione Sovietica, la battaglia per la qualificazione alla finale principale vide fronteggiarsi Bulgaria, Austria e Paesi Bassi; gli sconfitti furono questi ultimi, che persero con la Danimarca al penultimo turno, e all'ultimo ottennero solo 3 punti contro Porto Rico, anzich\u00e9 i 3,5 di cui necessitavano. Nel gruppo 2, la Spagna si rivel\u00f2 la sorpresa del torneo, vincendo sette partite sulle otto disputate.\nNel terzo girone, l'Inghilterra riusc\u00ec a strappare la qualificazione ad Ungheria e Polonia; la Colombia, pur non riuscendo ad entrare nella lotta, riusc\u00ec comunque a battere gli ungheresi e a pareggiare con Inghilterra e Polonia. Infine, nel gruppo 4, l'ultimo turno present\u00f2 la sfida tra la Svizzera (che, prima di perdere con la Grecia, aveva un buon vantaggio) e il Canada, che non riusc\u00ec ad ottenere i tre punti necessari a qualificarsi.\nNella tabella seguente, ogni colonna rappresenta un girone; le qualificate alla finale A sono evidenziate in grassetto, mentre le partecipanti alla finale B in corsivo.\nSeconda fase.\nL'inizio della seconda fase fu equilibrato, con una serie di pareggi o vittorie minime tra le nazioni favorite; dopo cinque turni, Unione Sovietica e Jugoslavia erano a pari merito al primo posto, seguite da Argentina e Stati Uniti. Dopo un pareggio con gli argentini, tuttavia, i sovietici vinsero tutte le rimanenti partite con grande margine, vincendo l'oro con cinque punti e mezzo di vantaggio sulla Jugoslavia, che a sua volta distanzi\u00f2 di quattro punti e mezzo l'Argentina, che riusc\u00ec a resistere al recupero degli statunitensi.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1859351", "revid": "767487", "url": "https://it.wikipedia.org/wiki?curid=1859351", "title": "Ectoplasma (biologia)", "text": "Ectoplasma (dal greco \u1f10\u03ba\u03c4\u03cc\u03c2 (\"\u00e8kt\u00f2s\", fuori) e \u03c0\u03bb\u03ac\u03c3\u03bc\u03b1 (\"plasma\", lett. ci\u00f2 che ha forma) \u00e8 un termine adottato per la prima volta da Ernst Haeckel nel 1873, per indicare lo strato esterno e pi\u00f9 denso del citoplasma cellulare.\nConfina con la parete cellulare e si trova sempre allo stato gelificato, poich\u00e9 formato da citosol, proteine di ancoraggio e molti filamenti, sia di actina che intermedi.\nSono proprio i filamenti di actina i veri responsabili dello stato gelificato dell'ectoplasma, ma questi intervengono anche nella dinamica dell'intera periferia cellulare; qualora siano accessoriate di proteine di ancoraggio (quali vinculina, spectrina ed altre) formano uno scheletro flessibile che rafforza strutturalmente il plasmalemma. Entrano nella costituzione degli emidesmosomi e dei desmosomi.\nFonti.\n\"Corso integrato di istologia, vol I: le cellule, di R. Scandroglio - Edizioni S. Croce\""}
{"id": "1859352", "revid": "1762097", "url": "https://it.wikipedia.org/wiki?curid=1859352", "title": "Nico Colonna", "text": "Carriera.\nNasce a Milano da genitori pugliesi. Per un periodo studia Filosofia all'Universit\u00e0 degli Studi di Milano, impegnandosi nei collettivi studenteschi.\nNel 1979 fonda la Smemoranda.\nCollaborazioni.\nCollabora alla realizzazione di importanti rassegne di spettacolo, in particolare \u00e8 stato il direttore artistico dell'Idroscalo, per la Provincia di Milano, dall'estate 2005.\n\u00c8 stato \"image maker\" dell'F.C. Internazionale di Massimo Moratti fino al 2001, realizzando tra l'altro il nuovo logo della societ\u00e0 .\n\u00c8 tra i soci fondatori dello \"Zelig\", il tempio del cabaret milanese.\nAttivo nella solidariet\u00e0 sociale, in particolare sostiene l'attivit\u00e0 di Emergency.\nNel dicembre 2009 il Comune di Milano gli ha conferito l'Ambrogino d'oro, medaglia d'oro di benemerenza civica."}
{"id": "1859353", "revid": "767487", "url": "https://it.wikipedia.org/wiki?curid=1859353", "title": "'S gibt nur a Kaiserstadt, 's gibt nur a Wien!", "text": "'S gibt nur a Kaiserstadt, 's gibt nur a Wien! (C'\u00e8 una sola citt\u00e0 imperiale, c'\u00e8 una sola Vienna!) op. 291, \u00e8 una polka di Johann Strauss (figlio).\nJohann si ispir\u00f2 per il titolo della sua polka dal ritornello di \"Aline\", un \"Singspiel\" (commedia musicale) del compositore Adolf Bauerle, con musiche di Wenzel Muller, andato in scena al Teatro di Leopoldstadt il 9 ottobre 1822. A suo tempo, l'aria \"Was macht der Prater\", divenne immensamente popolare all'epoca, mentre il ritornello \"Ja nur ein Kaiserstadt, Ja nur ein Wien\"\" (S\u00ec, solo una citt\u00e0 imperiale, s\u00ec solo una Vienna) divenne una frase estremamente celebre.\nPer la sua polka, Strauss, non us\u00f2 le melodie di \"Aline\" ma, appropriatamente, nel finale del brano ricorrono le note dell'inno imperiale austriaco di Haydn, \"Gott erhalte Franz den Kaiser\".\nJohann Strauss condusse a Vienna la prima esecuzione del suo lavoro il 4 dicembre 1864 ad un festival, nei \"Volksgarten\", in occasione dei festeggiamenti per il 20\u00ba anniversario dal debutto del compositore avvenuto al Casin\u00f2 \"Dommayer\" (1844).\nCome molte composizioni scritte da Johann in quel periodo, anche \"'S gibt nur a Kaiserstadt, 's gibt nur a Wien!\" fu eseguita per la primissima volta durante la tournet di viaggi in Russia, a Pavlovsk, dove venne eseguita durante il penultimo concerto al \"Vauxhall Pavilion\" l'8 ottobre 1864, sotto il titolo \"Vergiss mein nicht\" (Non dimenticatemi)."}
{"id": "1859358", "revid": "125590547", "url": "https://it.wikipedia.org/wiki?curid=1859358", "title": "Thiene", "text": "Thiene (\"Thiene\" in veneto) \u00e8 un comune italiano di abitanti (31-08-2021) della provincia di Vicenza in Veneto.\nGeografia fisica.\nLa citt\u00e0 di Thiene \u00e8 situata al centro dell'ampia pianura a nord di Vicenza, nella cosiddetta zona della Pedemontana, vicino allo sbocco della Val d'Astico, antica via per la Germania. Dista in linea d'aria 10\u00a0km da Schio, 20 da Vicenza e 22 da Bassano del Grappa.\nFanno da corona: a est le colline pedemontane di Sarcedo e Fara Vicentino; a sud la pianura che scende con dolce inclinazione verso il capoluogo di Vicenza e i suoi colli Berici; a sud-ovest le prime propaggini dei monti Lessini, la zona collinare di Monte di Malo e Monteviale digradante dolcemente fino a Sovizzo; a nord-ovest il cono del Monte Summano e a nord l'Altopiano dei Sette Comuni.\nCorsi d'acqua.\nAlveo naturale proveniente da Carr\u00e8, entra in citt\u00e0 parallela e ad est di via del Costo, scorre sotto via Pecori Giraldi, via Gorizia, un tratto di via Corradini, obliqua attraversando l'ex Nordera fino all'inizio di via S. Filippo Neri, costeggia la chiesa di San Rocco e poco sotto incontra la Roggia di Thiene, si dirige a sud, passa sotto alla ferrovia, costeggia ad ovest l'aeroporto e sotto C\u00e0 Ghellina confluisce nella roggia Verlata.\nScavata dal 1278 al 1281, si origina a Santorso in localit\u00e0 \"La masena\" dal ramo del torrente Timonchio che scende da San Rocco, taglia via Sessegoli, via Volti, via Enrico da Ca Zeno, via Maglio e costeggia la provinciale Schio-Piovene rimanendo alta e visibile per lunghi tratti fino all'incrocio della \"Favorita\"; si dirige, sempre a cielo aperto, verso Zan\u00e8 passando davanti alla villa delle \"Garziere\" e, sempre costeggiata dalla pista ciclabile, affianca la statale 349 entrando nel territorio comunale dove, dietro un diroccato casello della ex ferrovia per Rocchette, vi \u00e8 la chiusa per dirottare l'acqua verso il Rostone; la Roggia di Thiene scende in direzione di via Lazio, affianca ad est il lanificio Ferrarin, sbuca in piazza C. Battisti, scorre sotto il Castello e sotto piazza Chilesotti (dove \u00e8 visibile sotto una lastra trasparente), piega a destra passando a sud degli ex bagni pubblici, scende a fianco di via De Marchi, scorre a fianco del vecchio bottonificio Facchinetti e confluisce nella Rozzola.\nScavata nel 1276, parte da Sarcedo 100 metri prima del ponte sull'Astico per Breganze, le sue acque sono quelle del canale Mordini (che capta le acque del torrente Astico poco sotto il ponte tra Zugliano e Lugo di Vicenza) che dopo alcuni salti d'acqua per generare elettricit\u00e0 si ripartisce in tre rami. La Roggia Verlata \u00e8 il ramo destro che costeggia Villa Capra a est, prosegue e con una secca curva a destra si dirige verso la frazione Madonnetta. Dopo la contr\u00e0 Maglio la roggia originaria si riversava sul greto del torrente Igna e poco dopo le acque venivano nuovamente captate per proseguire nel loro corso artificiale (secondo alcuni autori passava sopra il torrente Igna con un ponte in legno) mentre ora passa sotto il torrente Igna entro un condotto e sbuca in contr\u00e0 Contr\u00e0, si dirige verso C\u00e0 Orecchiona, Rozzampia, costeggia a est l'abitato e quindi piega verso C\u00e0 Ghellina dove incontra la roggia di Thiene, gira attorno a Villaverla, si dirige verso Novoledo, affianca via Bosco e all'altezza di Vivaro versa le sue acque nel torrente Igna poco prima che questo confluisca nel Timonchio.\nAcqua proveniente dalla roggia di Thiene che, in prossimit\u00e0 del confine tra Thiene e Zan\u00e8, si divide in due rami; il Rostone aggira a ovest le Vianelle di Thiene, si dirige verso la contr\u00e0 Bosco di Marano Vicentino e la contr\u00e0 Molina di Malo, quindi verso la periferia ovest di Villaverla dove vicino alla strada per Isola Vicentina si getta nel torrente Timonchio. Mentre attualmente funge da canale scolmatore, anticamente aveva un flusso costante e percorso diverso in Zan\u00e8.\nOrigini del nome.\nLa prima traccia del toponimo \u00e8 del 1152 in un documento attestante una lite per il possesso del \"castrum\".\nVarie grafie sono state rinvenute in documenti notarili: nel 1152 \"Tienne\", nel 1166 \"ville Thiennis\", nel 1259 \"Tyennem\", nel 1276 \"in castro de Thienis\", nel 1276 \"buscum de Tienis\", nel 1301 \"omnibus de Tienis... Clementis de Tiene\", nel 1346 \"iudicis de Thienis\", nel 1348 \"Sancte Marie de Thienis\". Le attestazioni toponomastiche palesano la latinizzazione di un nome di un'origine inequivocabilmente germanica (\"Tienen\", \"Thienen\", \"Thienne\", \"Thiennen\"), probabilmente risalente, appunto, all'Alto Medioevo, dalla datazione del \"castrum\"; in particolare, il toponimo potrebbe essere ricavato per similitudine con il nome germanico della citt\u00e0 belga di Tirlemont, oppure potrebbe essere un gentilizio, atteso che esistono numerose famiglie \"von Thienen\" tedesche, danesi, belghe e fiamminghe. In ogni caso, tutta la regione dell'Alto Vicentino \u00e8 attestato essere stata soggetta a germanizzazione cimbra a partire dal IX\u00b0 sec.\nDal 1600 in poi si impone la denominazione attuale. Nei secoli successivi la forma senza la \"h\" \u00e8 rara. Tuttavia durante il regno lombardo-veneto vennero utilizzati degli annullatori postali in corsivo recanti il toponimo \"Tiene\" (tra il giugno 1850 e l'inizio del decennio '60); la stessa amministrazione postale asburgica, per\u00f2, utilizz\u00f2 in seguito il nominale \"Thiene\" su cerchio con data fino al 1866, anno dell'annessione delle province venete al Regno d'Italia.\nStoria.\nMedioevo.\nL'Alto Medioevo.\nIl 25 marzo 917, mentre perdurava la minaccia degli Ungari, l'imperatore Berengario don\u00f2 al vescovo di Padova, Sibicone, le \"vie pubbliche\" del Pedemontano e dell'Astico, cio\u00e8 tutto il vasto territorio montano e pedemontano compreso tra l'Astico ed il Brenta, comprendente l'Altopiano di Asiago, Thiene, Breganze e Marostica. Ancor oggi l'Altopiano e Thiene appartengono alla diocesi patavina, mentre Breganze e Marostica passarono alla diocesi di Vicenza nel 1818.\nDal IX al XII secolo molte delle zone umide del territorio furono bonificate da parte dei monaci benedettini e molte ville in tutto il territorio furono fortificate.\nL'antica pieve di Thiene si frazion\u00f2 nel XII secolo in tante parrocchie autonome quante erano state le cappelle sorte in epoca remota nell'ambito della circoscrizione pievana del \"pagus\" romano e preromano e presso i singoli \"vici\" disseminati nel vasto \"pagus\". Nel 1297 la chiesa di Santa Maria di Thiene era chiesa matrice delle circostanti chiese di San Biagio di Grumolo Pedemonte, San Clemente di Centrale, San Pietro di Zan\u00e8, Santa Maria di Zugliano e San Pietro in Bodo (allora comune rurale ora territorio di Sarcedo).\nIl castello di Thiene.\nL'esistenza di un antico castello medioevale a Thiene \u00e8 attestata da parecchi documenti fin dal XII secolo e da parecchi storici a partire dal Pagliarino.\nStando ai documenti, il pi\u00f9 antico ricordo del castello si trova in una sentenza, emanata il 26 gennaio 1152 dal conte Guido Maltraversi, il padre di Uguccione, con la quale egli assegnava a Torengo \"arch\u00eddiaconus in montanis\" del vescovo di Padova, quindi al vescovado padovano che ne rivendicava il diritto, \"possessione castri Tienne et trium mansorum in Tienne\". Questa sentenza non fa cenno all'ubicazione del castello e non ne parla neppure un atto d'investitura di poco successivo, del 5 giugno 1166, con il quale il vescovo Gerardo concedeva alla Comunit\u00e0 locale il livello \"de toto castro cum frata e\u00edusdem castri\".\nNe parla invece un atto pubblico del 27 febbraio 1292: \"itero unum sedimen cum domo supra murata in castro de Tienis... apud curiam sancte Marie de Tienis\". Il castello si trovava dunque presso l'attuale duomo o chiesa arcipretale di Santa Maria la quale era stata quindi incastellata nel X secolo \"ob paganorum malorumque christianorum debachationem\", come tante altre chiese del Vicentino.\nPresumibilmente l'iniziale incastellamento nella chiesa dette pi\u00f9 tardi origine alla formazione di un vero e proprio castello; da vari indizi appare chiaro che le fortificazioni di Thiene avevano assunto nel XIII secolo una notevole importanza con porte e fossati: un atto pubblico del 1\u00ba febbraio 1288 risulta rogato \"in castro ville de Tienis apud portam dicti castri\", e nel documento del 6 ottobre 1346, col quale si eseguiva la divisione dei beni tra l'arciprete ed i canonici della Collegiata, si legge che all'arciprete toccava, tra l'altro, \"decimam frate que est prope fossatos castelli\". Secondo la ricostruzione dello Zanocco: \"Era costruito da mura, merli e torri ed era circondato da larga fossa il cui ricordo solo ci \u00e8 rimasto nei documenti. Doveva avere inoltre delle bertesche... Non dovevano mancare i sotterranei o \"vie celate\"... Dalle porte dovevano calarsi dei ponti levatoi, necessari al passaggio dall'una all'altra riva delle fosse. Quante porte avesse poi il castello non sappiamo di preciso. Una porta principale \u00e8 nominata nel 1288, \"ante portam castri\", che potrebbe benissimo essere ricordata dal sottopassaggio del campanile odierno... Il castello aveva la sua fratta che era appunto un luogo incolto, boscoso all'intorno o vicino a luogo fortificato: \"cum frata eiusdem castri\"\u2026\".\nPer quanto riguarda le vicende del castello, secondo il Barbarano sarebbe stato distrutto nel 1259 dai fuorusciti guelfi vicentini insieme con la milizia padovana alla fine della dominazione ezzeliniana, mentre il Pagliarini aveva anticipato la data di questo fatto al 1258; lo Smereglo narra che, dopo la morte di Ezzelino, il governo di Vicenza pass\u00f2 in mano ai guelfi, e che i ghibellini cacciati dal podest\u00e0 Jacopino de' Trotti nel 1263 presero Marostica, Malo e Thiene.\nDurante questi eventi, tuttavia, probabilmente il castello di Thiene non fu completamente distrutto, ma solo danneggiato e quindi presto restaurato; dal citato atto pubblico del 1288 si desume infatti che, in quell'anno, il castello era nuovamente efficiente - anche se efficiente dev'essere stato gi\u00e0 molto prima se il 18 aprile 1270 il vescovo di Padova, Giovanni, concedeva alla Comunit\u00e0 di Thiene il livello de \"toto castro cum frata eiusdem castri\", confermando la precedente investitura di Gerardo del 1166 .\nNon si conosce, al giorno d'oggi, il perch\u00e9 di un castello cos\u00ec vasto e forte non rimanga alcuna traccia; un'ipotesi \u00e8 che le antiche vestigia del primitivo castello vadano ricercate poco pi\u00f9 ad est del Duomo, nell'area attualmente occupata dal castello, o villa, Porto Colleoni Thiene.\nAnalizzando attentamente gli elementi compositivi di questo grandioso manufatto ed in particolare le varie forme delle sue finestre, il Cevese circoscrive tra la fine del Trecento e la seconda met\u00e0 del Quattrocento il presumibile arco di tempo entro cui detto castello fu realizzato, ed indica contemporaneamente la possibilit\u00e0 che in esso siano state incorporate strutture pi\u00f9 antiche; lo farebbero pensare le merlature dei fianchi che nei lati verso l'interno sono simili a quelle dei prospetti, nonch\u00e9 alcune tracce di preesistenze sulla sommit\u00e0 delle torri d'angolo. Se a ci\u00f2 si aggiunge che la pianta del castello non presenta simmetria tra il settore orientale e quello occidentale e che in quest'ultimo i muri sono pi\u00f9 spessi, viene inevitabile il sospetto che si sia voluto utilizzare precedenti ed ancor salde strutture appartenenti all'antico castello vescovile; dei resti del medesimo verrebbe in tal modo spiegata la strana, totale scomparsa.\nIl Basso Medioevo.\nNel 1152 Thiene divenne libero Comune e il 5 giugno 1166 inizi\u00f2 l'autonomia amministrativa.\nInserita nell'ambito del Comitato vicentino, durante il Duecento Thiene si svilupp\u00f2, nonostante le disparit\u00e0 sociali: a quel tempo chi prosperava di pi\u00f9 erano gli usurai, che prestavano a grandi e a piccoli e si arricchivano con gli interessi del prestito e con le propriet\u00e0 incamerate per l'insolvenza di chi non era in grado di restituire. Un esempio \u00e8 fornito da Vincenzo del fu Tealdino, capostipite dei Thiene, che nello spazio di un secolo divennero una delle famiglie pi\u00f9 ricche e prestigiose di Vicenza.\nNel Duecento alcune opere pubbliche favorirono lo sviluppo della citt\u00e0. Nel 1276 i fratelli Ottonello e Angelo Verla fecero scavare il percorso della \"roggia Verlata\" che permise di irrigare tutta la vasta campagna della frazione posta a sud di Thiene che proprio da questa opera prender\u00e0 il nome di Rozzampia. Il 28 novembre del 1281 venne ultimata la \"roggia di Thiene\" che derivando l'acqua dal torrente Timonchio, in Santorso, forn\u00ec per secoli una fonte di energia per muovere i mulini e acqua per irrigare i campi, dando prosperit\u00e0 a tutta la zona.\nNel 1302 i territori a nord si staccarono da Thiene per formare quello che poi sarebbe diventato il comune di Zan\u00e8.\nNel 1337, soprattutto ai fini fiscali e per l'amministrazione della giustizia, gli Scaligeri crearono un'efficiente organizzazione del territorio, che venne suddiviso in Vicariati civili, organizzazione che rimase sostanzialmente inalterata per secoli - fino alla caduta della serenissima e la creazione del Dipartimento del Bacchiglione - e che contribu\u00ec in modo determinante all'unit\u00e0 del territorio vicentino, sempre minacciata dalle rivalit\u00e0 locali per interessi economici e di prestigio e da rivendicazioni di autonomia locale.\nAnche Thiene divenne sede di Vicariato civile, con compiti di controllo amministrativo di diversi paesi, oggi facenti parte dei comuni di Caldogno, Calvene, Carr\u00e8, Chiuppano, Costabissara, Dueville, Lugo, Montecchio Precalcino, Santorso, Sarcedo, Villaverla, Zan\u00e8, Zugliano. Questo fatto contribu\u00ec a dare alla citt\u00e0 un periodo di sviluppo economico e sociale.\nNel 1350 la ricca famiglia dei Porto acquist\u00f2 numerosi possedimenti in citt\u00e0 e nei dintorni; emblema di questa famiglia sar\u00e0 il palazzo situato nel centro del paese, in seguito denominato \"Castello\".\nStemma e gonfalone.\nDescrizione dello stemma come citata nel decreto del primo febbraio 1936:\n\"D'azzurro, al piccione al naturale, dal volo spiegato, rivolto a sinistra, tenente nel becco un ramo d'olivo, sostenente con le zampe un tralcio di vite, fruttato di nero sfogliato verde, posto in fascia. Ornamenti esteriori di citt\u00e0\".\nMonumenti e luoghi d'interesse.\nArchitetture religiose.\nDuomo.\nEretto tra il 1625 e il 1630 sul luogo dove un tempo sorgeva la chiesa arcipretale di Santa Maria Assunta, risalente a prima del XII secolo. Sub\u00ec vari interventi a fine Settecento per opera dell'architetto Ottone Calderari. Dal 1911 al 1926 l'edificio fu ampliato con l'aggiunta delle due navate laterali e dal 1927 al 1932 fu costruita la cupola, su progetto dell'architetto Pasinati.\nAll'interno il soffitto alla ducale \u00e8 decorato con 15 tele di pittori veneti, tra i quali Giulio Carpioni e Giovan Battista Pittoni. La pala dell\u2019altare del SS. Sacramento \u00e8 del Maganza. Sul lato destro del Duomo vi \u00e8 un sarcofago del 1344, contenente le spoglie di Miglioranza Thiene.\nChiesa di San Girolamo e San Gaetano.\nEdificata intorno al 1470 come oratorio privato del palazzo del conte Giacomo Thiene, nel quartiere detto \"Conca\", dal punto di vista storico e artistico \u00e8 uno degli edifici di culto pi\u00f9 interessanti della citt\u00e0.\nLa facciata presenta una terminazione a tre lobi, la superficie \u00e8 suddivisa in tre parti da lesene che incorniciano il portale marmoreo animato da stemmi gentilizi, i superiori appartenenti alla famiglia Thiene. Il campanile \u00e8 addossato al fianco sinistro della chiesetta, in posizione arretrata. L'interno \u00e8 a navata unica con soffitto a capriata lignea.\nChiesa di San Vincenzo Martire.\nCostruita nel 1333, \u00e8 l\u2019edificio religioso pi\u00f9 antico di Thiene. Nel 1379 vi furono aggiunti il presbiterio, la sacrestia ed il campanile.\nSobria ed elegante nelle linee, realizzata in stile romanico-gotico. All'interno vi sono interessanti affreschi - attribuiti alla scuola veronese del Quattrocento - raffiguranti le storie della vita di San Vincenzo.\nSantuario della Madonna dell'Olmo.\nL\u2019edificio fu fatto costruire nel 1610 dai padri Cappuccini di Thiene. Le modifiche subite dall\u2019edificio nel tempo sono innumerevoli, tanto che risulta difficile risalire alla struttura originaria. Nel 1919 fu eretta l'attuale facciata, opera dell\u2019architetto Pasinati; nel 1926 fu costruita la Casa di San Francesco per le attivit\u00e0 pastorali e nel 1930 il campanile.\nDi notevole interesse, all\u2019interno della chiesa, \u00e8 l\u2019immagine della \"Madonna dell\u2019Olmo\". Secondo una tradizione, la Vergine apparve a tre pastorelle nel 1530 sul luogo sul quale \u00e8 stato in seguito edificato il santuario. Di interesse anche il chiostro del convento adiacente, costruito nel XVII secolo, che conserva una meridiana del secolo successivo.\nChiesa del Rosario.\nAttigua al Duomo, \u00e8 considerata la pi\u00f9 bella chiesa di Thiene, ricca di decorazioni e quadri.\nCostruita sopra l'antica chiesa cimiteriale di San Martino risalente al XIV secolo, fu ricostruita in stile barocco, ampliata e decorata tra il 1660 e il 1690, ristrutturata nei primi anni del Novecento con l'abbattimento dell'antico portico di San Martino, dell'adiacente oratorio e con la ristrutturazione della facciata; lavori di restauro che l'hanno riportata all'antico aspetto che la vede semplice all'esterno, ma ricca di arredi al suo interno.\nDi interesse artistico sono le decorazioni a stucchi e dipinti, realizzati da Ballante e Valentino Bassi, artisti thienesi del Settecento. Molto bella \u00e8 la pala dell\u2019altare maggiore, realizzata da Matteo Grazioli, (1590) della scuola dei Da Ponte, e l\u2019 \"\"Annunciazione\" nella navata sinistra, della scuola dei Maganza (1509-1589). Ammirevole inoltre l\u2019affresco della \"Madonna delle Grazie\"\", realizzato nel Quattrocento, e la statua marmorea di San Giuseppe, opera di Orazio Marinali (1643-1720).\nOratorio della Nativit\u00e0 della Beata Vergine Maria.\nFu edificato nel 1470 circa come cappella gentilizia della famiglia Da Porto, ed \u00e8 conosciuto in citt\u00e0 con il nome di \"Ceseta rossa\".\nInteressante esempio di arte gotica del Quattrocento; lo stile richiama quello del vicino Castello, con evidenti tratti, soprattutto nella facciata, di stile lombardesco.\nAll'interno l'unica navata \u00e8 coperta da una volta a doppia crociera, mentre l'abside \u00e8 pentagonale con volta a lunette. Ha un solo altare, sopra il quale si trova una splendida \"ancona\" in legno scolpito, divisa in tre riquadri, separati da pilastrini con ricca trabeazione, raffiguranti la Vergine con San Francesco e San Bartolomeo; la parte superiore termina con un frontone arcuato, sul cui timpano \u00e8 rappresentata la figura di Dio Padre, circondata da cherubini.\nL'oratorio racchiude numerose testimonianze e le spoglie di alcuni illustri personaggi delle famiglie dei Da Porto e Colleoni.\nOratorio di Santa Maria Maddalena, (o chiesetta di Santa Lucia).\nFu costruita intorno al 1592 ed annessa all'antico \"Ospitale di Santa Maria Maddalena\", dal quale deriv\u00f2 il primitivo nome. Incerta \u00e8 per\u00f2 la sua primitiva origine, perch\u00e9 l'ospitale risale certamente al periodo medievale e sicuramente aveva una chiesetta annessa.\nDopo un lungo periodo in cui l\u2019edificio, sconsacrato e divenuto propriet\u00e0 del Comune di Thiene, risultava in condizioni precarie, nel 1970 fu effettuato un importante intervento di recupero e valorizzazione. \u00c8 stato ulteriormente restaurato nel 2015 negli elementi lapidei della facciata, nelle modanature e nelle parti intonacate della facciata. Attualmente \u00e8 sede della Galleria d'Arte moderna di Thiene. Attiguo all'oratorio sorge un monumentale portale del Seicento.\nChiesa di Santa Maria della Neve (o ad Nives).\nIn frazione Rozzampia, nome che deriva dall\u2019ampia roggia (\"roza\") scavata nel 1276 per condurre a Villaverla le acque dell\u2019Astico.\nLa famiglia vicentina Da Porto, che nella zona aveva vasti possedimenti, eresse nel 1604 una piccola chiesa che, in seguito alla consacrazione delle figlie, pass\u00f2 alle Dimesse di Thiene. Ingrandito il presbiterio e aggiunto un altare di marmo nel 1646, la chiesa venne fornita di cappellano che celebrava quotidianamente la messa e insegnava il catechismo, attivit\u00e0 liturgica che continu\u00f2 anche dopo la soppressione napoleonica della congregazione. Passata poi alla Congregazione di carit\u00e0 di Thiene, questa ne lasci\u00f2 l\u2019uso agli abitanti della zona.\nLa chiesa fu allungata nel 1913 e dotata di fonte battesimale nel 1924. Con la prospettiva di diventare curazia, nel 1931 fu posta la prima pietra di un nuovo edificio sacro. Effettivamente, l\u2019anno dopo giunse l\u2019autonomia e nel 1943 l\u2019erezione a parrocchia, dedicata un ventennio pi\u00f9 tardi alla \"Madonna della neve\". Nel 1935 fu dotata di un organo e fu edificato il campanile. Nel 1950 fu costruita l'adiacente scuola materna e la casa per le attivit\u00e0 pastorali.\nChiesa della Pentecoste.\nLa chiesa e la piazza antistante, dedicate rispettivamente a Giovanni Paolo II e al Giubileo, sono state inaugurate nel maggio 2009. All'interno della chiesa, di particolare pregio sono il mosaico della cupola e le colonne rivestite in bronzo con bassorilievi, opere dell'artista Amedeo Fiorese.\nChiesa di San Gaetano.\nLa cappella del XV secolo, gi\u00e0 dedicata a San Girolamo, oggi \u00e8 consacrata a San Gaetano Thiene. All\u2019interno si trovano due grandi tele del Ballante (\"L'Ultima Cena\" e \"Ges\u00f9 dal Fariseo\") e due tavole di Antonio De Pieri, pittore vicentino del Settecento.\nChiesa di Sant'Antonio da Padova.\nNella frazione \"Santo\", dedicata inizialmente al Santissimo, poi intitolata a Sant'Antonio da Padova, risale almeno al XVII secolo. Divenne curazia sussidiaria nel 1908, elevata a curazia autonoma con territorio proprio nel 1932 e nel 1943 divenne parrocchia.\nRestaurata interamente nel 1901, sistemata la facciata nel 1914, l'edificio fu poi alzato e allungato. Sul timpano furono collocate le statue di San Gaetano e San Rocco; sopra le nicchie due bassorilievi raffigurano l'Arcella e la Basilica del Santo. Nel dicembre dello stesso anno furono collocati, dopo restauri, tre quadri attribuiti alla scuola del Tiepolo: la \"Nativit\u00e0\", l'\"Adorazione dei pastori\" e l'\"Adorazione dei Magi\". Allora furono anche posti i 12 bassorilievi in gesso, sulla vita del Santo dei miracoli, a imitazione in parte di quelli dell'arca del Santo di Padova.\nNel 1958 ci fu un radicale restauro e ampliamento della chiesa con la ricostruzione del campanile. Durante la demolizione degli archi all'interno, fu rinvenuto un affresco raffigurante la \"Madonna con il Bambino\", ora collocato sopra la porta maggiore. La pittura \u00e8 contornata a grafite, dipinta a tre colori, di grandezza naturale e presumibilmente risale al XV secolo, verso il 1410.\nMoschea.\nNel 2019, \u00e8 stata inaugurata la pi\u00f9 grande moschea del Veneto, fra i circa 200 centri islamici esistenti nella regione, completamente autofinanziata dalla comunit\u00e0 musulmana locale.\nVille e palazzi.\nVilla Porto Colleoni Thiene (detta \"Castello di Thiene\").\nEdificato a met\u00e0 del Quattrocento dai Porto, pass\u00f2 ai Colleoni di Bergamo nel 1815 e ai conti Thiene nel 1918.\nVilla Chilesotti Fabris.\nSignificativo esempio della cultura architettonica neoclassica di matrice illuministica che, a cavallo tra la seconda met\u00e0 del Settecento e i primi anni del secolo successivo, fu ampiamente divulgata sul territorio vicentino, soprattutto ad opera degli architetti \"neopalladiani\".\nVilla Ca' Beregane.\nA sud di Thiene, lungo la statale Thiene-Vicenza, vi \u00e8 la seicentesca Villa Ca' Beregane, menzionata ds Wolfgang Goethe nel suo libro \"Viaggio in Italia\".\nL'edificio, di severo aspetto rinascimentale, fu costruito su progetto di Antonio Pizzocaro nel 1639, per volere dei fratelli Giobatta e Alessandro Beregan.\nPalazzo Cornaggia.\nRealizzato da Domenico Veneziano nel 1470, nell'antica contrada della Conca, su commissione della famiglia Thiene, \u00e8 una residenza di campagna in stile gotico-veneziano, con elementi tipici come la trifora posta al piano superiore. \u00c8 ora propriet\u00e0 del Comune e, nella parte costruita alla fine dell'Ottocento, vi ha sede la Biblioteca civica.\nAltri luoghi d'interesse.\nTeatro comunale.\nCostruito nel 1905.\nTorre civica campanaria.\nCostruita tra il 1640 e il 1655 su progetto datato 1549 dell'architetto bolognese Sebastiano Serlio, uno dei pochissimi campanili dotati di sottopasso alla base. Sulla cima \u00e8 collocata la statua del patrono di Thiene San Giovanni Battista a protezione della citt\u00e0. \nCasetta rossa, semplice fabbricato posto vicino alla Chiesa della Nativit\u00e0 e ex sede della Pro loco.\nAuditorium Fonato, costruito nel 1926 e restaurato nel 2002.\nLoggia Pajello, ex Loggia dei Parminion, in via Roma, bel colonnato sede di una banca fino al 2019.\nEx Filanda Rossi, in via Monsignor Pertile, caratterizzata dall'alta ciminiera in cotto e dai fabbricati recentemente ben ristrutturati, lungo la roggia di Thiene.\nRogge.\nSociet\u00e0.\nEtnie e minoranze straniere.\nAl 31 dicembre 2016 gli stranieri residenti nel comune sono , ovvero il 13,91% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nScuole.\nA Thiene, capoluogo e frazioni, vi sono:\nUniversit\u00e0.\nA Thiene vi \u00e8 una delle 22 sedi dell'Universit\u00e0 degli adulti/anziani del Vicentino\nMusei.\nSi trova in un salone attiguo al Teatro Comunale di Thiene. Le opere esposte sono legate del Premio nazionale di Pittura \"Citt\u00e0 di Thiene\".\nA fianco del duomo, inaugurato nel 1999. All'interno sono esposti paramenti sacri finemente lavorati, icone, oggetti liturgici, di diverse epoche, realizzati in argento nelle botteghe veneziane. Di particolare valore i reliquiari, il prezioso baldacchino del 1771, ricamato con fili d'oro e la quattrocentesca tavola con la \"Madonna della Rosa\".\nArte.\nDi notevole interesse nel campo dell'arte plastica astratta l'attivit\u00e0 svolta in questa citt\u00e0, a partire dagli anni ottanta, dal maestro Mario Pais de Libera, sepolto nel cimitero comunale. Accanto alle sue numerose opere diffuse presso collezioni private della realt\u00e0 cittadina, il monumento in bronzo \"Ad vitam\" eretto presso il \"parco al Donatore\", nonch\u00e9 la \"Testa di Cavallo\" donata dallo stesso al comune nell'anno 2007 .\nLa citt\u00e0 ha dato i natali a Silvia Ziche, disegnatrice umoristica che ha lavorato per Linus, Cuore, Smemoranda, per editori come Einaudi e Arnoldo Mondadori Editore e che ha creato il personaggio di \"Lucrezia\" che compare sulle pagine del settimanale \"Donna Moderna\" oltre a disegnare per la Disney l'amatissimo personaggio di Paperino.\n\u00c8 nato a Thiene il romanziere, giornalista, storico dell\u2019arte e attivista per la tutela del paesaggio Davide Fiore, ideatore e coordinatore del progetto di ricostruzione \"Il Gioiello di Vicenza\"(2013) e promotore del ritorno a Vicenza dell\u2019antica festa popolare \u201cIl Giro della Rua\u201d, per la quale ha inoltre curato la regia nel 2010. Il Gioiello di Vicenza, costruito nel XVI secolo come \u201cex voto\u201d dei vicentini per la Madonna di Monte Berico, ha trovato ispirazione anche grazie al dipinto \"Madonna con il Bambino, sant'Anastasio e san Vincenzo con il modello della citt\u00e0 di Vicenza\", eseguito da di Alessandro Maganza nel 1613 e conservato nella chiesa di San Vincenzo a Thiene. L'opera \u00e8 stata esposta ad Expo 2015 di Milano, dove ha vinto il Confartigianato Design Award 2015.\nGastronomia.\nPiatti tipici:\nRassegne enogastronomiche: \nEconomia.\nImportante centro commerciale della zona, ha visto svilupparsi l'industria e il terziario a partire dagli anni settanta.\nL'associazione commercianti della citt\u00e0 ospita la Borsa merci: i prezzi relativi al comparto lattiero-caseario sono riferimento per il mercato nazionale.\nInfrastrutture e trasporti.\nIn localit\u00e0 Rozzampia vi \u00e8 un aeroporto turistico dedicato all'aviatore thienese Arturo Ferrarin. \u00c8 stato la base della prima pattuglia acrobatica italiana Alpi Eagles, ora vi si allenano gli eredi Red Bulls e si svolge un'intensa attivit\u00e0 paracadutistica nei week-end. Vi sono inoltre attivit\u00e0 di volo turistico, acrobatico, a motore e a vela, e scuola di volo compreso quello per mongolfiera.\nA Thiene \u00e8 presente anche una stazione ferroviaria, servita dalla linea Vicenza-Schio.\nThiene \u00e8 connessa al capoluogo anche attraverso le autolinee extraurbane n.1015 e 1017 esercite dalla Societ\u00e0 Vicentina Trasporti ed \u00e8 crocevia di altre autolinee che la collegano a gran parte dei dell'area pedemontana vicentina. E' attiva, inoltre, un'autolinea suburbana che collega Thiene all'Ospedale Santorso, dove pu\u00f2 avvenire lo scambio con il servizio urbano di Schio, svolto da La Linea.\nAmministrazione.\nVariazioni.\nLa circoscrizione territoriale ha subito le seguenti modifiche: nel 1942 aggregazione di territori staccati dal comune di Zugliano (Censimento 1936 : pop. res. 249).\nSport.\nI principali impianti sportivi thienesi sono:"}
{"id": "1859359", "revid": "767487", "url": "https://it.wikipedia.org/wiki?curid=1859359", "title": "L\u00e1szl\u00f3 Arany", "text": "Figlio del poeta J\u00e1nos Arany, ha lasciato notevoli poesie e racconti popolari.\nTra le sue opere principali i romanzi in versi \"D\u00e9lib\u00e1bok h\u0151se\" (\"L'eroe dei miraggi\", 1873) e \"Hunok harca\" (\"La lotta degli Unni\", 1874).\nPubblic\u00f2, assieme a P\u00e1l Gyulai, i tre volumi della \"Magyar n\u00e9pk\u00f6lt\u00e9si gy\u0171jtem\u00e9ny\" (\"Raccolta di opere poetiche popolari ungheresi\", 1872-1883)."}
{"id": "1859364", "revid": "1745361", "url": "https://it.wikipedia.org/wiki?curid=1859364", "title": "Coleno", "text": "Nella mitologia greca, Coleno era considerato il primo re dell'Attica \nIl mito.\nColeno discendente dal dio Ermes venne per la sua condotta esiliato da Anfizione. Girovagando per altri regni alla fine si stabil\u00ec e cre\u00f2 un santuario ad Artemide, Pausania stesso ebbe modo di ammirare la statua di legno creata in suo onore. In seguito non si allontan\u00f2 mai pi\u00f9 da quel luogo sino alla sua morte, il luogo in questione era nel demo di Mirrina. "}
{"id": "1859367", "revid": "1745361", "url": "https://it.wikipedia.org/wiki?curid=1859367", "title": "Combe (mitologia)", "text": "Nella mitologia greca, Combe era il nome di una delle figlie del dio Asopo, una divinit\u00e0 minore di un fiume.\nIl mito.\nSposata con Soco (o Saoco), viveva nel regno di Eubea. Si racconta della sua numerosa prole (alcuni le attribuiscono anche 100 figli), ma la versione pi\u00f9 accreditata elenca sette di loro (i cosiddetti coribanti d'Eubea).\nEssi erano:\nStanca della tirannia del marito decide di fuggire rifugiandosi in varie citt\u00e0 fino ad Atene, torn\u00f2 nella patria solo alla morte del marito.\nPareri secondari.\nSpesso viene confusa con una ninfa di nome Calci, alcuni affermano per via della sua invenzione (il bronzo). La sua morte non \u00e8 chiara, viene trasformata in colomba forse per fuggire ai suoi figli che volevano ucciderla."}
{"id": "1859368", "revid": "339392", "url": "https://it.wikipedia.org/wiki?curid=1859368", "title": "Unumbio", "text": ""}
{"id": "1859378", "revid": "1305772", "url": "https://it.wikipedia.org/wiki?curid=1859378", "title": "Strage di Fiumicino", "text": "La definizione Strage di Fiumicino pu\u00f2 essere riferita a due diversi episodi:"}
{"id": "1859381", "revid": "1745361", "url": "https://it.wikipedia.org/wiki?curid=1859381", "title": "Corico (mitologia)", "text": "Nella mitologia greca, Corico era il nome di uno dei primi re di Arcadia.\nIl mito.\nIl re Corico aveva due figli Plesippo e Eneto, costoro erano riusciti ad inventare l'arte della lotta e volevano far vedere la loro invenzione al padre. Essi avevano una sorella di nome Palestra, tale donna decise di rivelare la loro scoperta al suo amante, il dio Hermes, che fece sua l'arte chiamandola con il nome dell'amata. (Palestra in greco antico significava la lotta).\nI figli si lamentarono con Corico che sugger\u00ec di vendicarsi del dio allora lo presero nel sonno e gli tagliarono le mani, a sua volta anche il dio si lament\u00f2 con suo padre, il sommo Zeus che prese Corico e consum\u00f2 la sua rabbia con lui, scorticandolo."}
{"id": "1859383", "revid": "767487", "url": "https://it.wikipedia.org/wiki?curid=1859383", "title": "Se io fossi re", "text": "Se io fossi re (\"The Vagabond King\") \u00e8 un film del 1930 diretto da Ludwig Berger e da Ernst Lubitsch che non viene accreditato nei titoli.\n\u00c8 basato sull'operetta \"The Vagabond King\" di Rudolf Friml (musica) e William H. Post e Brian Hooker (libretto e parole) presentata da Russell Janney a New York, 21 settembre 1925, basata a sua volta dal lavoro teatrale \"If I Were King\" di Justin Huntly McCarthy (New York, 14 ottobre 1901 e dal suo romanzo dallo stesso titolo (Londra, 1901).\nTrama.\nNel 1463, mentre Parigi \u00e8 assediata dai borgognoni, il popolo \u00e8 in rivolta contro il debole re Luigi XI che non riesce a difendere la citt\u00e0. Il Gran Maresciallo Thibault, segretamente in combutta con i borgognoni, complotta per uccidere il re e sua nipote Katherine, ma la giovane dama viene salvata da Fran\u00e7ois Villon, il capo dei vagabondi, che si innamora di lei. L'astrologo del re gli dice che i vagabondi salveranno Parigi. In una taverna, il re che vi si \u00e8 recato in incognito, sente Fran\u00e7ois burlarsi di lui e lo fa arrestare insieme a Huguette, una ragazza innamorata del poeta. A Fran\u00e7ois viene offerto di diventare re per una settimana, ma se accetter\u00e0, dovr\u00e0, alla fine della settimana, essere giustiziato. Il poeta accetta, mentre Thibault, a capo dei vagabondi, cerca di liberarlo, sperando di poter uccidere il re. Ma \u00e8 Huguette che resta incidentalmente uccisa. Fran\u00e7ois si mette alla testa dei suoi vagabondi e attacca i borgognoni che vengono sconfitti. Ma il poeta deve adesso affrontare il boia: Katherine, allora, offre la sua vita per salvarlo. Davanti alla folla che chiede la sua libert\u00e0, il re finalmente cede e lascia liberi i due innamorati.\nProduzione.\nIl film fu prodotto dalla Paramount Pictures. Venne girato nei Paramount Studios, al 5555 di Melrose Avenue, a Hollywood.\nDistribuzione.\nFu presentato in prima a New York il 18 febbraio 1930."}
{"id": "1859384", "revid": "682976", "url": "https://it.wikipedia.org/wiki?curid=1859384", "title": "Corito", "text": ""}
{"id": "1859387", "revid": "287204", "url": "https://it.wikipedia.org/wiki?curid=1859387", "title": "Efalizumab", "text": "L'efalizumab \u00e8 un anticorpo monoclonale umanizzato che influenza la risposta immunitaria dell'individuo, utilizzato in passato per combattere malattie autoimmuni a sintomatologia cutanea come la psoriasi. Tale farmaco veniva assunto per autosomministrazione domiciliare per via sottocutanea. Sviluppato dalla societ\u00e0 di biotecnologie Genentech, \u00e8 stato commercializzato da quest'ultima nell'area USA/LATAM; e da Serono nel resto del mondo, in entrambi i casi sotto il nome di \"Raptiva\". In seguito alla manifestazione di effetti collaterali gravi, il farmaco \u00e8 stato ritirato dal commercio nel 2009.\nIndicazioni.\nViene utilizzato come terapia contro la psoriasi, quando gli altri medicinali non hanno fornito gli effetti desiderati\nControindicazioni.\nDa evitare in caso di piastrinopenia, e anche se la persona soffre di insufficienza renale ed epatica, si sconsiglia l'uso in caso di gravidanza e allattamento materno.\nEffetti indesiderati.\nFra gli effetti indesiderati si ritrovano astenia, leucocitosi, trombocitopenia, artralgia, encefalopatia progressiva multifocale.\nSospensione dell'autorizzazione alla commercializzazione.\nIl Comitato per i Prodotti Medicinali per Uso Umano (CHMP) dell'Agenzia Europea dei Medicinali (EMEA) ha analizzato le informazioni disponibili sulla sicurezza dell'efalizumab (nome commerciale raptiva) ed ha concluso che allo stato attuale delle conoscenze i benefici del farmaco non ne superano pi\u00f9 i rischi. L'Agenzia europea per i medicinali (EMEA) ha quindi raccomandato la sospensione dell'autorizzazione alla commercializzazione del prodotto.\nNel giugno 2009 la societ\u00e0 farmaceutica sospender\u00e0 volontariamente a distanza di poche settimane rispetto al ritiro europeo la commercializzazione del farmaco anche in America visti i possibili gravi effetti collaterali del farmaco."}
{"id": "1859393", "revid": "729019", "url": "https://it.wikipedia.org/wiki?curid=1859393", "title": "Gedera", "text": "Gedera, o Gdera () \u00e8 una citt\u00e0 di Israele, appartenente al Distretto Centrale. \u00c8 situata tra le citt\u00e0 di Rehovot a nord e Ashdod a ovest."}
{"id": "1859395", "revid": "151034", "url": "https://it.wikipedia.org/wiki?curid=1859395", "title": "Nico colonna", "text": ""}
{"id": "1859396", "revid": "1534511", "url": "https://it.wikipedia.org/wiki?curid=1859396", "title": "Metotrexato", "text": "Il metotrexato o metotressato (conosciuto anche con il nome di \"ametopterina\") \u00e8 una molecola antagonista della sintesi dell'acido folico che influenza la risposta immunitaria dell'individuo. Come farmaco viene utilizzato nel trattamento di alcune neoplasie e patologie auto-immuni. Dalla molecola sono derivate altre sostanze inibitrici della diidrofolato reduttasi, tra cui trimetrexate.\nCategoria farmacoterapeutica.\nChemioterapici antimetaboliti, immunosoppressori, antineoplastici per uso sistemico.\nFarmacodinamica.\nMetotrexato \u00e8 un antagonista competitivo dell'acido folico, che \u00e8 necessario per la sintesi del nucleoside timidina, richiesto per la sintesi del DNA. Inoltre, il folato \u00e8 necessario per la sintesi delle basi puriniche, in modo che tutta la sintesi di basi puriniche sar\u00e0 inibita. Il metotrexato, quindi, inibisce la sintesi di DNA, di RNA, di timidilati e di proteine.\nPi\u00f9 specificamente il farmaco inibisce in modo competitivo e reversibile la diidrofolato reduttasi (DHFR), un enzima che partecipa alla sintesi del tetraidrofolato, alla cui inibizione consegue un esaurimento dei folati endocellulari.\nL'affinit\u00e0 di metotrexato per DHFR \u00e8 circa mille volte quella di folato per DHFR. La diidrofolato reduttasi catalizza la conversione di diidrofolato al tetraidrofolato attivo.\nMetotrexate inibisce direttamente anche l'enzima timidilato sintasi oltre a interferire con gli enzimi folato-dipendenti interessati nella via metabolica della neosintesi delle purine.\nIl farmaco interferisce quindi sia con la sintesi sia con la riparazione del DNA cellulare e la replicazione della cellula stessa. L'azione citotossica della molecola \u00e8 strettamente legata al ciclo cellulare e si esplica specificamente durante la sintesi del RNA e del DNA, cio\u00e8 durante la fase S del ciclo delle cellule.\nLogicamente, quindi, il farmaco ha un maggior effetto tossico sui tessuti in rapida moltiplicazione e sulle cellule con un alto tasso di divisione ed elevata frazione di crescita.\nI tessuti in proliferazione attiva (come ad esempio le cellule maligne, le cellule della mucosa orale e intestinale, le cellule della vescica, le cellule embrionali e i precursori midollari) caratterizzati da una replicazione pi\u00f9 frequente del loro DNA sono normalmente pi\u00f9 sensibili agli effetti della molecola.\nSe la proliferazione delle cellule maligne nei tessuti tumorali \u00e8 superiore a quella dei tessuti in normale replicazione, methotrexate compromette la crescita tumorale senza arrecare danni irreversibili ai tessuti normali. Tuttavia l'inibizione dello sviluppo e della proliferazione anche delle cellule non-cancerose, comporta una serie di effetti indesiderati pi\u00f9 sotto elencati.\nDosi pi\u00f9 basse di metotrexato hanno dimostrato di essere molto efficaci contro l'artrite reumatoide, la malattia di Crohn e la psoriasi. \nIn questi casi, l'inibizione della diidrofolato riduttasi (DHFR) non \u00e8 probabilmente il meccanismo d'azione principale. \u00c8 verosimile che l'inibizione degli enzimi del metabolismo delle basi puriniche, causi l'accumulo di adenosina, o l'inibizione dell'attivazione della cellula T e la soppressione dell'espressione della molecola di adesione intercellulare dalle cellule T.\nFarmacocinetica.\nDopo somministrazione per via orale metotrexato viene rapidamente assorbito dal tratto gastrointestinale e gi\u00e0 dopo circa mezzora dall'assunzione pu\u00f2 essere rinvenuto nel sangue, raggiungendo la concentrazione plasmatica massima (Cmax) entro 1-2 ore. La clearance plasmatica della molecola dopo il picco iniziale decresce secondo una curva ad andamento trifasico con una emivita della fase finale di 8-12 ore.\nSe somministrato per via intratecale, intramuscolare o intraperitoneale, il picco ematico viene raggiunto entro 15-30 minuti. La somministrazione per via intratecale comporta un lento rilascio da questo compartimento, con livelli plasmatici che vengono mantenuti pi\u00f9 a lungo rispetto alla somministrazione per via endovenosa, e conseguente maggiore tossicit\u00e0 rispetto alla somministrazione parenterale.\nPer dosaggi di 30 mg/m\u00b2 o inferiori, l'assorbimento di metotrexato \u00e8 buono e la biodisponibilit\u00e0 media pari a circa il 60%. Per dosi superiori a 80 mg/m\u00b2 l'assorbimento \u00e8 decisamente inferiore.\nCirca il 50-70% del farmaco somministrato si lega in maniera reversibile alle proteine plasmatiche, e in particolare modo all'albumina. Nei liquidi interstiziali il legame con le proteine appare invece basso, variando da 0 al 17%. Molti farmaci (salicilati, fenilbutazone, sulfamidici, l'acido para-amminobenzoico) competono per questo legame.\nMetotrexato viene eliminato dall'organismo per via renale (90% circa), e tramite la bile e le feci. A seguito di somministrazione per via endovenosa l'80-90% circa della dose somministrata viene escreta immodificata nelle urine entro 24 ore. L'escrezione biliare \u00e8 limitata (10% circa o meno della dose somministrata).\nUsi clinici.\nIl farmaco trova indicazione nei soggetti affetti da psoriasi (in particolare in caso di artrite psorisiaca), da malattia di Crohn, da artrite reumatoide e da artrite reumatoide giovanile (poliartrite giovanile sieropositiva per il fattore reumatoide). Trova inoltre utilizzo anche in oncologia, contro alcune forme tumorali, particolarmente nella leucemia acuta dell'infanzia..\nControindicazioni.\nMetotrexato \u00e8 controindicato in soggetti con ipersensibilit\u00e0 nota al principio attivo oppure a uno qualsiasi degli eccipienti utilizzati nella formulazione farmaceutica.\nIl farmaco \u00e8 inoltre controindicato in caso di insufficienza renale, epatopatie croniche, sindromi da immunodeficienza, gravi discrasie ematiche preesistenti (anemia, ipoplasia midollare, leucopenia, trombocitopenia), colite ulcerosa, ulcera peptica, stomatite ulcerosa.\nTossicit\u00e0.\nLa DL50 nel topo \u00e8 risultata pari a 94 mg/kg per somministrazione i.p.; essa \u00e8 risultata invece pari a 180 mg/kg quando somministrata per os. Nel ratto la DL50 \u00e8 risultata variabile tra 6 e 25 mg/kg per somministrazione i.p. Quando il metotressato viene somministrato a ratti dal 14\u00ba al 18\u00ba giorno di gravidanza, pu\u00f2 indurre perdita di peso della madre, riassorbimento, aborto e ipotrofia del feto. Il farmaco pu\u00f2 indurre l'interruzione della gravidanza in diverse specie animali quali: topi, ratti, conigli. Anoressia, diarrea acquosa e perdite ematiche vaginali sono state talvolta osservate in animali che ricevevano il farmaco a dosi ripetute superiori a 0,5 mg/kg, mentre con dosi singole di 1,6 mg/kg non sono stati riscontrati tali effetti. Il metotressato come del resto la maggior parte dei farmaci antitumorali e immunosoppressivi, ha dimostrato propriet\u00e0 cancerogene negli animali in particolari condizioni sperimentali.\nMetotrexato a causa della sua alta tossicit\u00e0 viene assunto in un'unica somministrazione una volta alla settimana. A causa del ristretto indice terapeutico il paziente deve sottoporsi a frequenti dosaggi ematici atti a evitare l'instaurarsi di fenomeni tossici.\nEffetti collaterali e indesiderati.\nIn corso di trattamento si possono sviluppare diversi effetti avversi e fra questi si segnalano: anoressia, diarrea, megacolon tossico, orticaria, sonnolenza, rash cutaneo, sindrome di Stevens-Johnson, ecchimosi, fibrosi polmonare e cefalea, disfunzione erettile, perdita della libido.\nIn alcuni pazienti il farmaco pu\u00f2 determinare epatotossicit\u00e0, caratterizzata in genere da un aumento, normalmente asintomatico e transitorio, dei livelli degli enzimi epatici (AST e ALT in particolare).\nNei pazienti in trattamento con metotrexato per lunghi periodi per psoriasi o artrite reumatoide si consiglia di monitorare la funzionalit\u00e0 epatica e di effettuare biopsie periodiche, poich\u00e9 l'uso prolungato del farmaco oltre a epatotossicit\u00e0, pu\u00f2 comportare l'insorgenza di fibrosi e cirrosi epatica.\nNell'artrite psoriasica \u00e8 opportuno mantenere costantemente controllata la funzionalit\u00e0 epatica, in quanto gli effetti epatotossici possono comparire anche in assenza di altre manifestazioni tossiche. Per questi motivi metotrexato risulta controindicato in pazienti affetti da epatopatie.\nIl farmaco pu\u00f2 determinare gravi modificazioni a carico del sistema emopoietico, alterando il processo di emopoiesi e determinando mielosoppressione. Si rende perci\u00f2 necessario somministrarlo con prudenza a soggetti affetti da alterazioni nel processo di emopoiesi o da gravi tumori maligni. Qualora si verifichi una grave depressione del midollo osseo il clinico, valutato con attenzione il rapporto tra benefici attesi e rischi potenziali, potr\u00e0 decidere di effettuare una trasfusione di sangue e proseguire la terapia con metotrexato. L'insorgenza di grave leucopenia in seguito a trattamento con metotrexato potrebbe essere l'unico sintomo di una grave infezione batterica: in questo caso si dovr\u00e0 istituire una terapia antibiotica adeguata e sospendere il metotrexato. Se nei pazienti affetti da psoriasi e artrite reumatoide e trattati con metotrexato si verifica una improvvisa riduzione nella conta delle cellule del sangue \u00e8 opportuno sospendere l'assunzione del farmaco.\nLa terapia con metotrexato pu\u00f2 favorire l'insorgenza di infezioni batteriche opportunistiche potenzialmente fatali, in particolar modo polmoniti sostenute da Pneumocystis carinii. Se un paziente presenta sintomi polmonari la possibilit\u00e0 di questo tipo di complicanza deve essere sempre presa in considerazione.\nMetotrexato pu\u00f2 causare tossicit\u00e0 polmonare. La tossicit\u00e0 del farmaco risulta aumentata nei soggetti affetti da una preesistente patologia polmonare (ad esempio versamento pleurico). \u00c8 per altro noto che l'eliminazione del farmaco dal \"terzo spazio\" (ad esempio versamento pleurico o ascite) avviene con lentezza determinando un prolungamento dell'emivita e una tossicit\u00e0 inattesa. \nL'assunzione di metotrexato, anche a basse dosi, pu\u00f2 inoltre causare insorgenza di effetti collaterali a livello polmonare, tra cui polmonite interstiziale acuta o cronica, non sempre reversibile con la sospensione del trattamento. Alla comparsa di tosse secca non produttiva o altri sintomi a carico dell'apparato respiratorio \u00e8 quindi consigliato di interrompere il trattamento ed effettuare le opportune analisi e indagini diagnostiche.\nGravidanza e allattamento.\nMetotrexato se assunto durante la gravidanza pu\u00f2 causare embriotossicit\u00e0 e anomalie congenite, morte fetale e aborto.\n\u00c8 stata descritta una embriopatia da metotrexato che include deficit di crescita, microcefalia, ipoplasia delle ossa del cranio, fontanelle ampie, craniosinostosi coronale o lambdoidea, capelli della regione frontale \"tirati\" verso l'alto, ampio ponte nasale, arcate sopracciliari poco profonde, occhi prominenti, orecchie a basso impianto, ipoplasia mascellare, epicanto, arti corti, piede torto, ipodattilia e sindattilia.\nLa somministrazione di metotrexato a donne in et\u00e0 feconda pu\u00f2 essere effettuata solo dopo che sia stato escluso uno stato di gravidanza. Se uno dei due partner assume metotrexato, la gravidanza dovrebbe essere evitata, sia durante la terapia sia nel periodo successivo alla sospensione del trattamento, per un intervallo di tempo che, stando ai dati della letteratura pubblicata, varia da 3 mesi a un anno. \nMetotrexato pu\u00f2 causare alterazioni della capacit\u00e0 riproduttiva dei pazienti trattati, sia di sesso femminile sia maschile. \nLa Food and Drug Administration (FDA) ha inserito il metotrexato in classe X per l'impiego in gravidanza. Tale classe comprende i farmaci i cui studi hanno evidenziato lo sviluppo di anomalie fetali sia nell'animale sia nell'uomo e i farmaci che, in base all'esperienza sull'uomo, aumentano il rischio di anomalie fetali. \nI farmaci appartenenti alla classe X sono controindicati in donne che sono o che potrebbero essere in gravidanza, poich\u00e9 i rischi derivanti dall'uso del farmaco sono maggiori dei possibili benefici. \nNe consegue che la somministrazione di metotrexato durante la gravidanza risulta controindicata in donne affette da artrite reumatoide o psoriasi.\nAnche in donne affette da malattie neoplastiche il farmaco pu\u00f2 essere utilizzato solo se il medico ritiene che i potenziali benefici siano maggiori dei rischi per il feto.\nMetotrexato viene escreto nel latte materno e pu\u00f2 causare effetti tossici e gravi reazioni avverse nel lattante. L'assunzione del farmaco da parte di donne che allattano al seno risulta quindi controindicata."}
{"id": "1859397", "revid": "287204", "url": "https://it.wikipedia.org/wiki?curid=1859397", "title": "Gruppo Sportivo Calcio Banco di Roma", "text": "Il Gruppo Sportivo Calcio Banco di Roma, meglio conosciuto come G.S.C. Banco di Roma o Banco di Roma \u00e8 stata una societ\u00e0 calcistica con sede a Roma. \nFondata nel 1970 \u00e8 stata sciolta nel 1983. Nel 1982-1983, in virt\u00f9 della retrocessione dell'Almas, \u00e8 stata la terza squadra della Capitale dopo Lazio e Roma. In 13 stagioni sportive il club non \u00e8 mai retrocesso di categoria.\nHa raggiunto come livello pi\u00f9 alto la Serie C2, nella quale ha preso parte per 5 volte, ottenendo come miglior risultato un decimo posto.\nI colori sociali erano il giallo e il rosso e disputava le sue gare interne al centro sportivo di Settebagni.\nStoria.\nFondata nel dopoguerra, nel 1970 si iscrisse in Prima Categoria regionale e nel 1972, con soli due campionati all'attivo, conquist\u00f2 l'accesso in Promozione, il massimo livello regionale dell'epoca.\nDopo tre campionati di Promozione, nel 1974-1975 si classific\u00f2 2\u00aa dietro la Fortitudo Campidoglio conquistando cos\u00ec la promozione in Serie D. Nella stessa stagione vinse anche la Coppa Italia Dilettanti battendo in finale per 2-0 ai tempi supplementari la Larcianese con doppietta del bomber Massimo Magni; nel turno precedente il Banco di Roma aveva ottenuto la vittoria a tavolino contro l'Angri in virt\u00f9 dell'invasione di campo dei \"supporters\" campani.\nNel 1976-1977, in Serie D, si piazz\u00f2 in 3\u00aa posizione dietro e Frosinone mentre l'anno successivo (1977-1978) arriv\u00f2 4\u00aa ma venne ugualmente promossa tra i professionisti in virt\u00f9 dell'allargamento dei quadri per la creazione della nuova Serie C2. Sempre nella stessa stagione, il Banco di Roma ottenne il suo miglior risultato nelle coppe arrivando sino agli ottavi di finale di Coppa Italia Semiprofessionisti e venendo sconfitto dalla Juve Stabia solamente ai tiri di rigore.\nI giallorossi disputarono cinque stagioni consecutive in Serie C2, riuscendo sempre a mantenere la categoria. Nel luglio 1983 per\u00f2 la societ\u00e0 decise di ritirarsi dal calcio, riversando i suoi sforzi al basket nella Virtus Roma.\nColori e simboli.\nColori.\nI colori erano quelli della propria citt\u00e0, ovvero il giallo e il rosso. Negli ultimi anni della sua storia us\u00f2 anche i colori simbolo del Banco di Roma, ovvero il blu e l'arancione.\nStrutture.\nStadio.\nLo stadio era il campo principale del centro sportivo di Settebagni, che poteva ospitare fino a 7.000 posti a sedere tutti coperti. Posto al km 14,5 della via Salaria, a nord di Roma, il centro prese temporaneamente il nome di centro sportivo \"Banco di Roma\".\nStatistiche e record.\nPartecipazione ai campionati.\nIl Banco di Roma ha disputato 13 stagioni sportive a partire dall'esordio in Prima Categoria regionale nel 1970-1971, prendendo parte ad 8 campionati nazionali, di cui 5 tra i professionisti."}
{"id": "1859400", "revid": "114683288", "url": "https://it.wikipedia.org/wiki?curid=1859400", "title": "Aldo Brandirali", "text": " Dal 2001 al 2006 \u00e8 stato Assessore allo Sport e ai Giovani del Comune di Milano per Forza Italia.\nBiografia.\nAldo Brandirali nasce a Milano nel 1941. Suo padre Romeo, partigiano, era segretario della sezione del Partito Comunista Italiano (PCI) di piazza Cantore a Milano nel 1945.\nAldo cresce a Novara, ma da pendolare va a lavorare in fabbrica a Milano. Diventa responsabile di una catena di produzione di apparecchi radio (Europhon di via Mecenate). Nel luglio 1960 si trova fra le dure manifestazioni contro il governo di centro-destra. Nel 1961 comincia l'impegno politico dando vita agli scioperi nella sua fabbrica e in tutte quelle vicine a via Mecenate. Assunto alla Camera del Lavoro di Milano, fu tra i primi dissidenti del PCI assieme ad Ivan Della Mea, con cui scrisse i \"Quaderni dei due giovani\".\nNel 1962 viene eletto nella segreteria nazionale della Federazione Giovanile Comunista Italiana e si reca a Roma. Si trova ben presto a non essere in linea e quindi non ottiene l'esonero dal militare che ottengono invece gli altri della segreteria. Da militare fa parte del picchetto d'onore al Quirinale e, poco dopo, si fa portavoce della contestazione a Messina dell'obbligo di andare a messa con l'intero reparto. Torna a Milano a lavorare nella federazione giovanile del PCI, nel 1966 diventa il punto di riferimento del dissenso giovanile contestando in particolare la presa di posizione del partito a favore del comunismo sovietico nello scontro con il comunismo cinese e sulla \"via italiana al socialismo\", esce dal PCI e costituisce il gruppo \"FalceMartello\". Questo gruppo non va in alcun modo confuso con la omonima rivista \"FalceMartello\", fondata nel 1986 nell'ambito della Federazione Giovanile Comunista Italiana, la cui pubblicazione \u00e8 poi continuata ad opera di una componente del Partito della Rifondazione Comunista.\nDal 1968 diventa leader dell'Unione dei Comunisti Italiani (marxisti-leninisti), un'organizzazione politica di tendenza maoista e dirige il giornale \"Servire il popolo\". , esemplificato dagli slogan usati dai militanti durante le manifestazioni: \"Aldo Brandirali; sotto la sua guida il popolo vincer\u00e0\" e \"Stalin! Mao! Bran-di-rali!\". Nel dicembre del 1975 decide per\u00f2 di uscire dall'organizzazione (dove rimane egemone la componente che faceva capo a Eleonora Fiorani e Francesco Leonetti), spiegando cos\u00ec la sua scelta: \"\"Tutto il discorso marxista\u2013leninista non regge, la scelta extraparlamentare finisce con l'estremizzare a tal punto il senso dell'azione che si rischia il passaggio alla violenza\".\"\nNegli anni Ottanta incontra Luigi Giussani e comincia ad interessarsi a Comunione e Liberazione e dopo alcuni anni a collaborarvi con degli amici; si converte alla fede cattolica. Assieme ad altri, fonda l'associazione \"San Martino\", che realizza inserimenti lavorativi per immigrati.\nRitorna alla politica nel 1992 con la Democrazia Cristiana, partito nel quale viene eletto consigliere comunale di Milano l'anno seguente. Passa poi a Forza Italia, con la quale diventer\u00e0 Assessore allo Sport e ai Giovani del Comune di Milano dal 2001 al 2006, nella giunta guidata da Gabriele Albertini. Aderisce poi al Popolo della Libert\u00e0, con il quale confermer\u00e0 il suo scranno nel Consiglio meneghino.\nNel 2012 fonda l'Associazione \"Democrazia e Comunit\u00e0\" con l'intento di \"trovare chi si mette insieme con il desiderio sincero di capire le vicende politiche in atto, accettando di sottoporsi ad un percorso di formazione\" e promuovere le buone prassi come protagoniste della politica e del Bene comune."}
{"id": "1859403", "revid": "287204", "url": "https://it.wikipedia.org/wiki?curid=1859403", "title": "Ciclosporina", "text": "La ciclosporina \u00e8 un principio attivo con effetto immunosoppressivo, utilizzato per modulare la risposta immunitaria dell'organismo.\nDerivata dai prodotti di alcuni miceti, assieme al Tacrolimus (FK506) \u00e8 uno dei principali agenti terapeutici impiegati per bloccare il rigetto di trapianto allogenico.\nMeccanismo d'azione.\nLa ciclosporina e il Tacrolimus (FK506) essenzialmente bloccano la trascrizione dei geni delle citochine nei linfociti T, previa interazione con una proteina citoplasmatica nota come ciclofilina A o FKBP12. Questo complesso farmaco-recettore inibisce poi la proteina fosfatasi 2B chiamata anche calcineurina (PP2B), che defosforila il fattore di trascrizione NF-AT (fattore nucleare dei linfociti T attivati) permettendone l'entrata nel nucleo. Se l'NF-AT non viene defosforilato, non pu\u00f2 entrare nel nucleo e innescare l'espressione genica di certe citochine come l'interleuchina 2 (IL-2). Per tale meccanismo d'azione sia la ciclosporina che il tacrolimus sono definiti entrambi come inibitori della calcineurina.\nUno studio pi\u00f9 recente ha dimostrato che pu\u00f2 interferire con un altro fattore di trascrizione chiamato NF-\u03baB (Fattore Nucleare delle catene leggere anticorpali \u03ba), anch'esso implicato nell'espressione genica di proteine infiammatorie ed immunitarie.\nIndicazioni.\nLa principale indicazione della ciclosporina \u00e8 la prevenzione del rigetto nel trapianto d'organo, in particolare nei trapianti di rene, pancreas, fegato e cuore. Generalmente alternativa al tacrolimus avendo un meccanismo d'azione simile. Pu\u00f2 essere utilizzata singolarmente o pi\u00f9 spesso in associazione con altri farmaci immunosoppressivi, secondo schemi terapeutici variabili. Altre indicazioni sono le malattie autoimmunitarie quali ad esempio uveite, artrite reumatoide, psoriasi e rettocolite ulcerosa. \u00c8 stata utilizzata con successo anche in forme gravi di asma e dermatite atopica.\nViene utilizzata anche per combattere la GVHD, in seguito a un trapianto di midollo osseo.\nControindicazioni.\nLa ciclosporina \u00e8 stata ed \u00e8 ampiamente usata nell'immunosoppressione anche nel trapianto renale. Presenta comunque effetti nefrotossici diretti se raggiunge elevati livelli ematici. Da utilizzare con cautela in soggetti con insufficienza renale e ipertensione. Controindicata in presenza di neoplasie accertate. Sostanza classificata come cancerogena.\nEffetti indesiderati.\nA causa del suo principio immunosoppressore sull'organismo, la ciclosporina ha di solito effetti indesiderati come nausea e torpore, o sonno, in base alla quantit\u00e0 di utilizzo. Altri effetti collaterali, pi\u00f9 gravi ma pi\u00f9 rari, possono essere la pancreatite, ipertricosi, rash cutaneo, insonnia, cefalea, diarrea, iperuricemia, gotta, convulsioni, amenorrea, miopatia, ipertensione arteriosa, gengivite ipertrofica, tossicit\u00e0 epatica e/o biliare (specie nei pazienti con relative patologie concomitanti)\nSudorazione accentuata, crescita maggiore delle unghie, crescita pi\u00f9 veloce dei capelli e peluria."}
{"id": "1859405", "revid": "767487", "url": "https://it.wikipedia.org/wiki?curid=1859405", "title": "Greg Brunner", "text": "Carriera.\nCresciuto negli Iowa Hawkeyes, squadra dell'Universit\u00e0 dell'Iowa, dove milita dal 2002 al 2006, nella stagione 2006-07 viene ingaggiato dai belgi del RBC Verviers-Pepinster (12,6 punti di media partita). L'anno successivo passa al Telindus Ostenda (10,1 punti di media partita) vincendo la coppa nazionale e disputando anche l'Uleb Cup (7,5 punti di media partita). Dopo due stagioni nella prima divisione belga va a giocare nella Serie A italiana nell'Orlandina Basket Nella stagione 2008-09 andr\u00e0 a giocare nella lega israeliana per Ironi Nahariya.\nSuccessivamente il 5 dicembre 2008 viene ingaggiato dall'Angelico Biella.\nNell'estate del 2009 viene messo sotto contratto dalla Sutor Montegranaro con cui diventa protagonista grazie ai suoi 12,7 punti e 8,3 rimbalzi per partita nonostante nel corso dell'anno abbia subito un infortunio alla mano.\nNella stagione 2010-11 passa alla Benetton Basket Treviso.\nDal 2006 ad oggi, nei vari campionati disputati, ha giocato 165 partite segnando punti per una media di 10,43 punti/partita\nIl 18 luglio 2011 torna alla Sutor Montegranaro firmando un contratto biennale.. Con Montegranaro colleziona 15 partite ad una media di 10.6 punti per gara prima di essere ingaggiato da Cant\u00f9 fino al termine della stagione.\nIl 27 luglio 2012 \u00e8 ufficiale la firma di un contratto biennale con la Trenkwalder Reggio Emilia.\nNell'aprile del 2014, proprio con Reggio Emilia, vince l'EuroChallenge prima di ritirarsi dopo un infortunio subito durante la preparazione con la nazionale svizzera."}
{"id": "1859411", "revid": "125468818", "url": "https://it.wikipedia.org/wiki?curid=1859411", "title": "Philippe Troussier", "text": "Carriera.\nClub.\nNella sua breve carriera da calciatore dal 1976 al 1983, Troussier ha giocato in diverse squadre della Ligue 2 francese.\nAllenatore.\nDopo aver allenato in Francia squadre minori quali Alen\u00e7on, e , nel 1989 Troussier part\u00ec per l'Africa, dove ha trascorso gran parte della propria carriera da allenatore e dove ha ottenuto risultati positivi che gli sono valsi il soprannome di \"stregone bianco\".\nLa sua esperienza africana inizi\u00f2 in Costa d'Avorio, prima alla guida dell'ASEC Mimosas di Abidjan (con cui vinse il campionato nazionale per tre volte consecutive, dal 1990 al 1992) e poi come commissario tecnico della nazionale ivoriana. In seguito si trasfer\u00ec in Sudafrica, dove allen\u00f2 i Kaiser Chiefs, e successivamente in Marocco, alla guida del e del , con cui vinse la Coppa del Marocco nel 1995.\nNel 1997 Troussier condusse la nazionale nigeriana a qualificarsi alla fase finale del , ma il 26 settembre fu esonerato. Pass\u00f2 dunque a ricoprire il ruolo di commissario tecnico del , che guid\u00f2 nella Coppa d'Africa casalinga con risultati pregevoli, portando il Burkina Faso in semifinale (la squadra chiuse poi al quarto posto). Nel corso dell'anno ebbe modo di partecipare al campionato del mondo di Francia: il 12 marzo gli venne infatti affidata la panchina della nazionale sudafricana, alla sua prima esperienza nella Coppa del mondo. Il tecnico non riuscir\u00e0 a superare la fase a gironi.\nIl 20 settembre 1998 Troussier venne nominato commissario tecnico della nazionale giapponese, con lo scopo preciso di rendere competitiva la squadra in vista del , ospitato proprio dai nipponici assieme alla Corea del Sud. Alla guida del Giappone fino al 1\u00ba agosto 2002, in quattro anni Troussier vinse la Coppa d'Asia 2000 e due Coppe Kirin (nel 2000 e nel 2001), oltre a condurre la nazionale nipponica fino agli ottavi di finale del campionato del mondo del 2002, in cui la squadra fu eliminata dalla (poi giunta terza nel torneo).\nNel 2003 Troussier divenne commissario tecnico della nazionale qatariota, alla cui guida ebbe l'idea di rafforzarla inserendovi calciatori europei naturalizzati, ma, data la debole esperienza calcistica del paese arabico, non riusc\u00ec ad ottenere grandi risultati.\nIl 27 novembre 2004 Troussier torn\u00f2 ad allenare una squadra di club, l'Olympique Marsiglia, ma al termine del campionato, dopo 6 mesi di tensioni con i giocatori (in particolare con Bixente Lizarazu, che fu poi ceduto al nel mercato di gennaio), il 2 giugno 2005 venne sostituito da Jean Fernandez.\nDal 23 luglio 2005, per tre mesi (da ottobre fino a dicembre), ebbe l'incarico di commissario tecnico della nazionale marocchina; fu esonerato per \"divergenza di vedute\" con la federcalcio marocchina il 30 dicembre.\nNel dicembre del 2007 Troussier \u00e8 tornato ad allenare in Giappone, precisamente nel FC Ryukyu (squadra militante nella Japan Football League, terza divisione nazionale), prima di essere rimpiazzato dal compatriota Jean Paul Rabier."}
{"id": "1859416", "revid": "2153076", "url": "https://it.wikipedia.org/wiki?curid=1859416", "title": "Devil's Got a New Disguise - The Very Best of Aerosmith", "text": "Devil's Got a New Disguise - The Very Best of Aerosmith \u00e8 una raccolta del gruppo musicale hard rock statunitense Aerosmith, pubblicata il 17 ottobre del 2006.\nContiene due nuovi singoli: \"Sedona Sunrise\" e \"Devil's Got a New Disguise\".\nEsistono due diversi tipi di tracce, di cui una venduta solo in Europa. Questa versione non ha \"Back in the Saddle\", \"Last Child\", \"Mama Kin\", \"Rag Doll\" e \"What It Takes\" ma contiene \"Amazing\", \"Angel\", \"Falling In Love (Is Hard On The Knees)\", \"Pink\", e \"The Other Side\"."}
{"id": "1859417", "revid": "1926649", "url": "https://it.wikipedia.org/wiki?curid=1859417", "title": "Associazione Calcio Fiorentina 1997-1998", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1997-1998.\nStagione.\nNella stagione 1997-1998 la Fiorentina disput\u00f2 il sessantaduesimo campionato di Serie A della sua storia.\nNella campagna acquisti per la stagione 1997-1998 arriva il brasiliano Edmundo. La stagione di Malesani verr\u00e0 ricordata soprattutto per il divertente accadimento della prima giornata di campionato: la Fiorentina era impegnata a Udine e con due prodezze di Batistuta era riuscita a vincere per 3-2 contro l'Udinese. Finita la partita, l'allenatore corse pieno di gioia sotto la curva dei tifosi viola, festeggiando con loro, episodio che gli attribu\u00ec il soprannome \"L'Allenatore Ultr\u00e0\". La Fiorentina di Malesani si dimostr\u00f2 una \"mina vagante\", perdendo con formazioni modeste e vincendo con le squadre pi\u00f9 blasonate, ma mostrando sempre un gioco spumeggiante e divertente. L'organico spesso risent\u00ec di infortuni come quello del russo Kan\u010delskis, che aveva iniziato un campionato in gran forma ma fu subito arrestato da una serie di infortuni alla caviglia che lo tennero fuori per vari mesi. Il duo, ormai ampiamente rodato, Rui Costa-Batistuta fu autore di un'altra prestazione stagionale a livelli elevati, esaltata dall'estro del brasiliano Edmundo che, disponibile da gennaio, divenne presto uno degli idoli della tifoseria.\nMalesani, tuttavia, entr\u00f2 in pessimi rapporti durante la primavera con il presidente Cecchi Gori, il quale decise a fine campionato di esonerarlo. Dopo un periodo di vacanza della panchina viola e varie voci sull'arrivo di Renzo Ulivieri dal Bologna o del tifoso viola Mondonico, il presidente propose la panchina della sua squadra a uno dei pi\u00f9 grandi allenatori del momento, Giovanni Trapattoni, che accett\u00f2.\nMaglie e sponsor.\nLo sponsor ufficiale per la stagione 1997-1998 fu Nintendo, mentre il fornitore di materiale tecnico fu Fila.\nOrganigramma societario.\nArea direttiva\nArea sanitaria\nArea tecnica"}
{"id": "1859419", "revid": "6923", "url": "https://it.wikipedia.org/wiki?curid=1859419", "title": "Un'ora d'amore (film)", "text": ""}
{"id": "1859426", "revid": "1543377", "url": "https://it.wikipedia.org/wiki?curid=1859426", "title": "Fasciotomia", "text": " \nPer fasciotomia in campo medico, si intende una tipologia di intervento chirurgico dove vengono operate le fasce.Usata tipicamente per i morsi di serpente o nella sindrome compartimentale dovuta alla compressione da gesso ortopedico.\nProcedura.\nL'intervento avviene lungo un piano fasciale dove avviene l'incisione, lo scopo di tale procedimento \u00e8 quello di ridurre la notevole pressione neurovascolare dei muscoli coinvolti. La pratica \u00e8 indicata anche per alcune tipologie di sindromi a livello muscolare."}
{"id": "1859427", "revid": "161374", "url": "https://it.wikipedia.org/wiki?curid=1859427", "title": "Forfecchia", "text": ""}
{"id": "1859428", "revid": "149727", "url": "https://it.wikipedia.org/wiki?curid=1859428", "title": "Ferrovia Lucca Viareggio", "text": ""}
{"id": "1859429", "revid": "1935652", "url": "https://it.wikipedia.org/wiki?curid=1859429", "title": "Pontificia commissione per l'America Latina", "text": "La Pontificia commissione per l'America Latina \u00e8 un organo della Curia romana fondato il 21 aprile 1958 da papa Pio XII strettamente connesso alla Congregazione per i vescovi, tanto da essere presieduto dallo stesso prefetto, attualmente il cardinale Marc Ouellet, P.S.S.\nStoria.\nLa Pontificia commissione per l'America latina viene istituita il 21 aprile 1958 da papa Pio XII con il fine di studiare i problemi di vita cattolica, di difesa della fede e della diffusione della religione in America Latina. Inoltre ha lo scopo di sostenere il Consiglio Episcopale Latinoamericano (CELAM) e di coordinare gli organismi della curia interessati.\nA questo organismo il 30 novembre 1963 papa Paolo VI aggiunse il consiglio generale della Pontificia commissione per l'America Latina.\nCon un \"motu proprio\" del 18 giugno 1988 Giovanni Paolo II ha riorganizzato l'organismo.\nLa commissione si occupa anche di favorire le relazioni tra le diverse istituzioni che fanno capo alla Chiesa di Roma e che si curano dell'America Latina, nonch\u00e9 tra i diversi dicasteri della Curia romana."}
{"id": "1859430", "revid": "729019", "url": "https://it.wikipedia.org/wiki?curid=1859430", "title": "Fascite necrotizzante", "text": "Per fascite necrotizzante in campo medico, si intende una forma particolare e rara di infezione degli strati profondi della pelle e dei tessuti sottocutanei, che si espande rapidamente attraverso la componente molle del tessuto connettivo che permea il corpo umano (fascia).\nLa malattia, di natura batterica, si sviluppa in modo rapido e aggressivo e, se non viene trattata al pi\u00f9 presto, evolve in una lesione cutanea, accompagnata da effetti vistosi quali bolle, vescicole e trombosi capillare, seguiti da necrosi dei tessuti sottocutanei, shock settico e morte.\nSintomatologia.\nLa fascite inizia localmente, in una zona ove si sia verificato un trauma anche minore, sebbene in molti casi non sia stato possibile risalire all'evento traumatico all'origine dell'infezione. La zona interessata diventa presto estremamente dolente, in modo del tutto sproporzionato rispetto al danno esteriore. Nel giro di qualche ora solitamente il tessuto interessato si gonfia; sintomi frequenti a questo stadio sono diarrea e vomito. In caso di lesioni abbastanza superficiali, la pelle pu\u00f2 mostrare segni di infiammazione e arrossamento, dopodich\u00e9 il suo colore pu\u00f2 diventare blu o viola. Si verifica generalmente la formazione di vesciche, con conseguente necrosi dei tessuti sottocutanei, i quali incominciano a emanare odore di decomposizione. In questo stadio i pazienti hanno una febbre molto alta e le loro condizioni generali sono gravi. Se non si procede alla terapia chirurgica, si sviluppa in breve uno shock settico, la cui conseguenza \u00e8 un collasso sistemico generalizzato e la morte.\nIl tasso di mortalit\u00e0 della fascite necrotizzante si aggira intorno al 73%; le possibilit\u00e0 di sopravvivenza variano drasticamente a seconda della tempestivit\u00e0 dell'intervento.\nEziologia.\nI batteri interessati sono soprattutto: streptococchi del Gruppo A, \"Vibrio vulnificus\", \"Clostridium perfringens\", \"Bacteroides fragilis\". Tra questi, gli streptococchi del Gruppo A (noti anche come \"Streptococcus pyogenes\", responsabili del comune mal di gola) sono la causa pi\u00f9 frequente.\nI batteri della fascite necrotizzante vengono spesso chiamati \"batteri mangia-carne\". Questa \u00e8 in realt\u00e0 una definizione impropria, perch\u00e9 in realt\u00e0 i batteri non si nutrono del tessuto, bens\u00ec ne causano la distruzione e la decomposizione mediante il rilascio di tossine. \"S. pyogenes\" produce un'esotossina che si comporta da superantigene, in grado quindi di attivare i linfociti T in modo non-specifico e sproporzionato. Questo causa la sovraproduzione di citochine.\nDiagnosi e terapia.\nLa diagnosi \u00e8 confermata da colture di sangue e aspirazione di pus dal tessuto infetto, tuttavia \u00e8 necessario procedere a un trattamento medico tempestivo; si deve procedere quindi alla somministrazione di antibiotici a largo spettro non appena si sospetta la malattia. Nelle prime fasi si somministra spesso una combinazione intravenosa di penicillina, vancomicina, clindamicina e altri antibiotici. Se si sospetta la fascite necrotizzante, \u00e8 necessario un intervento di chirurgia esplorativa, il quale risulta spesso in un aggressivo sbrigliamento, ossia nella rimozione di ampie porzioni di tessuto infetto e, nel caso di infezioni alle regioni periferiche, nell'amputazione dell'arto. Interventi chirurgici ripetuti possono rendersi necessari. Solitamente, questi interventi lasciano grandi ferite aperte, per coprire le quali si deve successivamente procedere a trapianti di pelle e di tessuto. La mobilit\u00e0 pu\u00f2 risultarne gravemente compromessa.\nPer far fronte alla violenta risposta infiammatoria del corpo e all'abbassamento della pressione sanguigna conseguente allo shock settico, la maggior parte dei pazienti viene trasferita in terapia intensiva, dove vengono effettuate trasfusioni di liquidi e sangue. In caso di ripresa, le condizioni generali devono essere monitorate per settimane o mesi dopo l'intervento.\nCome nel caso di altre patologie in cui il paziente subisce ferite estese e distruzione tissutale, la terapia in camera iperbarica pu\u00f2 essere d'aiuto.\nCinema e televisione.\nLa malattia appare nel film \"Cabin Fever\", diretto da Eli Roth, anche se per un'incredibile coincidenza nessuno dei personaggi muore per colpa del suo rapido sviluppo.\nNella puntata 6 della seconda stagione della serie \"The Good Doctor\", la malattia appare partendo dal dito di una violoncellista e a causa della divergenza di opinioni tra due specializzandi, alla ragazza viene amputato il braccio destro per le complicazioni sopraggiunte.\nIn \"The Night Shift\" ep. 7, stagione 2, una paziente rivela i sintomi e viene trattata per essa.\nIn \"Scrubs\" \u00e8 presente una puntata ove viene messa in luce la difficolt\u00e0 di diagnosi e l'importanza della preparazione e dello studio dei medici.\nIn \"Grey's Anatomy\" ep. 1-2, stagione 10, una paziente rivela i sintomi a seguito di una ferita al collo e si tenta un'operazione di sbrigliamento, ma l'infezione si \u00e8 ormai diffusa agli organi perci\u00f2 si procede con una terapia antibiotica aggressiva.\nAnche nell'episodio 9 dell'unica stagione della serie tv \"Eleventh Hour\" il protagonista dottor Hood ha a che fare con il caso di uno studente con grave fascite necrotizzante, che sembra essere collegata alla morte apparente del giovane che, una volta ritornato da questo stato, sviluppa i sintomi della malattia.\nNell'episodio numero 4 della quinta stagione di \"Chicago Med\" e nei suoi crossover di Chicago P.D. e Chicago Fire \u00e8 presente la fascite necrotizzante come forma di epidemia.\nNell\u2019episodio 8 della stagione numero 5 di \"The Vampire Diaries\" nella scena in cui Damon inietta il batterio al Prof. Wes\nNella quarta stagione di \"Z Nation\", la minaccia al genere umano chiamata \"Arcobaleno nero\", non \u00e8 altri che un progetto di diffusione di massa di fascite necrotizzante, volto a sterilizzare il pianeta e ripartire da zero.\nNell'episodio 8 della prima stagione di Transplant dove il batterio infetta una donna incinta curata dal dottor Hamed."}
{"id": "1859435", "revid": "767487", "url": "https://it.wikipedia.org/wiki?curid=1859435", "title": "Tarzana, sesso selvaggio", "text": "Tarzana, sesso selvaggio \u00e8 un film erotico del 1969 diretto da Guido Malatesta con lo pseudonimo James Reed, con Femi Benussi nel ruolo di protagonista."}
{"id": "1859437", "revid": "57342", "url": "https://it.wikipedia.org/wiki?curid=1859437", "title": "Cesare Lovati", "text": "Carriera.\nGiocatore.\nCentrocampista dotato di grande fisicit\u00e0, passa la propria carriera nel Milan negli anni a cavallo della prima guerra mondiale. Perno inamovibile dello scacchiere dei milanesi, gioca 114 partite in maglia rossonera, guadagnandosi 6 convocazioni con la Nazionale italiana come oriundo. In seguito gioca nel Legnano.\nAllenatore.\nTerminata la carriera di giocatore intraprende quella di allenatore, guidando l'Atalanta (una stagione affiancato da una commissione tecnica e due come allenatore, primo della storia dei neroazzurri) e poi e ."}
{"id": "1859446", "revid": "767487", "url": "https://it.wikipedia.org/wiki?curid=1859446", "title": "FA Cup 1872-1873", "text": "La Football Association Challenge Cup 1872-1873 \u00e8 stata la seconda edizione della FA Cup. Sedici squadre parteciparono alla competizione, una in pi\u00f9 della stagione passata, anche se due non giocarono praticamente mai.\nNel conservare il principio di \"sfida\", ai campioni uscenti dei Wanderers fu accordato il permesso di giocare direttamente la finale, mettendo il palio il proprio titolo, e di scegliere il terreno di gioco. Questa fu la prima e l'ultima volta che tali privilegi furono concessi ai campioni uscenti.\nMemori dei problemi dell'anno precedente, al Queen's Park fu dato il permesso di giocare direttamente le semifinali, per diminuire i viaggi che la squadra doveva compiere dalla Scozia, ma alla fine gli scozzesi si ritirarono lo stesso prima della gara contro lo Oxford University, che si ritrov\u00f2 il cammino spianato per la finalissima.\nFinale.\nDato che il match fu programmato lo stesso giorno dell'annuale regata Oxford-Cambridge, fu deciso di giocare di mattina, in modo tale da permettere agli spettatori di assistere a entrambi gli eventi sportivi. Entrambe le squadre contavano fra gli indisponibili le loro stelle. Il portiere titolare dell'Oxford University, Charles Nepean, era fuori causa, cos\u00ec come quattro dei titolari dei Wanderers, fra cui Thomas Hooman, William Crake e Albert Thompson, che erano parte della squadra che aveva vinto il trofeo l'anno precedente. Si \u00e8 gi\u00e0 detto come i Wanderers, in quanto campioni in carica, ebbero il privilegio di stabilire il terreno di gioco; non possedendo un campo tutto proprio, si decise per il Lillie Bridge a West Brompton, Londra.\nOxford domin\u00f2 le prime fasi del match grazie soprattutto alla gran corsa di Arnold Kirke-Smith. Il quotidiano \"The Sportsman\" scrisse:\nCiononostante, i Wanderers andarono vicini al vantaggio con William Kenyon-Slaney, che segn\u00f2, ma si vide annullare il gol per aver violato la regola del fuorigioco. Dopo 27 minuti, il capitano dei Wanderers, Arthur Kinnaird, che verr\u00e0 poi proclamato il miglior giocatore del match grazie alle sue incredibili abilit\u00e0 nel dribbling, prese per mano i suoi, superando i difensori avversari e spedendo la palla all'incrocio dei pali.\nIn un disperato tentativo di pareggiare, l'Oxford University fece la bizzarra mossa di fare a meno del portiere, schierando Andrew Leach, che sino ad allora aveva ricoperto quel ruolo, come attaccante. La decisione si rivolt\u00f2 contro l'Oxford all'80\u00ba minuto, quando Charles Wollaston pass\u00f2 oltre le maglie della difesa avversaria e mise la palla nella porta orfana del suo portiere. I Wanderers, cos\u00ec, riconquistarono il trofeo che avevano gi\u00e0 vinto nell'edizione precedente.\nIl giornale \"The Field\" scriver\u00e0 che il tiro del secondo gol sarebbe stato facilmente fermato se, in porta, ci fosse stato qualcuno."}
{"id": "1859449", "revid": "436907", "url": "https://it.wikipedia.org/wiki?curid=1859449", "title": "Blood Brothers", "text": ""}
{"id": "1859451", "revid": "110157", "url": "https://it.wikipedia.org/wiki?curid=1859451", "title": "Noroeste Paranaense", "text": "Noroeste Paranaense \u00e8 una mesoregione del Paran\u00e1 in Brasile.\nMicroregioni.\nComprende 61 comuni, suddivisi in 3 microregioni:"}
{"id": "1859452", "revid": "107143409", "url": "https://it.wikipedia.org/wiki?curid=1859452", "title": "Pain (album)", "text": ""}
{"id": "1859453", "revid": "110157", "url": "https://it.wikipedia.org/wiki?curid=1859453", "title": "Norte Pioneiro Paranaense", "text": "Norte Pioneiro Paranaense \u00e8 una mesoregione del Paran\u00e1 in Brasile.\nMicroregioni.\nComprende al suo interno 46 comuni, suddivisi in 5 microregioni:"}
{"id": "1859456", "revid": "767487", "url": "https://it.wikipedia.org/wiki?curid=1859456", "title": "Oeste Paranaense", "text": "Oeste Paranaense \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 3 microregioni:"}
{"id": "1859459", "revid": "1305772", "url": "https://it.wikipedia.org/wiki?curid=1859459", "title": "Microregione di Cascavel", "text": " "}
{"id": "1859461", "revid": "1776051", "url": "https://it.wikipedia.org/wiki?curid=1859461", "title": "Lightning Strikes Again", "text": "Lightning Strikes Again \u00e8 il decimo album in studio del gruppo musicale statunitense Dokken, pubblicato il 13 maggio 2008 dalla Frontiers Records. L'uscita era inizialmente prevista per il 24 ottobre 2007, in Giappone, e per il 29 ottobre nel resto del mondo, ma \u00e8 stata posticipata fino al 2008.\nL'album ha debuttato alla posizione numero 133 della Billboard 200, regalando al gruppo il suo miglior piazzamento in classifica dal 1995. Il disco \u00e8 stato ben accolto dalla critica specializzata, mentre il suo stile musicale \u00e8 stato accostato ai lavori pubblicati dalla band negli anni '80. Il titolo dell'album si rif\u00e0 a quello di un brano contenuto nel celebre \"Under Lock and Key\" del 1985.\nTracce.\nTutte le canzoni sono state composte da Don Dokken e Jon Levin, eccetto dove indicato."}
{"id": "1859465", "revid": "17285385", "url": "https://it.wikipedia.org/wiki?curid=1859465", "title": "Codice stradale", "text": ""}
{"id": "1859467", "revid": "309289", "url": "https://it.wikipedia.org/wiki?curid=1859467", "title": "\u0160apkina", "text": "La \u0160apkina (conosciuta anche come \"Pil'vor\"jacha\") \u00e8 un fiume della Russia europea settentrionale (Circondario Autonomo dei Nenec e Repubblica dei Komi), affluente di destra della Pe\u010dora.\nHa origine dal lago Bol'\u0161oe \u0160apkino nella parte centrale della Bol'\u0161ezemel'skaja Tundra (tundra della grande terra), scorrendo successivamente in questa regione con direzione mediamente sud-occidentale, in una regione paludosa e pressoch\u00e9 disabitata. Sfocia nella Pe\u010dora da destra nel suo basso corso, alcune decine di chilometri a nord del Circolo Polare Artico, di fronte al villaggio di Novyj Bor. Il fiume drena un bacino idrografico piuttosto piccolo, ragione per cui non ha affluenti di rilievo. Ha una lunghezza di 499\u00a0km; l'area del suo bacino \u00e8 di 6\u00a0570\u00a0km\u00b2. \nIl fiume \u00e8 gelato nel periodo ottobre - fine maggio, mentre il mese di giugno vede le massime portate d'acqua."}
{"id": "1859471", "revid": "729019", "url": "https://it.wikipedia.org/wiki?curid=1859471", "title": "Sindrome di Achard-Thiers", "text": "La sindrome di Achard-Thiers, nota in epoche passate come diabete delle donne barbute, \u00e8 una malattia che pu\u00f2 colpire le donne adulte o anziane, legata ad un'alterata produzione di alcuni ormoni da parte della corticale del surrene o dell'ipofisi e caratterizzata da alterazioni della glicemia fino al vero e proprio diabete mellito e da virilizzazione con irsutismo e amenorrea nelle donne in et\u00e0 fertile.\nStoria.\nIl primo caso della sindrome fu descritto in letteratura dai medici francesi Charles Achard e Joseph Thiers nel 1921. I due ricercatori coniarono l'espressione \"diabete della donna barbuta\" descrivendo il riscontro autoptico, in una donna anziana affetta da diabete mellito e irsutismo, di un aumento di volume delle ghiandole surrenali. Negli anni successivi altri studi hanno dimostrato l'associazione della sindrome con un eccesso di insulina e di androgeni.\nIpotesi eziologiche.\nGli studi condotti fino agli anni '60 del ventesimo secolo erano concordi nell'associare la sindrome a un ipercortisolismo (eccessiva produzione di cortisolo) dovuta, a sua volta, a un'eccessiva produzione di ACTH da parte dell'ipofisi, con conseguente iperplasia della porzione corticale delle ghiandole surrenali, oppure a tumori benigni o maligni di queste stesse ghiandole. In entrambi i casi il risultato sarebbe una produzione anomala di cortisolo, principale responsabile del diabete, e di ormoni androgeni responsabili della virilizzazione. Alcuni autori considerano questa malattia come una forma di sindrome di Cushing. Studi successivi hanno ipotizzato, almeno per la forma che si manifesta subito dopo la menopausa, un'influenza degli ormoni sessuali di origine ovarica, il che rende la sindrome classificabile tra le cause di irsutismo con aumentata produzione androgenica di origine mista, ovarica e surrenalica. Ci\u00f2 ha portato alcuni autori moderni a considerare la Achard-Thiers una variante della sindrome dell'ovaio policistico."}
{"id": "1859472", "revid": "767487", "url": "https://it.wikipedia.org/wiki?curid=1859472", "title": "Vincenzo Coppo", "text": ""}
{"id": "1859476", "revid": "729019", "url": "https://it.wikipedia.org/wiki?curid=1859476", "title": "Sudeste Paranaense", "text": "Sudeste Paranaense \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 4 microregioni:"}
{"id": "1859478", "revid": "309289", "url": "https://it.wikipedia.org/wiki?curid=1859478", "title": "\u0160\u010dugor", "text": "Lo \u0160\u010dugor (anche conosciuto come \"\u0160\u010dugyr\" o \"\u0160\u010duger\") \u00e8 un fiume della Russia europea settentrionale (Repubblica dei Komi), affluente di destra della Pe\u010dora.\nHa origine dal versante occidentale degli Urali settentrionali, scorrendo per un primo tratto attraverso la catena in senso longitudinale, con direzione settentrionale; aggira successivamente il massiccio del monte Telposiz, all'estremit\u00e0 meridionale della sezione degli Urali subpolari, volgendo il suo corso in direzione mediamente occidentale fino a sfociare nella Pe\u010dora all'altezza del villaggio di Ust'-\u0160\u010dugor, alcune decine di chilometri a valle di Vuktyl.\nNon incontra alcun centro abitato di qualche rilievo in tutto il suo corso; \u00e8 gelato, mediamente, da fine ottobre- ai primi di giugno; i mesi estivi di giugno e luglio vedono i massimi annui di portata. Il maggior affluente \u00e8 il Bol'\u0161oj Patok (lungo 121\u00a0km) proveniente dalla destra idrografica.\nLo \u0160\u010dugor attraversa tutto il territorio del parco nazionale \u00abJugyd va\u00bb."}
{"id": "1859479", "revid": "287204", "url": "https://it.wikipedia.org/wiki?curid=1859479", "title": "Scugor", "text": ""}
{"id": "1859480", "revid": "122818749", "url": "https://it.wikipedia.org/wiki?curid=1859480", "title": "Lior Ashkenazi", "text": "Biografia.\nLior Ashkenazi \u00e8 nato a Ramat Gan da genitori ebrei sefarditi, emigrati dalla Turchia nel 1964. \u00c8 cresciuto parlando come prima lingua, il ladino. Ha studiato recitazione al Beit Zvi, dove si \u00e8 diplomato nel 1994, e ha lavorato molto nei teatri di Beersheba e Beit Lessin. Ashkenazi \u00e8 stato da prima sposato con l'attrice Shira Farber. Dopo il divorzio, ha avuto una breve relazione con la sceneggiatrice Sigal Avin. Nel dicembre 2011 si \u00e8 sposato con la produttrice Maya Amsellem, da cui ha avuto una figlia nell'agosto 2012.\nFilmografia parziale.\nTelevisione.\nHit and run Netflix 9 puntate"}
{"id": "1859481", "revid": "80339", "url": "https://it.wikipedia.org/wiki?curid=1859481", "title": "Shchugor", "text": ""}
{"id": "1859482", "revid": "80339", "url": "https://it.wikipedia.org/wiki?curid=1859482", "title": "Shugor", "text": ""}
{"id": "1859483", "revid": "110157", "url": "https://it.wikipedia.org/wiki?curid=1859483", "title": "Sudoeste Paranaense", "text": "Sudoeste Paranaense \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 3 microregioni:"}
{"id": "1859484", "revid": "287204", "url": "https://it.wikipedia.org/wiki?curid=1859484", "title": "Sapkina", "text": ""}
{"id": "1859485", "revid": "80339", "url": "https://it.wikipedia.org/wiki?curid=1859485", "title": "Shapkina", "text": ""}
{"id": "1859486", "revid": "1428919", "url": "https://it.wikipedia.org/wiki?curid=1859486", "title": "Altaussee", "text": "Altaussee \u00e8 un comune austriaco di 1 878 abitanti nel distretto di Liezen, in Stiria."}
{"id": "1859487", "revid": "1305772", "url": "https://it.wikipedia.org/wiki?curid=1859487", "title": "Microregione di Rio Negro", "text": " "}
{"id": "1859488", "revid": "110157", "url": "https://it.wikipedia.org/wiki?curid=1859488", "title": "Metropolitana de Curitiba", "text": "Metropolitana de Curitiba \u00e8 una mesoregione del Paran\u00e1 in Brasile.\nMicroregioni.\n\u00c8 suddivisa in 5 microregioni:"}
{"id": "1859492", "revid": "436907", "url": "https://it.wikipedia.org/wiki?curid=1859492", "title": "Qualcosa cambier\u00e0 Mixtape", "text": "Qualcosa cambier\u00e0 mixtape \u00e8 il primo mixtape del rapper italiano Ghemon, pubblicato il 18 febbraio 2007.\nDescrizione.\nIl disco si compone di undici brani inediti e nove gi\u00e0 editi ed \u00e8 stato realizzato con il fine di anticipare l'uscita dell'album di debutto \"La rivincita dei buoni\", pubblicato alcuni mesi dopo. Interamente missato da DJ Fester Tarantino dei Gente de Borgata, \"Qualcosa cambier\u00e0 Mixtape\" vanta le collaborazioni di rapper gi\u00e0 noti, tra i quali Soul David, Fat Fat Corfunk, Giuann Shadai, Kiave, Franco Negr\u00e8, Mistaman.\nLe produzioni sono affidate a ben 14 beatmaker diversi, ma le sonorit\u00e0 risultano tutte abbastanza omogenee tra loro. Tra i tanti nomi spiccano quelli di Mr. Phil, Jack the Smoker, Mace, Bassi Maestro, Marco Polo, produttori conosciuti non solo a livello nazionale, ma anche internazionale. Le tracce \"Qualcosa cambier\u00e0 pt. 1\" e \"Nato il primo aprile\" sono state prodotte da DJ Shocca (con lo pseudonimo di Roc B) e Frank Siciliano sotto il nome di Unlimited Struggle. Anche in questo disco, come per l'EP \"Ufficio immaginazione\", Ghemon compone testi elaborati e ricercati, riuscendo comunque allo stesso tempo a trasmettere facilmente pensieri di vasta concezione e sensazioni personali."}
{"id": "1859495", "revid": "767487", "url": "https://it.wikipedia.org/wiki?curid=1859495", "title": "Il gatto e il violino", "text": "\"Il gatto e il violino (The Cat and the Fiddle)\" \u00e8 un film del 1934 diretto da William K. Howard e da Sam Wood che, non accreditato nei titoli, rigir\u00f2 alcune scene sotto la supervisione di Bernard Hyman\nJeanette MacDonald appare per la prima volta in un film della MGM. Il suo nome appare in prima posizione sui manifesti: ormai \u00e8 una stella di prima grandezza.\nIl film \u00e8 la riduzione cinematografica dell'omonimo musical di Jerome Kern e Otto Harbach, che, il 15 ottobre 1931, aveva debuttato con grande successo al Globe Theatre di Broadway; dopo aver continuato le repliche al George M. Cohan's Theatre, lo spettacolo chiuse i battenti il 24 settembre 1932 per un totale di 395 recite.\nProduzione.\nLa lavorazione del film, prodotto dalla MGM, dur\u00f2 dalla fine agosto a met\u00e0 novembre 1933 nei Metro-Goldwyn-Mayer Studios al 10202 di W. Washington Blvd. a Culver City.\nIl gran finale del film fu girato in Three-strip Technicolor.\nDistribuzione.\nIl copyright del film, richiesto dalla Metro-Goldwyn-Mayer Corp., fu registrato il 14 febbraio 1934 con il numero LP4508.\nDistribuito dalla MGM, il film usc\u00ec nelle sale USA il 16 febbraio 1934 con il titolo originale \"The Cat and the Fiddle\". Nello stesso anno fu distribuito anche in Danimarca (27 luglio come \"Katten og violinen\"), in Finlandia (16 settembre, come \"Kissa ja viulu\"), in Portogallo (14 novembre, come \"O Gato e o Violino\") e in Turchia (come \"Kedi ve keman\"). In Spagna, prese il titolo \"El gato y el viol\u00edn\", in Grecia \"I gata kai to violi\", in Italia \"Il gatto e il violino\", in Austria \"Liebe nach Noten\"."}
{"id": "1859496", "revid": "1043175", "url": "https://it.wikipedia.org/wiki?curid=1859496", "title": "Omiya Ardija", "text": "L' \u00e8 una societ\u00e0 calcistica giapponese con sede a Saitama. Milita in J2 League, la seconda serie del campionato giapponese di calcio.\nLo stadio di casa dell'Omiya \u00e8 l'\u014cmiya Park Soccer Stadium. A Saitama ha sede anche il club dell'Urawa Red Diamonds: le partite fra queste due compagini sono detti \"Saitama Local Derby\".\nStoria.\nQuesto club \u00e8 stato fondato nel 1964 dalla compagnia NTT. La sede dell'Omiya \u00e8 stata fin dall'inizio la citt\u00e0 di Saitama. Il soprannome della squadra \u00e8 \"Ardija\" (dallo spagnolo \"ardilla\"), che significa \"scoiattolo\"; questo animale \u00e8 molto diffuso nella regione in cui \u00e8 situata Saitama.\nL'Omiya ha cominciato a prender parte alla seconda divisione della J League nel 1999. Il club \u00e8 rimasto in questa categoria fino al 2004, quando ha ottenuto la promozione nel pi\u00f9 importante campionato nipponico.\nNei primi tre anni nella J League 1, gli \"Scoiattoli\" sono sempre riusciti a salvarsi dalla retrocessione."}
{"id": "1859498", "revid": "767487", "url": "https://it.wikipedia.org/wiki?curid=1859498", "title": "Bad Mitterndorf", "text": "Bad Mitterndorf (o solo Mitterndorf) \u00e8 un comune austriaco di 4 911 abitanti nel distretto di Liezen, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Pichl-Kainisch e Tauplitz."}
{"id": "1859500", "revid": "287204", "url": "https://it.wikipedia.org/wiki?curid=1859500", "title": "Mitterndorf", "text": ""}
{"id": "1859501", "revid": "1494169", "url": "https://it.wikipedia.org/wiki?curid=1859501", "title": "Ectoplasma", "text": ""}
{"id": "1859504", "revid": "22475", "url": "https://it.wikipedia.org/wiki?curid=1859504", "title": "Legion (antologia)", "text": "Legion (sottotitolo: \"tutta la \"spy-story\" Italian Style\") \u00e8 un'antologia di racconti scritti esclusivamente da autori italiani, specializzati in spy-story.\nL'antologia esce nel luglio 2008 nel numero 36 di \"SuperSegretissimo\" (estate spia), speciale della collana \"Segretissimo\" (Arnoldo Mondadori Editore)."}
{"id": "1859505", "revid": "339392", "url": "https://it.wikipedia.org/wiki?curid=1859505", "title": "Il gatto ed il violino (film)", "text": ""}
{"id": "1859512", "revid": "287204", "url": "https://it.wikipedia.org/wiki?curid=1859512", "title": "Paulo Sergio Rosa", "text": ""}
{"id": "1859514", "revid": "54163390", "url": "https://it.wikipedia.org/wiki?curid=1859514", "title": "Pavese (scudo)", "text": ""}
{"id": "1859515", "revid": "287204", "url": "https://it.wikipedia.org/wiki?curid=1859515", "title": "Paralisi neonatale del plesso brachiale", "text": "la paralisi neonatale del plesso brachiale \u00e8 una forma di paralisi dei muscoli che riguardano l'arto superiore, tale paralisi colpisce i neonati all'atto della nascita come conseguenza di parti difficili.\nCODICE NOSOLOGICO ICD-9 : 767.6 (Lesione del plesso brachiale da trauma ostetrico) \nEpidemiologia.\nL'incidenza \u00e8 di 1 su 2000 nati vivi, recentemente le moderne scoperte hanno reso il decorso della malattia meno grave che in passato ma nonostante questo il rapporto \u00e8 rimasto lo stesso.\nEziologia.\nLa causa deriva da un parto difficile dato l'elevato peso del bambino (superiore ai 4 chili), durante il travaglio vi pu\u00f2 essere o un danno durante la trazione o una distocia pelvica\nTipologia.\nEsistono alcuni tipi particolari di paralisi:\nTerapia.\nIl trattamento consiste prima di tutto in un mese di riposo, ma il bambino in quel periodo deve essere sistemato in una posizione congeniale al riposo dei nervi che sono stati stirati durante il travaglio. In seguito si provvede allo stretching dei muscoli interessati. Questi accorgimenti prevengono l'uso della chirurgia. Se i bambini a 4-6 mesi dalla nascita ancora non mostrano segni di miglioramento si prende in considerazione la possibilit\u00e0 di un'operazione chirurgica."}
{"id": "1859520", "revid": "729019", "url": "https://it.wikipedia.org/wiki?curid=1859520", "title": "Deformit\u00e0 di Sprengel", "text": "Per deformit\u00e0 di Sprengel chiamata anche scapola alta congenita, in campo medico, si intende la mancata discesa della scapola nella sua posizione definitiva. La scapola \u00e8 localizzata in una posizione anomala, alta rispetto al collo e al torace del bambino. Questa anomalia interviene con vari gradi di spostamento e di ipoplasia della scapola. La scapola, in condizioni normali, origina in corrispondenza delle vertebre cervicali e si porta gradualmente in basso fino a stabilizzarsi tra la terza e l'ottava vertebra toracica.\nSintomatologia.\nIl collo per quanto riguarda la parte interessata all'anomalie sembra essere pi\u00f9 corto ma anche pi\u00f9 largo. Inoltre si mostrano sovente la scoliosi congenita, sindrome di Klippel-Feil, insufficienza renale. Si sviluppa sovente un osso omovertebrale\nEziologia.\nLa causa della deformit\u00e0 \u00e8 un'anomalia che si \u00e8 sviluppata durante lo sviluppo uterino della persona, in tal caso \u00e8 venuto a mancare la discesa scapolare.\nTerapie.\nIl trattamento (di solo tipo chirurgico) viene esercitato quando la deformit\u00e0 \u00e8 grave. Fra le scelte chirurgiche oltre alla resezione vi \u00e8 anche l'osteotomia della clavicola, ma soltanto se vi \u00e8 effettivo rischio di una futura lesione."}
{"id": "1859529", "revid": "125873164", "url": "https://it.wikipedia.org/wiki?curid=1859529", "title": "Jefferson Andrade Siqueira", "text": "Possiede il passaporto italiano.\nCarriera.\n\u00c8 cresciuto nel Paran\u00e1, con il quale ha segnato 2 reti nelle 17 presenze nel campionato Brasiliano. Il giocatore \u00e8 stato acquistato dalla Fiorentina il 6 luglio 2008 a costo zero. Il centravanti ha firmato un contratto quinquennale.\nIl 12 febbraio 2009 ha riportato una doppia frattura mandibolare scomposta in una partita del Torneo di Viareggio 2009 contro il Pisa.\nIl 10 agosto 2009 viene ceduto in prestito al Frosinone.\nL'8 gennaio 2010 rientrato dal Frosinone, viene girato sempre in prestito al Cassino.\nIl 1\u00ba luglio 2010 passa in prestito all'Eupen, con cui, in campionato, gioca 10 partite nella stagione regolare, le quattro partite di spareggio con il Charleroi e 3 delle sei partite dei play-off promozione.\nL'8 luglio 2011 viene girato in prestito al .. Il 4 luglio 2012 acquista la compropriet\u00e0 del giocatore. Realizza 3 gol nella Coppa Italia Lega Pro vinta dalla sua squadra nella stagione successiva. Il 21 giugno 2013 viene riscattato alle buste dal Latina. Il 5 agosto 2014 viene ufficializzata il passaggio a titolo definitivo al . dove in maglia amaranto colleziona 15 presenze e 2 reti.\nDopo una sola stagione in amaranto viene ceduto a titolo definitivo al , per il brasiliano \u00e8 un ritorno avendo giocato gi\u00e0 in nerazzurro due stagioni prima.\nNel gennaio 2016, viene girato in prestito con diritto di riscatto alla Casertana, mentre il 31 agosto 2016 passa a titolo definitivo dal al Teramo..\nIl 14 gennaio 2017 viene ceduto alla Viterbese Castrense.\nIl 23 agosto 2018 diventa un giocatore del Monza. Nel mese di gennaio 2019, dopo la rivoluzione di mercato operata da Adriano Galliani, viene ceduto in prestito alla Giana Erminio.\nIl 2 settembre 2019 viene ceduto a titolo definitivo al Monopoli.\nIl 10 agosto 2020 si trasferisce al Padova firmando un contratto annuale.\nNell\u2019estate del 2021 si ritrasferisce al Latina a titolo definitivo.\nStatistiche.\nPresenze e reti nei club.\n\"Statistiche aggiornate al 22 febbraio 2022.\""}
{"id": "1859530", "revid": "1971044", "url": "https://it.wikipedia.org/wiki?curid=1859530", "title": "Giuseppe Martini", "text": "Biografia.\nConsegu\u00ec il diploma di geometra nel 1943, a Pisa. In giovent\u00f9 fu partigiano (nome di battaglia \"Paolo\") e, secondo alcune fonti, partecip\u00f2 all'uccisione di Giovanni Gentile e del milite Walter Cimino.\nConobbe l'esperanto tramite il professor Giuseppe Pacelli, autore di due grammatiche della lingua; nel 1969 consegu\u00ec il diploma di terzo grado (il pi\u00f9 elevato) da parte dell'Istituto Italiano di Esperanto.\nNel 1970 \u00e8 stato eletto presidente del Gruppo Esperantista Pisano. Nel 1972 ha organizzato il Congresso Nazionale di Esperanto a Pisa; dal 1973 al 2000, ricoprendo la carica elettiva di membro del Consiglio Nazionale della Federazione Esperantista Italiana, ha mantenuto l'incarico di collaboratore alla organizzazione dei congressi nazionali annuali.\nFra il 1970 e il 1990 ha tenuto corsi di esperanto a studenti universitari presso la Facolt\u00e0 di Giurisprudenza; fino al 2002 ha inoltre tenuto corsi presso l'Universit\u00e0 degli Adulti di Pisa, di cui \u00e8 stato cofondatore.\nNel 2000 ha ricevuto dal Capo dello Stato la onorificenza di Cavaliere dell'Ordine al merito della Repubblica Italiana.\nColpito da una malattia invalidante, \u00e8 deceduto il 24 settembre 2007."}
{"id": "1859535", "revid": "287204", "url": "https://it.wikipedia.org/wiki?curid=1859535", "title": "Basket Femminile Biassono", "text": "L'Associazione Sportiva Basket Femminile Biassono \u00e8 la principale societ\u00e0 di pallacanestro femminile di Biassono (MB) . Gioca in Serie B Femminile.\nQuadri Societari e Tecnici.\nSegretario = Pierangelo Tentorio\nTeam Manager = Patrizia Marchini\nAddetto Stampa = Emanuele Beretta\nPrimo assistente = Dario Aramini\nResponsabile settore giovanile = Cosimo De Milo\nAddetto alle statistiche = Alessandro Sallustio\nPreparatore atletico = Marco Brambilla\nFisioterapista = Paolo Contotto\nMedico sociale = Paolo Colombo\nAddetto agli arbitri = Pierangelo Tentorio\nStoria.\nL'A.S.Dil. Basket Femminile Biassono \u00e8 nata nell'estate 1970 grazie all'intuizione di quello che ne sarebbe diventato il presidente storico, Antonio Marchini. In quasi 44 anni ha ottenuto eccellenti risultati soprattutto a livello giovanile, la vera missione del club biancorosso.\nLa pallacanestro biassono si affaccia alla serie A2 nella stagione 2003-04. In quell'anno la squadra si classifica al 12\u00ba posto e disputa i play-out, salvandosi e mantenendo cos\u00ec il diritto di giocare nella serie. La stagione successiva si rivela pi\u00f9 difficoltosa per la compagine biassonese, tanto che chiude la stagione con 0 punti retrocedendo in serie B. Dopo tre stagioni in serie B disputate ad un buon livello, ritrova la serie A2 al termine della stagione 2007-08 vincendo i play-off contro il Lavagna.\nGestita operativamente da Patrizia Marchini, dopo la scomparsa di pap\u00e0 Antonio, con l'aiuto di Emanuele Beretta e Paolo Riva (Presidente), la societ\u00e0 BFB si \u00e8 insediata stabilmente in serie A2, ottenendo come miglior risultato la partecipazione ai playoff per la promozione in A1. Non si contano invece le partecipazioni alle Finali Nazionali delle formazioni giovanili: i podi pi\u00f9 recenti sono quelli delle formazioni Under 15 che, nel 2013 e del 2014, si sono classificate terze in Italia. Nel corso della stagione 2014-15 la formazione U19 ha conquistato i quarti delle finali Nazionali mentre le U17 hanno confermato il dominio regionale, passando poi il turno interzonale del concentramento 1. Attualmente BFB ha una formazione in A2, composta quasi esclusivamente da giocatrici militanti anche nel proprio settore giovanile.\nImpegno sociale.\nLa societ\u00e0 BFB \u00e8 da tempo impegnata nel sociale: dal 2012 ha un accordo di collaborazione e di testimonial con la Onlus \u201cCancro Primo Aiuto\u201d (CPA), impegnata nel supporto e sostegno ai malati di cancro, con particolare attenzione alle donne. Le ragazze della squadra sono state testimonial della campagna \u201cProgetto Parrucca\u201d, che fornisce gratuitamente parrucche alle donne in cura chemioterapica. Da anni inoltre BFB collabora con Special Olympics, effettuando allenamenti, partite e iniziative comuni con atleti con disabilit\u00e0 mentali, e con l'Opera Don Guanella di Como, che ospita ragazzi problematici e disadattati.\nGiocatrici stagione 2014-15.\nPaola Novati - Ruolo:Pivot - Anno:1998 - Altezza:184\nGiulia Iasenza - Ruolo:Pivot - Anno:1996 - Altezza:182\nGiulia Porro - Ruolo:Playmaker - Anno:1995 - Altezza:169\nElisa Maniero - Ruolo:Ala - Anno:1998 - Altezza:174\nFrancesca Ottolina - Ruolo:Guardia - Anno:1996 - Altezza:175\nAlessandra De Ponti - Ruolo:Playmaker - Anno:1997 - Altezza:168\nLaura Rossi - Ruolo:Play/Guardia - Anno:1997 - Altezza:172\nAlessia Colombo - Ruolo:Pivot - Anno:1993 - Altezza:186\nLinda Ferrazzi - Ruolo:Guardia - Anno:1997 - Altezza:170\nFederica Sallustio - Ruolo:Guardia/Ala - Anno:1995 - Altezza:175\nFrancesca Vigan\u00f2 - Ruolo:Guardia/Ala - Anno:1998 - Altezza:176\nValentina Giulietti - Ruolo:Playmaker - Anno:1998 - Altezza:169\nMarina Gargantini - Ruolo:Ala - Anno:1993 - Altezza:181\nGiada Perini - Ruolo:Guardia - Anno:1998 - Altezza:173\nAngelica Tib\u00e8 - Ruolo:Pivot - Anno:1996 - Altezza:184\nSquadre anni precedenti.\nFormazione 1984-85: Ghilardi, Varzella, Brazioli, Loaldi, Cason, Lomazzi, Novati, Venisti, Bonetti, Bulgarelli, Magnoni, Panzeri, Allenatore Tassotti, Primo Assistente Maiello, Preparatore atletico Galli, (Sponsor Italsimac)\nFormazione 1998-99: Francesca Nespolo, Laura Guidoni, Marta Casartelli, Silvia Brioschi, Lisa Colombo, Silvia Lupo, Silvia Sala, Elena Barbieri, Raffaella Didoni, Chiara Patruno, Valentina Boschetti, Chiara Pirola, Sofia Turri, Rossana Brambilla, Mara Botton, Marta Ceretti, Chiara Mangili, Valentina Berti, Allenatore Paolo Fassina, Primo Assistente Franco Gariboldi (Sponsor Pilot Italia SpA)\nFormazione 2008-09: Rios Yadiletsy, Elisa Zanon, Silvia Scudiero, Elena Barbieri, Virginia Galbiati, Lucia Dell'Orto, Elena Vigan\u00f2, Laura Gorla, Valentina Gariboldi, Alessandra Zucchi, Alice Mandelli, Alessia Busnelli, (Sponsor: Pilot Italia SpA)\nFormazione 2009-10: Virginia Galbiati, Antonella Contestabile, Silvia Scudiero, Mara Invernizzi, Elena Barbieri, Elisa Zanon, Ravelli Ashley, Elena Vigan\u00f2, Martina Reggiani, Alessandra Zucchi, Alessia Busnelli, Marina Fumagalli, (Sponsor: Pilot Italia SpA)\nFormazione 2010-11: Mara Invernizzi, Martina Gargantini, Virginia Galbiati, Alessandra Zucchi, Alessia Colombo, Sara Canova, Chiara De Fiori, Marina Fumagalli, Elena Barbieri, Marta Tallarita, Martina Reggiani, Marta Bonetti, Giada Mantoan, Antonella Contestabile, Alessia Busnelli, Allenatore Andrea Piccinelli, Forgione Francesca, Primo Assistente Cosimo De Milo (Sponsor: Pilot Italia SpA, Pacia srl, Bianchi e C Srl, Sportech srl)\nFormazione 2011-12: Alice Mandelli, Martina Gargantini, Martina Reggiani, Virginia Galbiati, Alessandra Zucchi, Sara Canova, Giulia Porro, Mara Invernizzi, Elena Barbieri, Alessia Colombo, Marina Fumagalli, Viktorjia Nazarova, Giada Mantoan, Antonella Contestabile,Allenatore Valerio Signorini, Primo Assistente Cosimo De Milo (Sponsor: Lissone Interni srl, Tessilform srl)\nFormazione 2012-13: Matilde Tettamanzi, Martina Gargantini, Giulia Porro, Giulia Fumagalli, Sara Canova, Francesca Frigerio, Alice Mandelli, Federica Sallustio, Alessia Colombo, Marina Fumagalli, Irina Giorgi, Antonella Contestabile, Allenatore Stefano Fassina, Primo Assistente Dario Aramini (Sponsor: Pilot Italia SpA, Paci srl, Bianchi Group)\nFormazione 2013-14: Matilde Tettamanzi, Giulia Porro, Giulia Fumagalli, Francesca Frigerio, Federica Sallustio, Alessia Colombo, Irina Giorgi, Laura Rossi, Alessandra De Ponti, Linda Ferrazzi, Valentina Giulietti, Francesca Vigan\u00f2, Giulia Iasenza, Federica Ottolina, Allenatore Stefano Fassina, Primo Assistente Dario Aramini"}
{"id": "1859537", "revid": "767487", "url": "https://it.wikipedia.org/wiki?curid=1859537", "title": "Seid umschlungen Millionen", "text": "Seid umschlungen Millionen (Abbracciatevi o milioni di uomini) op. 443, \u00e8 un valzer di Johann Strauss (figlio).\nCos\u00ec scriveva Johann Strauss, il 25 ottobre 1891, in una lettera a Fritz Simrock editore, fra l'altro, della sua prima opera e unica \"Ritter P\u00e0sm\u00e0m\" (prima all\"'Hofoperntheater\", Vienna. 1\u00ba gennaio 1892). Con tale dedica, il re del valzer, sperava di poter rafforzare ancora di pi\u00f9 il legame d'amicizia fra lui e Brahms dopo un breve periodo di incomprensioni (Brahms aveva espresso il proprio disaccordo per la decisione di Strauss di comporre un'opera come \"Ritter P\u00e0sm\u00e0n\").\nFin da quando il valzer venne scritto, Strauss stabil\u00ec che il titolo sarebbe stato \"Seid umschlungen Millionen\", anche dietro consiglio di Simrock. Sotto al titolo sarebbe stata inserita la seguente dicitura: \"Dedicato in amicizia al Dr. Brahms\".\nIl titolo della composizione si ispira liberamente all\"'Ode alla gioia\" di Friedrich Schiller.\nIntanto Strauss decise di eseguire il valzer (come aveva promesso alla principessa Pauline von Metternich) alla grande \"Esposizione internazionale di teatro e musica\" che si sarebbe svolta al Prater di Vienna il 7 maggio 1892.\nTuttavia, quando Johann Strauss apprese che il nuovo valzer sarebbe stato eseguito per l'esposizione con un'altra orchestra, prefer\u00ec incorrere nella collera della principessa pur di poter dirigere il suo valzer, con la sua orchestra, nella sala del Musikverein il 27 marzo 1892 (pi\u00f9 di 6 settimane prima dell'apertura dell'esposizione).\nBrahms non manc\u00f2 alla prima esecuzione del lavoro e gi\u00e0 il giorno prima mand\u00f2 i suoi apprezzamenti all'amico lasciandogli davanti a casa il suo biglietto da visita con il messaggio:\nIl valzer venne accolto da molti applausi e Brahms scrisse a Simrock:\nSottolineando la grande ammirazione per Brahms, Strauss prese la decisione di scrivere personalmente l'arrangiamnento per pianoforte della composizione (compito che normalmente spettava all'editore) e Simrock fu abile a pubblicare il valzer (inserendovi la dedica a Brahms) nelle sale fin dall'aprile del 1892.\nTuttavia, a Vienna la composizione fu lontana dall'incontrare il favore duraturo del pubblico. Johann scrisse a suo fratello Eduard Strauss:\nDa parte sua, Eduard, aggiunse il valzer alla lista di brani che avrebbe presentato durante il suo tour in Germania, e alla fine di maggio avvis\u00f2 il fratello:\n\"Millionen-walzer\" trov\u00f2 un'uguale accoglienza anche durante l'Esposizione Internazionale quando Eduard e l'orchestra Strauss lo eseguirono il 13 settembre 1892."}
{"id": "1859539", "revid": "439868", "url": "https://it.wikipedia.org/wiki?curid=1859539", "title": "Saone", "text": "Saone \u00e8 la frazione di maggior rilievo culturale del comune di Tione di Trento, di cui fa parte, in provincia di Trento. Sino al 1928 \u00e8 stato comune autonomo.\nGeografia fisica.\nIl territorio dell'ex comune confina con Borgo Lares, Tre Ville, Comano Terme e Bleggio Superiore. Zona ricca di acqua, oltre al fiume Sarca si possono trovare alcuni torrentelli che sgorgano lungo le pendici della montagna calcarea. La conformazione del territorio presenta dei terreni pianeggianti lungo le rive del fiume Sarca e intorno al centro abitato (solo il rione di Campredos si trova in posizione rialzata a causa di una frana, dovuta al torrente Ri del cioc (oggi pieno di trote) che nel 1700 invest\u00ec quella parte di paese). Poi, man mano che ci si avvicina alle pendici del monte Cima S\u00e8ra il terreno comincia ad essere pendente, fino ad arrivare ad essere abbastanza impervio. La maggior parte del territorio \u00e8 boschivo.\nStoria.\nFino alla scomparsa del Principato Vescovile di Trento, apparteneva alla giurisdizione della Pieve del Bleggio. Ci\u00f2 potrebbe stupire, ma bisogna pensare che, ai tempi della divisione in pievi, Saone restava separato dagli altri paesi della \"Busa di Tione\" dal fiume Sarca e da una valle ripida e scoscesa (la \"Larga\", formata dal torrente Rediver); al Bleggio, invece, era collegato tramite il passo del Durone.\nFino al XVIII secolo era distinto nei due sobborghi di Saone Superiore e di Saone Inferiore. Quest'ultimo fu devastato da un'alluvione del Sarca e cos\u00ec gli abitanti si videro costretti a trasferirsi a Saone Superiore, con il quale erano legati da rapporti di parentela. A testimonianza dell'antico abitato rimane oggi in zona San Giovanni la chiesetta dedicata al Battista ricostruita nel 1890 e alcuni edifici rustici.\nSaone Superiore, poi semplicemente Saone, venne risparmiato dalla peste che colp\u00ec i paesi alla sinistra del Sarca.\nIl nome di Saone, al pari di quello del Duron (Dron = il passaggio, il colle) sarebbe di antica origine celtica. Cos\u00ec la Francia ospita un fiume dal nome praticamente identico : la Sa\u00f4ne. Ambedue si riferiscono alla presenza di acqua : \"en\" (il fiume, il corso d'acqua...viene cos\u00ec nominato l'Inn in territorio svizzero engadinese) e il prefisso \"saon\" indica la prossimit\u00e0, la vicinanza; dunque \"saon-en\" = \"vicino al fiume\", il che significato corrisponderebbe alla posizione del paese.\nDi importanza storica per il paese di Saone fu la nascita di una cooperativa nel 1893 promossa dal padre della cooperazione trentina don Lorenzo Guetti.\nRilevante storicamente \u00e8 inoltre la sagra di San Giovanni che si tiene ogni anno sul finire mese di agosto con grande partecipazione di popolo.\nManifestazioni e gastronomia.\nSaone ha due santi patroni: San Brizio, titolare della parrocchiale, e San Giovanni Battista, gi\u00e0 patrono di Saone Inferiore. Nelle rispettive ricorrenze (13 novembre e 29 agosto) vengono organizzate due sagre paesane. In occasione di entrambe si serve un piatto tipico: per San Brizio si cucinano le verze che, dopo le prime gelate invernali, diventano pi\u00f9 gustose e possono essere consumate; per San Giovanni i \"capuss\" una specie di gnocco realizzato con pan grattato, formaggio grana, uva sultanina, uovo, pepe, erbette, aglio e burro, il tutto racchiuso in foglie di vite e fatto bollire.\nAltro piatto tipico \u00e8 la \"torta dura\" simile alla sbrisolona di Mantova. La ricetta originale prevede di preparare questo dolce di mandorle un mese prima della sagra: appena cucinato \u00e8 talmente duro da non poter essere mangiato e solo dopo alcune settimane si ammorbidisce diventando commestibile.\nPer quanto riguarda lo sport, si svolge ogni anno, il Trofeo di calcio \"Balon a Saon\", prestigiosissimo ed importantissimo match a partita unica che vede scontrarsi le due rivalissime parti (\"s\u00f2ra\" e \"s\u00f2ta\") del paese."}
{"id": "1859546", "revid": "599013", "url": "https://it.wikipedia.org/wiki?curid=1859546", "title": "Jos\u00e9 Ferreira Neto", "text": "Caratteristiche tecniche.\nTrequartista dotato di grande tecnica, specialista delle verticalizzazioni e di una particolare abilit\u00e0 nei calci piazzati.\nCarriera.\nClub.\nIl club a cui Neto dedica pi\u00f9 anni della sua carriera \u00e8 il Corinthians, squadra di cui sar\u00e0 il numero 10 per anni. Proprio con il Corinthians vince un Campionato Paulista e un campionato di calcio brasiliano. Nella sua carriera Neto ha giocato in diverse squadre, ed \u00e8 uno dei pochi giocatori ad aver giocato con le quattro squadre pi\u00f9 importanti dello stato di San Paolo, il Corinthians, il Palmeiras, il Santos e il San Paolo.\nNazionale.\nCon la nazionale di calcio brasiliana Neto ha avuto una breve esperienza tra il 1988 e il 1993 collezionando 16 presenze con 6 gol. Capitano della nazionale brasiliana con Falc\u00e3o commissario tecnico."}
{"id": "1859547", "revid": "110157", "url": "https://it.wikipedia.org/wiki?curid=1859547", "title": "Grundlsee", "text": "Grundlsee \u00e8 un comune austriaco di 1 198 abitanti nel distretto di Liezen, in Stiria, affacciato sull'omonimo lago."}
{"id": "1859552", "revid": "10125", "url": "https://it.wikipedia.org/wiki?curid=1859552", "title": "The Purple Rose of Cairo", "text": ""}
{"id": "1859553", "revid": "287204", "url": "https://it.wikipedia.org/wiki?curid=1859553", "title": "Aria artica marittima", "text": "In meteorologia laria artica marittima (mAK) \u00e8 una massa d'aria molto fredda e umida, che si origina sui mari dell'Artico tendendo a scendere verso latitudini inferiori.\nCaratteristiche.\nA differenza dell'aria artica continentale, l'aria artica marittima tende ad avere uno spessore compreso tra i 3000 e i 4000 metri dal suolo, risultando capace pertanto di produrre effetti in media troposfera, anche dopo aver valicato catene montuose molto alte e organizzate, come le Alpi e i Pirenei.\nTale caratteristica, fa s\u00ec che le isoterme a 850 hPa e a 500 hPa, con afflusso di aria artica marittima presentino valori inferiori rispetto a quelli che si registrano durante le avvezioni di aria artica continentale.\nLa massa d'aria artico-marittima \u00e8 altres\u00ec associata a bassi valori di altezza geopotenziale, visti i caratteri depressionari e le basse temperature associate.\nEffetti meteorologici.\nLe discese di aria artica marittima vengono pilotate verso sud dalla presenza di un forte anticiclone groenlandese e di una solida espansione in pieno Oceano Atlantico verso latitudini polari dell'anticiclone delle Azzorre.\nLa suddetta configurazione determina la discesa di aria umida dai mari artici verso sud, oltre il bordo orientale delle potenti cellule di alta pressione. L'aria fredda e umida, dopo aver attraversato l'Oceano Atlantico nord-orientale e le isole britanniche, giunge sul continente europeo e, dalla Francia centrale, si incanala lungo la valle del Rodano, associata a forti venti di maestrale.\nGiunta sul Mediterraneo attraverso la foce del fiume francese presso la Camargue, prosegue il suo cammino verso sud/sud-est, impattando generalmente sulle alte montagne della Corsica nord-occidentale, dalle quali viene deviata attraverso un flusso secondario in direzione nord-est, verso il Mar Ligure, ove \u00e8 altamente probabile la formazione di una depressione secondaria, la depressione ligure.\nLa medesima massa d'aria pu\u00f2 generare anche la depressione del Golfo del Leone se, uscendo dalla valle del Rodano, tende a deviare verso l'omonimo golfo. Quest'ultima depressione si forma, tuttavia, con maggiori probabilit\u00e0 in caso di afflusso di aria polare fredda marittima, che tende a scendere attraverso un lungo corridoio che ha origine dalle latitudini polari a nord del Canada, pur avendo, di fatto, caratteristiche molto simili all'aria artica marittima. L'aria polare fredda marittima \u00e8 responsabile anche della formazione del minimo secondario, noto come depressione tirrenica.\nSia l'aria artica marittima che l'aria polare fredda marittima apportano una sensibile diminuzione delle temperature sull'intero bacino centrale e occidentale del Mar Mediterraneo, risultando associate anche a precipitazioni sotto forma di rovescio o temporale, che possono risultare nevose, in inverno, anche a quote molto basse e localmente in pianura, nelle aree sottoposte all'azione dello stau.\nLungo la costa tirrenica dell'Italia, l'effetto dell'irruzione di aria artica marittima viene chiamato anche \"rodanata\"; proprio questo versante risulta quello in cui si verificano i maggiori effetti durante la discesa di questa massa d'aria."}
{"id": "1859554", "revid": "339392", "url": "https://it.wikipedia.org/wiki?curid=1859554", "title": "Jo (bastone)", "text": ""}
{"id": "1859555", "revid": "119991", "url": "https://it.wikipedia.org/wiki?curid=1859555", "title": "Rodanata", "text": ""}
{"id": "1859557", "revid": "10125", "url": "https://it.wikipedia.org/wiki?curid=1859557", "title": "Hannah and Her Sisters", "text": ""}
{"id": "1859559", "revid": "1909146", "url": "https://it.wikipedia.org/wiki?curid=1859559", "title": "Raffaele Adorno", "text": "Biografia.\nPrimi anni.\nFiglio del gi\u00e0 doge Giorgio Adorno e di Benedettina Spinola, nacque a Genova nel 1375; fu il nipote di Antoniotto Adorno, fratello di Giorgio, che sal\u00ec al dogato per ben quattro volte e pure come governatore genovese durante la dedizione verso Carlo VI di Francia. Fin da giovane ricevette un'educazione familiare e scolastica improntata sugli studi umanisti, di diritto e letterati, ma non trascur\u00f2 la sfera militare partecipando, assieme ad altri esponenti della sua famiglia, nelle azioni armate contro gli antagonisti di suo zio Antoniotto Adorno. Nel 1394, verso settembre, gli annali lo riportano nelle terre savonesi dei marchesi Del Carretto.\nNei primi anni del XV secolo, durante la dedizione francese, Raffaele Adorno fu nominato dal governatore Jean II Le Meingre al comando di diverse galee in viaggio verso l'isola di Cipro e proprio nelle colonie orientali della Repubblica di Genova svilupp\u00f2 personali collegamenti e traffici commerciali che gli procurarono, nel tempo, una cospicua ricchezza familiare. Gi\u00e0 appartenente alla compagnia della Maona di Scio, su nomina del padre Giorgio Adorno nel 1385, fu nominato dal governatore Teodoro II del Monferrato console di Caffa, in Crimea, nel biennio 1410-1412.\nDurante la dedizione genovese verso la signoria dei Visconti, e quindi del Ducato di Milano, fu eletto consigliere del comune di Genova nel 1422 (e ancora nel 1424) ed elettore delle Compere del Banco di San Giorgio nel 1424. In una data imprecisa, forse nel 1435 secondo lo storico De Rossi, fu inviato nel ruolo di diplomatico presso il conte di Castrojeriz Diego Gomez de Sandoval y Rojas. Nelle fasi finali della dedizione milanese, intorno al 1435-1436, Raffaele Adorno fu tratto in ostaggio a Milano e da l\u00ec a poco liberato, assieme al futuro doge Isnardo Guarco, dal duca Filippo Maria Visconti.\nIl dogato.\nTerminato il breve governo di otto Capitani di Libert\u00e0 e i successivi tre dogati di Tomaso Fregoso, Raffaele Adorno fu eletto doge il 28 gennaio del 1443: il ventinovesimo nella storia repubblicana. Nei primi anni del suo dogato dovette affrontare la crisi diplomatica apertasi nella successione del Regno di Napoli preteso dagli Angi\u00f2, che ricevettero l'appoggio del suo predecessore Tomaso Fregoso e quindi di Genova, e da Alfonso V d'Aragona sostenuto dai Visconti. La nomina ufficiale del secondo sul reame napoletano comport\u00f2 per la repubblica ad una pace obbligata nel 1444 e con l'obbligo annuale, verso la corona aragonese, del versamento di un bacile d'oro.\nCi\u00f2 non bast\u00f2 ad allontanare una sempre pi\u00f9 presente minaccia del ducato milanese verso Genova, aggravato dalle numerosi incursioni delle piraterie catalana e turca sulle coste liguri e da altre ostilit\u00e0 tutte interne alla politica genovese che caratterizzarono il suo dogato. Un mandato difficile e pressato quello di Raffaele Adorno che mise fine il 4 gennaio 1447 quando, sembra volontariamente, consegn\u00f2 il potere dogale al cugino Barnaba Adorno.\nLasciato il palazzo Ducale, ritorn\u00f2 a gestire i suoi commerci e i traffici nelle colonie orientali anche se in pi\u00f9 occasioni, nel 1449 e ancora nel 1455, cerc\u00f2 di riprendersi il dogato o comunque un ruolo di potere grazie agli aiuti prestati dal duca Ludovico di Savoia prima e dagli stessi Aragonesi poi.\nMor\u00ec presumibilmente a Genova nel luglio del 1458, ma fu sepolto per volont\u00e0 della moglie Violante Giustiniani all'interno del castello di Silvano d'Orba nell'alessandrino, feudo degli Adorno.\nVita privata.\nRaffaele Adorno spos\u00f2 la nobildonna genovese Violante Giustiniani-Longhi, dalla quale ebbe i seguenti figli: Vannina (spos\u00f2 Galeotto I Del Carretto, marchese del Finale), Agostino (conte di Rende e San Felice, spos\u00f2 Argenta Spinola ed alla morte di questa si rispos\u00f2 con Francesca Maddalena Lascaris, contessa di Tenda), Girolamo, Giovanni, Lazzaro, Mariola, Luchina, Ambrogio e Simonetta (spos\u00f2 Tommaso Lascaris, signore di Riez)."}
{"id": "1859563", "revid": "228587", "url": "https://it.wikipedia.org/wiki?curid=1859563", "title": "Nuova macroeconomia classica", "text": "La nuova macroeconomia classica emerge come scuola di macroeconomia durante gli anni settanta. Opposta all'economia keynesiana, costru\u00ec la propria analisi interamente su modelli di economia neoclassica. Specificatamente la nuova macroeconomia classica (NMC) sottolinea l'importanza delle azioni dei singoli individui quali agenti razionali, che basano le proprie scelte su modelli microeconometrici. La Nuova economia keynesiana si sviluppa in risposta alle assunzioni della nuova macroeconomia classica.\nAlcune assunzioni sono comuni alla gran parte dei modelli della NMC. Innanzitutto si assume che tutti gli agenti sono razionali (tentano quindi di massimizzare la propria utilit\u00e0) e possiedono delle aspettative razionali. Inoltre si assume che la macroeconomia ha un unico equilibrio di piena occupazione, che \u00e8 stato raggiunto attraverso un aggiustamento dei prezzi e dei salari.\nLa nuova macroeconomia classica \u00e8 stata anche pioniera nell'uso di modelli con l'agente rappresentativo. \nIl pi\u00f9 famoso modello neoclassico \u00e8 quello della Real Business Cycles, sviluppato da Robert Lucas, Finn Kydland, e Edward C. Prescott, costruito sull'idea di John Muth.\nLa teoria.\nLa nuova macroeconomia classica basa le proprie fondamenta sulla teoria del ciclo economico reale. Tale teoria sostiene che la politica economica non debba interferire con il funzionamento del mercato che raggiunge il proprio equilibrio ed efficienza attraverso \"shocks di produttivit\u00e0\". Un'unit\u00e0 di misura degli shocks di produttivit\u00e0 pu\u00f2 essere il residuo di Solow."}
{"id": "1859564", "revid": "47767", "url": "https://it.wikipedia.org/wiki?curid=1859564", "title": "Rosanna", "text": "Origine e diffusione.\nSi tratta di un'unione dei nomi Rosa e Anna; gli stessi nomi, in ordine inverso, formano il nome Annarosa. Non va confuso col nome Rossana, a cui non \u00e8 correlato.\nOnomastico.\nL'onomastico si pu\u00f2 festeggiare lo stesso giorno dei nomi da cui \u00e8 composto, quindi generalmente il 26 luglio in memoria di sant'Anna oppure il 23 agosto in ricordo di santa Rosa da Lima.\nIl nome nelle arti.\n\"Rosanna\" \u00e8 il titolo di una canzone dei Toto del 1982 e di una di Nino Buonocore del 1987."}
{"id": "1859566", "revid": "226458", "url": "https://it.wikipedia.org/wiki?curid=1859566", "title": "Pichl-Kainisch", "text": "Pichl-Kainisch \u00e8 stato un comune austriaco nel distretto di Liezen, in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di \u00c4u\u00dfere Kainisch, Knoppen, M\u00fchlreith e Pichl sono state aggregate al comune di Bad Mitterndorf assieme all'altro comune soppresso di Tauplitz."}
{"id": "1859570", "revid": "1632387", "url": "https://it.wikipedia.org/wiki?curid=1859570", "title": "Terza persona (narrativa)", "text": "La narrazione in terza persona \u00e8 una tecnica narrativa con la quale la vicenda \u00e8 narrata da una persona diversa dai protagonisti della storia.\nQuello in terza persona \u00e8 uno dei tre possibili modi di scrivere una narrazione. L'altra tecnica principale \u00e8 quella in prima persona, in cui la voce del narratore coincide con quella del protagonista che si esprime in prima persona singolare o plurale. Pi\u00f9 raramente si riscontra anche la narrazione in seconda persona, in cui il protagonista \u00e8 ricordato e nominato in seconda persona. Il narratore in terza persona pu\u00f2 essere onnisciente o limitato.\nNarrazione in terza persona con punto di vista limitato.\nQuando il narratore \u00e8 limitato, descrive gli eventi in terza persona ma come fossero visti dagli occhi di un solo personaggio (per questo \"limitato\"), solitamente il protagonista. La narrazione include i pensieri e le sensazioni del solo protagonista, mentre gli altri personaggi vengono descritti solo esternamente: i pensieri e le emozioni di altri personaggi possono eventualmente essere resi con monologhi o riflessioni ad alta voce a cui il narratore assiste. Dal momento che il lettore viene a conoscenza degli eventi attraverso le percezioni del protagonista, tutto ci\u00f2 che quest'ultimo non percepisce viene escluso dalla narrazione. (bambino chiude la porta)\nIl punto di vista in terza persona imita la vita reale: non possiamo sapere cosa pensa un'altra persona, ma possiamo dedurlo basandoci sulle sue parole, sul comportamento e sul linguaggio del corpo.\nIl narratore con punto di vista limitato usa pronomi come lui, lei, loro quando si riferisce ai protagonisti o agli altri personaggi.\nNarrazione in terza persona con punto di vista limitato soggettivo.\nViene utilizzata una prospettiva strettamente personale, come se la storia fosse narrata dal personaggio, che registra e interpreta gli eventi dal suo punto di vista.\nQuesta tecnica, una delle pi\u00f9 usate in letteratura, \u00e8 simile alla narrazione in prima persona in quanto espone la personalit\u00e0 del protagonista, tuttavia mantiene la forma grammaticale della terza persona.\nNarrazione in terza persona con punto di vista limitato oggettivo.\nQuesta forma narrativa \u00e8 molto obiettiva, racconta quello che sta accadendo senza filtrarlo con la personalit\u00e0 del protagonista, usando solo i suoi occhi e le sue orecchie per venire a conoscenza dei fatti.\n\u00c8 una tecnica usata dai giornalisti per scrivere gli articoli: vengono riferiti solo i fatti da una prospettiva prefissata.\nIl narratore onnisciente \u00e8 incorporeo ed invisibile, non prende parte all'azione e non ha una forma fisica n\u00e9 all'interno n\u00e9 al di fuori della storia. Essendo per\u00f2 onnisciente, conosce i pensieri dei personaggi e tutti gli eventi, passati, presenti e futuri, anche quelli di cui nessun personaggio \u00e8 al corrente. La storia pu\u00f2 focalizzarsi su qualsiasi personaggio in qualsiasi momento o anche su eventi in cui non compare alcun personaggio. Solitamente il narratore onnisciente \u00e8 il pi\u00f9 affidabile, anche se pu\u00f2 offrire giudizi ed opinioni sul comportamento dei personaggi. Quest'abitudine era comune nel diciannovesimo secolo, come si pu\u00f2 vedere nelle opere di Jane Austen, Lev Tolstoj o George Eliot. Alcuni esempi moderni sono invece Lemony Snicket, Philip Pullman e J. K. Rowling."}
{"id": "1859577", "revid": "767487", "url": "https://it.wikipedia.org/wiki?curid=1859577", "title": "Atilio Garc\u00eda", "text": ""}
{"id": "1859581", "revid": "110157", "url": "https://it.wikipedia.org/wiki?curid=1859581", "title": "Aich", "text": "Aich \u00e8 un comune austriaco di 1 214 abitanti nel distretto di Liezen (subdistretto di Gr\u00f6bming), in Stiria. Il 1\u00ba gennaio 2015 ha inglobato il comune soppresso di G\u00f6ssenberg."}
{"id": "1859582", "revid": "413666", "url": "https://it.wikipedia.org/wiki?curid=1859582", "title": "Superstrada Rimini-San Marino", "text": ""}
{"id": "1859586", "revid": "22475", "url": "https://it.wikipedia.org/wiki?curid=1859586", "title": "Quadrupede", "text": "Un quadrupede (dal latino \"quadrupedem\", quattro piedi) \u00e8 un animale che si muove usando quattro zampe. Gli animali quadrupedi pi\u00f9 comuni sono la maggior parte mammiferi o rettili."}
{"id": "1859588", "revid": "1543377", "url": "https://it.wikipedia.org/wiki?curid=1859588", "title": "World Social Summit", "text": "Il World Social Summit (WSS) \u00e8 il primo vertice mondiale di sociologia. Ideato dalla Fondazione Roma e realizzato in collaborazione con il Censis, il WSS prevede il coinvolgimento di personaggi di caratura internazionale e dal diverso background culturale e professionale \u2013 rappresentanti del mondo accademico, istituzionale, imprenditoriale e della comunicazione\u00a0\u2013 in un dibattito sui principali elementi di cambiamento sociale a livello internazionale.\nWSS edizione 2008.\nLa prima edizione del vertice, che si \u00e8 tenuta a Roma dal 24 al 26 settembre 2008, si intitolava \"Fearless: dialoghi per combattere le paure planetarie\". Il WSS, in occasione della sua prima edizione dedicata alle paure globali, si proponeva di richiamare l'attenzione sulle molteplici fenomenologie sociali legate a paure ed incertezze, che stanno incidendo sui mutamenti della societ\u00e0 a livello globale.\nIl dibattito del WSS 2008 sar\u00e0 articolato in cinque sessioni di discussione, oltre a diverse lectio magistralis e dialoghi, sulle principali aree di interazione tra la paura ed alcuni aspetti della societ\u00e0 contemporanea:\nPer quanto riguarda la paura nei contesti metropolitani, durante il vertice \u00e8 prevista la presentazione di un'indagine realizzata dal Censis incentrata sulla situazione legata alle insicurezze e alla paura in dieci citt\u00e0 del mondo.\nL'edizione 2008 del WSS annovera tra i suoi protagonisti i sociologi Anthony Giddens e Zygmunt Bauman, l'economista Jacques Attali, il Premio Nobel per l'economia Gary Becker, lo psicanalista James Hillman, l'architetto Massimiliano Fuksas, lo scienziato Edoardo Boncinelli e lo scrittore Roberto Saviano.\nIl vertice del 2008 \u00e8 dotato di alcuni organi di governance di cui fanno parte:"}
{"id": "1859590", "revid": "729019", "url": "https://it.wikipedia.org/wiki?curid=1859590", "title": "Legio I Pontica", "text": "La Legio I \"Pontica\" (\"del Ponto\") fu un'antica legione romana, costituita dall'imperatore Diocleziano ed era ancora esistente all'inizio del V secolo. Non va confusa con una \"legio Pontica\" reclutata nel I secolo a.C. da Domizio Calvino per combattere Farnace re del Bosforo.\nStoria.\nLa Legio I \"Pontica\" fu costituita da Diocleziano attorno al 288, come testimonierebbe un'iscrizione riguardante uno dei suoi primi prefetti, un certo \"T.Aurelius Victor\", e comunque in occasione, o poco dopo, l'istituzione della provincia romana del Ponto Polemoniaco. \u00c8 possibile che abbia preso parte alle campagne persiane di quegli anni del \"cesare\" Galerio, mentre l'accampamento principale della legione era a Trapezus a partire dal 297 (gi\u00e0 sede della Legio XV \"Apollinaris\"), come attestato da un'iscrizione l\u00ec ritrovata (). Sembra, inoltre, abbia mantenuto sue vexillationes nella regione dell'Isauria, nella provincia di Cilicia, durante il regno di Diocleziano.\nNella \"Notitia dignitatum\" (\"Orientis\" XXXVIII v.16), un documento risalente agli inizi del V secolo, compare ancora a Trapezus, sotto il comando del \"dux Armeniae\"."}
{"id": "1859593", "revid": "834", "url": "https://it.wikipedia.org/wiki?curid=1859593", "title": "Planivolumetrico", "text": ""}
{"id": "1859594", "revid": "124123", "url": "https://it.wikipedia.org/wiki?curid=1859594", "title": "Archibald Campbell, VII conte di Argyll", "text": "Biografia.\nEra il figlio di Colin Campbell, VI conte di Argyll, e della sua seconda moglie, Lady Anne Keith, figlia di William Keith, III conte di Marischal.\nSi convert\u00ec al Cattolicesimo (1594) ma nonostante ci\u00f2 comand\u00f2 le truppe reali durante la battaglia di Glenlivet contro i ribelli cattolici, tra i quali spiccavano i componenti del clan Gordon.\nNel 1619 lasci\u00f2 le sue propriet\u00e0 al figlio Archibald e combatt\u00e9 al servizio di Filippo III di Spagna. Suo parente era William Alexander, I conte di Stirling, noto per aver avviato la colonizzazione della Nuova Scozia.\nIl suo soprannome, Gillesbuig Grumach, \u00e8 la forma gaelica di \"Archibald the Grim\", nobile scozzese del XIV secolo.\nMor\u00ec il 29 novembre 1638 a Londra\nMatrimoni.\nPrimo matrimonio.\nSpos\u00f2, il 24 luglio 1592, Lady Agnes Douglas (1574-1607), figlia di William Douglas, VI conte di Morton e di Lady Agnes Leslie. Ebbero tre figli:\nSecondo matrimonio.\nSpos\u00f2, il 30 novembre 1610, Anne Cornwallis (?-12 gennaio 1634), figlia di Sir William Cornwallis e Lucy Neville. Ebbero tre figli:"}
{"id": "1859597", "revid": "729019", "url": "https://it.wikipedia.org/wiki?curid=1859597", "title": "Legio IIII Italica", "text": "La Legio IV \"Italica\" (\"dell'Italia\") fu un'antica legione romana, formata dall'imperatore Alessandro Severo ed ancora esistente all'inizio del V secolo.\nStoria.\nLa Legio IV \"Italica\" fu formata sotto Alessandro Severo nel 231 con elementi italici e della Pannonia, con la possibilit\u00e0 di essere impiegata fin dall'inizio nelle campagne contro i Sasanidi del 231-232. Il suo primo comandante fu Massimino il Trace, il futuro imperatore.\nPartecip\u00f2 a tutte le campagne danubiane di Massimino dal 235 al 238, e tra le sue file furono reclutati nuovi soldati legionari per compensare alle perdite subite durante queste lunghe guerre.\nTorn\u00f2 in Oriente a combattere contro i Sasanidi sotto l'imperatore Gordiano III negli anni 242-244, sotto il prefetto Serapamone, ed il suo accampamento fu stabilito probabilmente in Mesopotamia. In seguito potrebbe essere stato posizionata nella provincia gallica \"Maxima Sequanorum\" sotto Diocleziano.\n\u00c8 nota grazie anche alla \"Notitia dignitatum\" (\"Orientis\" VII.18; VII.54), dove \u00e8 attestata sotto il comando del \"magister militum per Orientem\" come legione pseudocomitatense. Probabilmente fu costituita come legione di guardia alla frontiera, per poi entrare a far parte del \"comitatus\" d'Oriente.\nPotrebbe essere sopravvissuta fino alla riforma di Giustiniano del 545."}
{"id": "1859599", "revid": "1632387", "url": "https://it.wikipedia.org/wiki?curid=1859599", "title": "Pastor Maldonado", "text": "Carriera.\nFormula Renault.\nLa prima esperienza di Maldonado in una Formula automobilistica inizi\u00f2 in Italia nel 2003. Egli gareggi\u00f2 nel campionato di Formula Renault italiana con la Cram Competition, e si classific\u00f2 settimo a fine stagione. Questo buon risultato fu ottenuto con tre piazzamenti a podio e una Pole Position. La Cram Competition fece anche parte di una gara nel campionato di Formula Renault tedesca a Oschersleben.\nNel 2004 Maldonado corse sia nel campionato italiano di Formula Renault che in quello europeo, sempre col team Cram Competition. Il pilota venezuelano vinse il titolo italiano, con otto vittorie e sei Pole Position su diciassette gare disputate. Nel campionato europeo, invece, riusc\u00ec a classificarsi in ottava posizione nella graduatoria finale, con due vittorie. Maldonado trov\u00f2 anche il tempo di entrare a far parte di una gara dell'ormai defunta Formula Renault V6 Eurocup a Spa-Francorchamps, ottenendo un buon quinto posto.\nNel novembre 2004, al pilota venezuelano fu data la possibilit\u00e0 di effettuare dei Test con la Minardi (allora scuderia di Formula 1) nel circuito di Misano L'ex proprietario della squadra, Gian Carlo Minardi, era presente ai test e comment\u00f2 positivamente la prestazione di Maldonado.\nF3000 italiana.\nNel 2005, Maldonado abbandon\u00f2 la Formula Renault e non ebbe nessuna occasione di compiere una piena stagione in qualsiasi categoria. Egli prese parte a quattro gare nella F3000 italiana con la Sighinolfi Auto Racing, nel quale una sola gara vinta era pi\u00f9 che sufficiente per concludere in classifica al 9\u00ba posto. Prese, inoltre, parte a nove gare (con sette partenze all'attivo) nella World Series by Renault spagnola, con un settimo posto come miglior risultato. Comunque, la sua partecipazione nel campionato fu funestata da una squalifica di ben quattro gare per guida pericolosa. Sulla scena di un incidente occorso a Monaco non rallent\u00f2 e, nonostante la presenza delle bandiere gialle, usc\u00ec fuori pista ferendo gravemente un commissario.\nWorld Series by Renault.\nMaldonado partecip\u00f2 a tempo pieno nella World Series by Renault con la Draco Racing nel 2006. Riusc\u00ec a classificarsi terzo nella graduatoria finale, con tre gare vinte, sei podi, e cinque Pole Positions.\nControversia.\nTuttavia, in una stagione che fu marchiata di controversie, Maldonado avrebbe potuto vincere il titolo se non ci fosse stata una squalifica dal primo posto per un'irregolarit\u00e0 tecnica sul circuito di Misano. Draco Racing convoc\u00f2 un appello e il risultato della classifica rimase provvisorio fino alla decisione finale della \"Corte Nazionale degli Appelli per Eventi Sportivi\" in Italia, che confermarono la squalifica del pilota venezuelano nel gennaio 2007. I quindici punti persi lo avrebbero fatto passare dal terzo al primo posto in classifica, davanti a Alx Danielsson e a Borja Garc\u00eda.\nGP2.\nLe prestazioni di Maldonado nella WSR furono sufficienti per attrarre l'interesse delle squadre di GP2 e dopo un'ottima sessione di test sul finire del 2006 il pilota venezuelano firm\u00f2 un contratto con la Trident Racing. Maldonado colse la sua prima vittoria nella serie sul circuito di Montecarlo, dopo aver disputato appena quattro gare; tuttavia, il venezuelano dovette saltare gli ultimi quattro Gran Premi della stagione a causa della rottura di una clavicola durante gli allenamenti, uscendo cos\u00ec dalla \"Top Ten\" della classifica.\nPer la stagione successiva Maldonado si accord\u00f2 con la Piquet Sports. Nella prima gara della stagione, a Barcellona, e a Monaco il pilota venezuelano conquist\u00f2 la pole position, concludendo rispettivamente in dodicesima e in seconda posizione le gare principali. Nel prosieguo della stagione Maldonado conquist\u00f2 una vittoria e altri quattro podi, chiudendo in quinta posizione assoluta con 60 punti.\nPassato alla ART Grand Prix, Maldonado apr\u00ec il 2009 con una serie di otto piazzamenti consecutivi a punti, con anche due vittorie nelle gare \"sprint\" a Monaco e in Gran Bretagna. Nelle restanti gare, per\u00f2, Maldonado conquist\u00f2 solamente due quarti posti, risultando nettamente battuto dal compagno di squadra Nico H\u00fclkenberg, vincitore del Campionato, e chiudendo la stagione in sesta posizione, con 36 punti. Nel 2010, invece, il pilota venezuelano firm\u00f2 un contratto con il Rapax Team, dominando nettamente il Campionato grazie ad una serie di ben sei vittorie consecutive nelle gare principali; Maldonado vinse il titolo con 87 punti, diventando il pilota con pi\u00f9 vittorie nella storia della GP2.\nFormula 1.\n2011-2013: Williams.\n2011.\nLa vittoria del titolo GP2 e la sponsorizzazione dell'azienda petrolifera statale venezuelana PDVSA tramite il presidente Hugo Ch\u00e1vez garantirono a Maldonado il volante della Williams per il Campionato mondiale di Formula 1 2011, al fianco dell'esperto Rubens Barrichello; la sponsorizzazione tuttavia verr\u00e0 pesantemente contestata nel Paese. La vettura si rivel\u00f2 estremamente poco competitiva e il pilota venezuelano, pur riuscendo a entrare tra i primi dieci in qualifica in tre Gran Premi, impresa mai riuscita al suo compagno di squadra, si ritrov\u00f2 a competere per posizioni di rilievo solo in poche occasioni. Nel Gran Premio di Monaco il pilota venezuelano rimase a lungo in zona punti, dovendosi per\u00f2 ritirare in seguito ad un incidente con Lewis Hamilton (a seguito del quale il pilota inglese fu penalizzato) a poche tornate dal termine, mentre occupava la sesta posizione.\nIn Gran Bretagna Maldonado ottenne una brillante settima posizione in qualifica, ma una cattiva partenza e la scarsa competitivit\u00e0 della vettura sul bagnato lo relegarono al 14\u00ba posto finale. Maldonado conquist\u00f2 il suo primo e unico punto stagionale nel Gran Premio del Belgio, nel quale giunse decimo dopo essere partito dalla ventunesima posizione; il pilota venezuelano era stato penalizzato di cinque posizioni sulla griglia di partenza per aver provocato deliberatamente un contatto con Lewis Hamilton in qualifica. Pur avendo spesso la meglio sul compagno di squadra in qualifica, Maldonado non conquist\u00f2 altri punti, chiudendo la stagione in diciannovesima posizione assoluta.\n2012.\nDopo aver disputato la peggiore stagione dalla fondazione, per il 2012 la Williams apport\u00f2 diversi cambiamenti al proprio reparto tecnico, passando inoltre dai motori Cosworth ai Renault.\nLa competitivit\u00e0 della vettura ne benefici\u00f2 e Maldonado riusc\u00ec a competere per la zona punti gi\u00e0 nelle prime gare. Dopo essersi ritirato per un incidente all'ultimo giro nel Gran Premio d'Australia mentre occupava la sesta posizione e nel Gran Premio della Malesia per un guasto al motore nelle ultime tornate di gara, il pilota venezuelano conquist\u00f2 i primi punti stagionali in Cina, dove giunse ottavo alle spalle del compagno di squadra Bruno Senna.\nNel Gran Premio di Spagna Maldonado fece segnare il secondo tempo in qualifica, conquistando per\u00f2 la pole position grazie ad una penalit\u00e0 inflitta a Lewis Hamilton. In gara, dopo un lungo duello con Fernando Alonso, il pilota venezuelano conquist\u00f2 la prima vittoria della carriera, riportando la Williams al successo dopo oltre sette anni (l'ultima vittoria della scuderia inglese risaliva al Gran Premio del Brasile 2004 dove vinse Montoya) e diventando il primo venezuelano nella storia della Formula 1 a vincere un Gran Premio.\nNelle nove gare successive, tuttavia, Maldonado non ottenne piazzamenti a punti, non sfruttando diverse brillanti prestazioni in qualifica e subendo diverse sanzioni dai commissari di gara. Nel Gran Premio d'Europa Maldonado si schier\u00f2 in terza posizione sulla griglia di partenza, ma nelle fasi finali della gara fu protagonista di una collisione con Hamilton mentre i due si contendevano l'ultimo posto sul podio. Il venezuelano riusc\u00ec a concludere la corsa in decima posizione, ma fu retrocesso al dodicesimo posto perch\u00e9 ritenuto colpevole nell'incidente col rivale. In Belgio Maldonado ottenne il terzo tempo in qualifica, venendo per\u00f2 retrocesso di tre posizioni sulla griglia per aver ostacolato H\u00fclkenberg. In gara il venezuelano, partito anticipatamente, fu prima coinvolto in un incidente alla prima curva e poi tampon\u00f2 Timo Glock nel tentativo di rimontare. La partenza anticipata e l'incidente con Glock gli costarono l'arretramento di dieci posti sulla griglia di partenza del successivo Gran Premio d'Italia, chiuso fuori dalla zona punti.\nA Singapore Maldonado, partito in prima fila, lott\u00f2 per le posizioni di vertice fino a met\u00e0 gara, quando fu costretto al ritiro per un guasto idraulico. Nel successivo Gran Premio del Giappone il pilota venezuelano torn\u00f2 a punti, giungendo ottavo al traguardo. Ad Abu Dhabi Maldonado ottenne un'altra ottima prestazione in qualifica, facendo segnare il quarto tempo. In gara chiuse in quinta posizione, nonostante fosse rallentato da problemi al KERS manifestatisi dopo poche tornate.\nMaldonado chiuse la stagione in quindicesima posizione nella classifica piloti, avendo conquistato appena 45 punti nonostante la vittoria nel Gran Premio di Spagna e le diverse ottime prestazioni in qualifica. Il pilota venezuelano fu confermato dalla Williams anche per la stagione 2013, al fianco del debuttante Valtteri Bottas.\n2013.\nLa stagione 2013 inizi\u00f2 in maniera molto negativa per Maldonado. Nonostante il pilota venezuelano si fosse dichiarato fiducioso sulla competitivit\u00e0 della vettura nei test pre campionato, nella gara inaugurale a Melbourne Maldonado rimase fuori dalla Q1 e si ritir\u00f2 a met\u00e0 gara per un testacoda, descrivendo la sua monoposto come \"inguidabile\". La situazione non miglior\u00f2 nelle quattro gare successive, nelle quali il pilota venezuelano non conquist\u00f2 punti. Nel Gp di Monaco fu protagonista di uno spettacolare incidente con Max Chilton, dal quale usc\u00ec illeso nonostante la violenza dell'impatto contro le barriere fosse stata notevole.\nRiusc\u00ec ad ottenere il primo punto stagionale per s\u00e9 e per la squadra solo alla decima gara del campionato, disputata in Ungheria. Nel resto della stagione, per\u00f2, i risultati continuarono a rimanere deludenti, e Maldonado fu pi\u00f9 volte battuto in qualifica dal debuttante compagno di squadra Valtteri Bottas.\nNelle ultime gare il pilota venezuelano espresse insoddisfazione nei confronti della Williams. Dopo il Gran Premio di Abu Dhabi la scuderia e il pilota annunciarono di aver posto termine al proprio rapporto. Nel successivo Gran Premio degli Stati Uniti Maldonado accus\u00f2 pubblicamente la Williams di aver sabotato la sua vettura, alterando i valori di pressione e temperatura degli pneumatici, ma in seguito ritratt\u00f2 le affermazioni. Il 29 novembre venne ufficializzato il suo passaggio alla Lotus.\n2014-2015: Lotus.\n2014.\nL'inizio di stagione con la nuova scuderia fu problematico: la Lotus fece debuttare in ritardo la propria nuova monoposto, saltando la prima delle tre sessioni di test invernali e subendo diversi problemi di affidabilit\u00e0 in quelle successive. Le difficolt\u00e0 continuarono anche all'inizio della stagione, con Maldonado costretto al ritiro per problemi tecnici nelle fasi finali dell'inaugurale Gran Premio d'Australia, dopo essere rimasto stabilmente nelle retrovie. La situazione non miglior\u00f2 sostanzialmente nelle gare seguenti, nelle quali Maldonado ottenne due quattordicesimi posti e un ritiro per problemi meccanici. Nel Gran Premio del Bahrein, inoltre, il pilota venezuelano fu penalizzato con uno stop &amp; go per aver causato il capottamento della monoposto di Esteban Guti\u00e9rrez, avendola speronata all'uscita dai box.\nLa stagione prosegu\u00ec allo stesso modo, con il pilota venezuelano relegato nelle retrovie per la scarsa competitivit\u00e0 e affidabilit\u00e0 della vettura. Il risultato migliore arriv\u00f2 nel Gran Premio degli Stati Uniti, nel quale Maldonado si qualific\u00f2 undicesimo e chiuse la gara al nono posto, ottenendo i primi punti del campionato nonostante una penalit\u00e0 di 5 secondi per eccesso di velocit\u00e0 nella corsia dei box.\nI due punti conquistati nel Gran Premio degli Stati Uniti rimasero gli unici della stagione. Maldonado chiuse l'anno al sedicesimo posto in classifica generale.\n2015.\nRimasto alla Lotus anche nel 2015, il pilota venezuelano inizi\u00f2 il campionato con tre ritiri in altrettante gare: in Australia usc\u00ec di scena al primo giro dopo un contatto con Kimi R\u00e4ikk\u00f6nen, in Malesia dovette abbandonare dopo 47 giri per problemi ai freni ed in Cina si ritir\u00f2 in seguito ad un incidente con Jenson Button. Nel successivo Gran Premio del Bahrein Maldonado riusc\u00ec a tagliare il traguardo per la prima volta in stagione, chiudendo per\u00f2 solo quindicesimo per un problema all'anti-stallo durante l'ultima sosta.\nLa serie negativa continu\u00f2 nei successivi Gran Premi di Spagna e Monaco, che videro Maldonado costretto al ritiro rispettivamente per un problema all'alettone posteriore, danneggiato in un contatto col compagno di squadra Grosjean, e per un guasto ai freni. Maldonado conquist\u00f2 i primi punti stagionali nel Gran Premio del Canada, chiuso in settima posizione; il pilota venezuelano ottenne lo stesso piazzamento nel successivo Gran Premio d'Austria. Le due gare seguenti non portarono risultati positivi, con un ritiro a Silverstone e un quattordicesimo posto a Budapest, dopo aver rimediato due 'drive through' e una penalit\u00e0 di 10 secondi per diverse infrazioni.\nMaldonado torn\u00f2 a punti nel Gran Premio del Giappone, chiuso in ottava posizione. Conquist\u00f2 punti anche in tre delle quattro gare seguenti, conquistando un settimo e un ottavo posto a So\u010di e ad Austin e venendo promosso al decimo posto in seguito alla squalifica di Felipe Massa nel Gran Premio del Brasile. Nel conclusivo Gran Premio di Abu Dhabi Maldonado si ritir\u00f2 nelle prime fasi di gara per un contatto con Fernando Alonso, chiudendo la stagione al quattordicesimo posto assoluto, con 27 punti.\nIl 1\u00ba febbraio 2016, attraverso un comunicato divulgato su Twitter, Maldonado annunci\u00f2 il suo ritiro dalla Formula 1 a causa del mancato appoggio da parte degli sponsor personali.\nDopo la Formula 1.\nCon l'annuncio del ritiro di Nico Rosberg il 2 dicembre 2016, Maldonado sembrava potesse ritornare in Formula 1, dal momento che il ritiro del campione tedesco avrebbe creato un effetto domino sul mercato dei piloti che avrebbe avvantaggiato il venezuelano per il campionato 2017. \nPastor sembrava vicino alla Sauber, essendo stato compagno di squadra di Marcus Ericsson, ma non \u00e8 stato raggiunto un accordo. Il 16 gennaio 2017, \u00e8 stato confermato che il suo ex compagno di squadra, Valtteri Bottas, sarebbe stato scelto dalla Mercedes; Felipe Massa sarebbe tornato in Formula 1 (con la Williams) e Pascal Wehrlein sarebbe ingaggiato alla Sauber. Con questo, compresa l'abbandono della Manor dalla Formula 1, Maldonado ha visto svanire le sue ultime possibilit\u00e0 di tornare in Formula 1.\nDopo non essere stato in grado di tornare in Formula 1, Pastor ha corso ancora una volta in IndyCar, questa volta per il team KV Racing Technology. Tuttavia, il 16 febbraio, la squadra ha annunciato la sua definitiva chiusura, dopo un preseason pieno di difficolt\u00e0 finanziarie, venendo finalmente venduta e acquisita da Juncos Racing, lasciando ancora una volta Maldonado senza possibilit\u00e0 di disputare questa competizione.\nPastor ha avvertito che potrebbe tornare in qualsiasi momento. \u00c8 persino stato accostato, come un possibile sostituto di Jolyon Palmer all'interno della Renault gi\u00e0 nel 2017. Si sono sentite anche voci di dubbia origine nel pre-campionato che lo legavano alla Campos Racing, squadra che puntava a portare a termine la stagione della nuova categoria WTCR. Ma alla fine scelse di gareggiare in WEC.\nIl team DragonSpeed ha confermato che Maldonado effettuer\u00e0 l'intera 'super stagione' del campionato del mondo Endurance, che inizia il 5 maggio con la 6 Ore di Spa-Francorchamps (prima ci saranno i test congiunti al Paul Ricard, il 6 e 7 aprile) e che si concluder\u00e0 il 15 e 16 giugno 2019, con un secondo round della 24 Ore di Le Mans, aggiungendo un totale di otto gare.\nPastor guider\u00e0 una LMP2 con telaio Oreca07 e avr\u00e0 come partner Roberto Gonz\u00e1lez, Nathana\u00ebl Berthon (nelle prime due gare) ed Anthony Davidson (nelle restanti sei).\nIl 28 gennaio 2019, Maldonado e i suoi compagni di squadra hanno vinto la 24 Ore di Daytona nella categoria LMP2. Da l\u00ec in poi, non ha pi\u00f9 partecipato a nessuna gara.\nPolitica.\nMaldonado parla spesso e schiettamente di politica, a differenza di quanto accade alla maggior parte degli altri piloti. Si \u00e8 autodefinito socialista (per la precisione un \u201ccampione socialista dello sport pi\u00f9 capitalista del mondo\u201d) e sostenitore dell'ex presidente del Venezuela Hugo Ch\u00e1vez."}
{"id": "1859600", "revid": "1776051", "url": "https://it.wikipedia.org/wiki?curid=1859600", "title": "G\u00f6ssenberg", "text": "G\u00f6ssenberg \u00e8 una frazione di 285 abitanti del comune austriaco di Aich, nel distretto di Liezen (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Aich."}
{"id": "1859601", "revid": "287204", "url": "https://it.wikipedia.org/wiki?curid=1859601", "title": "Gossenberg", "text": ""}
{"id": "1859602", "revid": "17287195", "url": "https://it.wikipedia.org/wiki?curid=1859602", "title": "Goessenberg", "text": ""}
{"id": "1859603", "revid": "712828", "url": "https://it.wikipedia.org/wiki?curid=1859603", "title": "Nagi", "text": ""}
{"id": "1859604", "revid": "767487", "url": "https://it.wikipedia.org/wiki?curid=1859604", "title": "La citt\u00e0 dell'oro (film)", "text": "La citt\u00e0 dell'oro (\"The Girl of the Golden West\") \u00e8 un film del 1938 diretto da Robert Z. Leonard.\nTratto dal lavoro teatrale di David Belasco che diede lo spunto all'opera \"La fanciulla del West\" di Puccini, il film ha come protagonisti Jeanette MacDonald e Nelson Eddy in una delle varie versioni cinematografiche della commedia.\nProdotto e distribuito dalla MGM, il film usc\u00ec in sala il 18 marzo 1938."}
{"id": "1859612", "revid": "1226", "url": "https://it.wikipedia.org/wiki?curid=1859612", "title": "Imperatore (Dune)", "text": ""}
{"id": "1859613", "revid": "767487", "url": "https://it.wikipedia.org/wiki?curid=1859613", "title": "Giuseppe De Luca (fumettista)", "text": "Carriera.\nFa il suo esordio da autodidatta nella rivista \"Intrepido\" nel 1995. Dal 2004 in poi pubblica diversi fumetti con l'Associazione Culturale Alex Raymond, conosciuta anche come \"Cronaca di Topolinia\". Nel 2006 entra nello staff de \"L'insonne\" disegnando negli episodi 7 e 8 della serie. Nel 2007 esce il primo episodio della serie \"New World Order\" per Image comics con i suoi disegni. A partire dal 2008 i suoi disegni illustrano diversi episodi della serie mensile \"Nemrod\" per Star Comics: episodi 4, 10, 13, 18, 23. Nel 2010 per \"Star Comics\" \u00e8 disegnatore del primo episodio e copertinista della miniserie \"Pinkerton s.a.\". Nel 2010 c'\u00e8 anche l'esordio in Francia con \"Zephyr Editions\" con il fumetto \"Les enrag\u00e9s du Normandie-Niemen\", nel 2012 con la serie \"Blackbirds\". Nel 2011, sempre per Star Comics, disegna il quarto episodio di \"San Michele\". Nel 2015 esordisce sulla serie a fumetti \"Dragonero\" per \"Sergio Bonelli Editore\", disegnando i nn. 20, una breve storia del 24 e 35."}
{"id": "1859614", "revid": "1603714", "url": "https://it.wikipedia.org/wiki?curid=1859614", "title": "Istituto statale di istruzione superiore Mancinelli-Falconi", "text": "L'Istituto Statale di Istruzione Superiore \"Antonio Mancinelli-Dante Falconi\" \u00e8 una scuola secondaria di secondo grado della citt\u00e0 di Velletri, in provincia di Roma, nell'area dei Castelli Romani.\nStoria.\nIl 23 settembre 1872 venne fondata per Regio Decreto del re d'Italia Vittorio Emanuele II di Savoia la \"Reale Scuola Normale\" di Velletri, che aveva le funzioni di un moderno istituto magistrale ai fini di adempiere \"alla necessit\u00e0 di meglio provvedere alla formazione di buoni insegnanti per le scuole elementari maschili e femminili in provincia di Roma\". La sede della scuola fu stabilita nell'ex-Convento dei Padri Francescani vicino alla Chiesa di San Lorenzo, dopo che lo Stato estese l'esproprio dei beni ecclesiastici anche nei territori dell'ex-Stato Pontificio, nel 1873. La nuova scuola, che veniva investita di compiti importantissimi, venne dotata di una scuola elementare di tirocinio annessa, di un Convitto, di un Osservatorio Sismico situato nel cortile, pi\u00f9 un gabinetto di fisica, uno di scienze naturali, una biblioteca, ed un museo scolastico.\nNel 1891 la denominazione della scuola divenne \"Reale Scuola Normale \"Clemente Cardinali\"\", con l'intitolazione all'archeologo e intellettuale illuminista Clemente Cardinali (1789-1839).\nDurante il periodo fascista la scuola assunse la denominazione di \"Istituto Magistrale di Stato \"Dante Falconi\"\", con l'intitolazione all'eroe della prima guerra mondiale Dante Falconi, nato per l'appunto a Velletri. Tale denominazione \u00e8 rimasta all'istituto fino alla fusione con il \"Liceo Ginnasio Statale \"Antonio Mancinelli\"\" nell\"'Istituto di Istruzione Superiore \"Mancinelli-Falconi\"\", avvenuta nell'anno scolastico 1997/1998.\nAttualmente, l'Istituto Statale di Istruzione Superiore \"Mancinelli-Falconi\" conta 39 classi per una popolazione scolastica totale di 901 alunni, con 83 docenti, 2 docenti ex art.113 e 21 unit\u00e0 di personale non docente."}
{"id": "1859616", "revid": "1776051", "url": "https://it.wikipedia.org/wiki?curid=1859616", "title": "Gro\u00dfs\u00f6lk", "text": "Gro\u00dfs\u00f6lk \u00e8 una frazione di 489 abitanti del comune austriaco di S\u00f6lk, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Kleins\u00f6lk e Sankt Nikolai im S\u00f6lktal per costituire il nuovo comune, del quale Gro\u00dfs\u00f6lk \u00e8 il capoluogo."}
{"id": "1859617", "revid": "106406041", "url": "https://it.wikipedia.org/wiki?curid=1859617", "title": "Assegnazione a una colonia agricola o ad una casa di lavoro", "text": "L'assegnazione a una colonia agricola o ad una casa di lavoro \u00e8 una misura di sicurezza personale detentiva prevista dall'art. 216 c.p.\nLe misure di questo tipo si applicano ai soggetti imputabili e ritenuti socialmente pericolosi. La scelta dell'una o dell'altra misura \u00e8 a discrezione del giudice; egli deve solo valutare le attitudini del reo.\nSono assegnatari della colonia agricola o della casa di lavoro:\nAi sensi dell'art. 217 c.p. la durata minima \u00e8 di un anno, che divengono due per i delinquenti abituali, tre per i delinquenti professionali, e quattro per quelli di tendenza. Il magistrato di sorveglianza provvede al riesame della pericolosit\u00e0 sociale e alla conseguente applicazione, esecuzione e revoca, della misura di sicurezza.\nIl comma dell'art.207 c.p., che prevedeva che la revoca di una misura di sicurezza personale non pu\u00f2 essere ordinata se non \u00e8 decorso un tempo corrispondente alla durata minima stabilita dalla legge per ciascuna misura di sicurezza, \u00e8 stata dichiarata illegittima dalla Corte Costituzionale.\nLa legge 30 maggio 2014, n. 81 ha comunque stabilito che le misure di sicurezza detentive provvisorie o definitive non possono durare oltre il tempo stabilito per la pena detentiva prevista per il reato commesso, avuto riguardo alla previsione edittale massima.\nGli internati possono fruire di licenze (art. 53 O.P.) di sei mesi nel lasso di tempo prima del riesame della pericolosit\u00e0. Pu\u00f2 poi essere concessa una licenza di durata fino a 15 giorni per gravi esigenze personali o familiari e una fino a 30 giorni , una volta l'anno, per promuovere il riadattamento sociale; durante la licenza l'internato \u00e8 in libert\u00e0 vigilata. Gli internati possono essere ammessi al lavoro all'esterno (art. 21 O.P.), al regime di semilibert\u00e0 dopo approvazione del magistrato di sorveglianza (art.52 O.P.) e possono inoltre essere concesse, a titolo di premio, le licenze previste per chi \u00e8 stato ammesso al regime di semilibert\u00e0 non superiori a 45 giorni l'anno(art. 53 O.P.)."}
{"id": "1859618", "revid": "17287336", "url": "https://it.wikipedia.org/wiki?curid=1859618", "title": "Grosss\u00f6lk", "text": ""}
{"id": "1859619", "revid": "287204", "url": "https://it.wikipedia.org/wiki?curid=1859619", "title": "Grosssolk", "text": ""}
{"id": "1859620", "revid": "17287353", "url": "https://it.wikipedia.org/wiki?curid=1859620", "title": "Grosssoelk", "text": ""}
{"id": "1859623", "revid": "307923", "url": "https://it.wikipedia.org/wiki?curid=1859623", "title": "Notturno Italiano", "text": ""}
{"id": "1859627", "revid": "134672", "url": "https://it.wikipedia.org/wiki?curid=1859627", "title": "Diana Lombard", "text": "Diana Lombard \u00e8 un personaggio del fumetto \"Martin Myst\u00e8re\", edito dalla Sergio Bonelli Editore, in cui \u00e8 inizialmente la fidanzata e quindi la moglie del protagonista Martin.\nIl personaggio.\nDiana si presenta nei primi numeri della serie, come una donna gelosa e irrazionale, aspetto che verr\u00e0 corretto gi\u00e0 dal numero 11 da Alfredo Castelli.\nNasce in una cittadina nel sud degli Stati Uniti nel 1959 e nel 1976 apprende di possedere poteri paranormali incontrollati, che si manifestano solo in presenza di particolari condizioni, come la presenza di un'entit\u00e0 che si fa chiamare \"Mabus\" nella sua forma umana, avversario ricorrente di Martin Myst\u00e8re e comparso per la prima volta nella storia del team-up con Dylan Dog.\nSi iscrive all'Universit\u00e0 di New York nel 1977 e, dopo aver avuto una breve relazione con un suo docente, conosce (proprio grazie al docente) Martin Myst\u00e8re, pi\u00f9 vecchio di lei di 17 anni e al tempo all'inizio della sua attivit\u00e0 come scrittore e divulgatore, per il quale in un primo momento svolger\u00e0 il lavoro di segretaria. Dopo un finto matrimonio con Java (per dare il tempo a quest'ultimo di ottenere la cittadinanza statunitense), evento che porta Mystere a dichiararsi, nel 1979 diventa la sua fidanzata, pur andando contro il volere dei genitori.\nNella serie viene presentata come un'assistente sociale che si occupa del quartiere di Harlem, nonch\u00e9 moglie di Myst\u00e8re dal 14 dicembre 1995 (anche se l'annuncio del matrimonio \u00e8 stato dato solo nel 2002, in una storia pubblicata sull'albo che festeggiava i 20 anni di vita della testata). Ha una casa a New York, al numero 27 della East 46th street.\nOltre ai poteri come la telecinesi si scoprir\u00e0 durante la serie che \u00e8 predisposta per essere posseduta da entit\u00e0 soprannaturali: dal 1982 al 1996 ospiter\u00e0, senza saperlo, una frazione della divinit\u00e0 lovecraftiana Yog-Sothoth, mentre in una storia ambientata nel 2000 \u00e8 stata posseduta per breve tempo dell'essenza della dea K\u0101l\u012b.\nAltri media.\nNella versione animata \"Martin Myst\u00e8re\" \u00e8 la compagna di studi di Martin, con un appeal completamente diverso rispetto alla corrispondente versione a fumetti. Nel corso della serie si viene a scoprire che i due sono fratellastri: il padre di Martin, Gerard Mystery, ha sposato la madre di Diana quando i figli erano molto giovani.\nCompare, inoltre, nel videogioco \"Martin Myst\u00e8re - Operazione Dorian Gray\" come personaggio giocabile."}
{"id": "1859628", "revid": "793215", "url": "https://it.wikipedia.org/wiki?curid=1859628", "title": "Armonia Antiqua", "text": "Armonia Antiqua \u00e8 un ensemble di ricerca e divulgazione della musica antica italiano nato nel 1975.\nStoria del gruppo.\nIl complesso vocale e strumentale italiano Armonia Antiqua, attivo dal 1975, si \u00e8 dedicato allo studio e alla diffusione della musica antica ed in particolare degli strumenti musicali dell'epoca medievale e rinascimentale; svolge da oltre quaranta anni un'intensa attivit\u00e0 concertistica, discografica ed editoriale e ha preso parte alle maggiori manifestazioni musicali e teatrali dedicate al medioevo e al rinascimento, presentando tra l'altro musiche inedite del XVI e XVII secolo di propria trascrizione.\nHa suonato in Spagna, Inghilterra, Francia, Germania, Svizzera, Belgio, Jugoslavia, Turchia, Finlandia, Citt\u00e0 del Vaticano, USA ed URSS; in Italia ha tenuto centinaia di concerti, partecipando tra l'altro al XXII Festival dei Due Mondi di Spoleto, al 43\u00ba Maggio Musicale Fiorentino, al XII Autunno Musicale di Como, ai concerti dell'Accademia Filarmonica Romana e ai Festival di Musica antica di Urbino e di numerose altre citt\u00e0.\nArmonia Antiqua ha realizzato nel corso degli anni decine di programmi diversi, spaziando in ogni aspetto della produzione musicale del medioevo, del rinascimento e del primo barocco: i programmi in repertorio sono strutturati per area geografica, o secondo le forme e i generi musicali, le tematiche presenti nei testi poetici posti in musica, le fonti musicali manoscritte e a stampa, le occasioni in cui la musica veniva ad affiancare particolari momenti della vita dell'uomo medievale e rinascimentale (la festa sacra e la festa profana, il pellegrinaggio, la vita cittadina, le rappresentazioni teatrali, le pratiche devozionali).\nIl complesso si \u00e8 inoltre esibito in occasione di importanti esposizioni e congressi di arte e cultura rinascimentale, come la mostra Liturgia in figura presso la Biblioteca Apostolica Vaticana, con un programma sulla musica alla corte papale tra Quattro e Cinquecento, le celebrazioni per il V Centenario della nascita di Giorgione e di Raffaello, la XVI Esposizione europea di arte, scienza e cultura Firenze e la Toscana dei Medici nell'Europa del '500, il Convegno internazionale di studi su Caravaggio, il Convegno internazionale Sisto IV: le arti a Roma nel primo Rinascimento, il congresso Ville e giardini storici svoltosi a Caprarola, la grande mostra di pittura veneziana del Rinascimento tenutasi al Museo Puskin di Mosca nel 1986. \nIl gruppo ha preso parte a spettacoli teatrali e cinematografici \u2013 registrando anche le relative colonne sonore \u2013 e ha in repertorio diversi spettacoli in costume realizzati in collaborazione con gruppi specializzati nella ricostruzione e nell'esecuzione di danze storiche, nei quali viene presentata la multiforme ricostruzione di feste e banchetti delle corti italiane del Rinascimento. Con alcuni storici dell'arte ha tenuto presso prestigiose universit\u00e0 e istituti di cultura in Italia e all'estero lezioni e conferenze-concerto su particolari tematiche di iconografia musicale.\nIl gruppo utilizza fedeli copie degli strumenti musicali dell'epoca, ricostruiti da liutai specializzati sulla base delle pi\u00f9 recenti ricerche organologiche condotte sugli esemplari originali, oggi custoditi nelle principali collezioni museali del mondo.\nFormazione.\nGli strumenti impiegati sono flauto dolce, flauto traverso, flauto di corno (gemshorn), cromorno, ciaramella, bombarda, trombone rinascimentale, rankett, dulciana, pipe and tabor, zampogna, salterio, dulcimer (dolcemelo), spinetta dei Vosgi, chitarra saracena, ghironda, liuto, viella, ribeca, arpa, viola da gamba e percussioni.\nI membri stabili del complesso Armonia Antiqua sono Antonio Addamiano, Claudio Caponi, Vladimiro Galiano e Guido Ivessich.\nArmonia Antiqua si avvale della collaborazione di diversi cantanti e gruppi vocali, secondo le mutevoli esigenze dei numerosi programmi in repertorio."}
{"id": "1859630", "revid": "1793900", "url": "https://it.wikipedia.org/wiki?curid=1859630", "title": "Haus", "text": "Haus o Haus im Ennstal \u00e8 un comune austriaco di 2 398 abitanti nel distretto di Liezen (subdistretto di Gr\u00f6bming), in Stiria; ha lo status di comune mercato (\"Marktgemeinde\")."}
{"id": "1859631", "revid": "17287490", "url": "https://it.wikipedia.org/wiki?curid=1859631", "title": "Haus im Ennstal", "text": ""}
{"id": "1859632", "revid": "287204", "url": "https://it.wikipedia.org/wiki?curid=1859632", "title": "Ville Unite", "text": "Con la definizione Ville Unite si intende storicamente una vasta area della Provincia di Ravenna posta a sud del Comune di Ravenna, confinante a ovest con la omologa zona denominata \"Ville Disunite\".&lt;br&gt;\nEssa trae la sua denominazione dal fatto di essere posta a sud dei Fiumi Uniti, corso d'acqua formato dalla confluenza dei fiumi Ronco e Montone.\nGeograficamente il territorio \u00e8 delimitato dal poligono formato a ovest dalla Strada Ravegnana (asse Forl\u00ec-Ravenna), attuale S.S. 67, posta sull'asse del fiume Ronco, a est dalla Via Romea e il fiume Savio, a sud dal confine della Provincia di Ravenna \n\"Ville Unite\" comprende le frazioni di San Pietro in Vincoli, Santo Stefano, Carraie, Campiano, San Pietro in Campiano, Gambellara, Ducenta, Durazzano, Bastia, Castiglione di Ravenna e San Zaccaria."}
{"id": "1859637", "revid": "62748", "url": "https://it.wikipedia.org/wiki?curid=1859637", "title": "Colin Campbell, VI conte di Argyll", "text": "Biografia.\nInfanzia.\nEra il figlio maggiore di Archibald Campbell, IV conte di Argyll e della sua terza moglie Margaret Graham. Era pure fratellastro di Archibald Campbell, V conte di Argyll. I nonni materni erano William Graham, III conte di Menteith e Margaret Moubray.\nPrimo matrimonio.\nColin fu dapprima sposato con Joan Stewart, figlia di Henry Stewart, I signore Methven, terzo marito di Margherita Tudor.\nSecondo matrimonio.\nSpos\u00f2 in seconde nozze Lady Agnes Keith, figlia di William Keith, IV conte Marischal. Questa gli diede due figli.\nMorte.\nIl Conte di Argyll mor\u00ec nel 1584\nDiscendenza.\nIl Conte di Argyll si spos\u00f2 due volte:"}
{"id": "1859639", "revid": "110157", "url": "https://it.wikipedia.org/wiki?curid=1859639", "title": "Kleins\u00f6lk", "text": "Kleins\u00f6lk \u00e8 una frazione di 585 abitanti del comune austriaco di S\u00f6lk, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Gro\u00dfs\u00f6lk e Sankt Nikolai im S\u00f6lktal per costituire il nuovo comune."}
{"id": "1859640", "revid": "857138", "url": "https://it.wikipedia.org/wiki?curid=1859640", "title": "Tomice", "text": ""}
{"id": "1859642", "revid": "17287618", "url": "https://it.wikipedia.org/wiki?curid=1859642", "title": "Kleinsoelk", "text": ""}
{"id": "1859643", "revid": "287204", "url": "https://it.wikipedia.org/wiki?curid=1859643", "title": "Kleinsolk", "text": ""}
{"id": "1859646", "revid": "174925", "url": "https://it.wikipedia.org/wiki?curid=1859646", "title": "Cardo maximus", "text": ""}
{"id": "1859648", "revid": "33689", "url": "https://it.wikipedia.org/wiki?curid=1859648", "title": "Gianantonio Bulgheroni", "text": "Carriera.\n\u00c8 un ex playmaker della Pallacanestro Varese, figlio di Antonio Bulgheroni, giocatore della Ignis e fratello di Edoardo Bulgheroni, entrambi presidenti della stessa societ\u00e0 in quegli anni.\nDal 2006 al 2008 \u00e8 stato presidente/giocatore del Rugby Varese, squadra di Serie B."}
{"id": "1859649", "revid": "767487", "url": "https://it.wikipedia.org/wiki?curid=1859649", "title": "Luis Ernesto Castro", "text": "Carriera.\nSoprannominato \"Mandrake\", era fratello di altri due calciatori, Braulio (che milit\u00f2 nel Pe\u00f1arol e fu campione sudamericano nel 1935 con la maglia della nazionale uruguaiana) ed Enrique (che con Luis Ernesto milit\u00f2 nel Nacional e fu campione sudamericano nel 1942).\nLuis Ernesto Castro leg\u00f2 il suo nome al Nacional, di cui fece parte del formidabile quintetto d'attacco (assieme ad Atilio Garc\u00eda, An\u00edbal Ciocca, Roberto Porta e Bibiano Zapirain) che guid\u00f2 i \"tricolores\" a cinque titoli nazionali consecutivi tra il 1939 e il 1943. Con il Nacional sigl\u00f2 in tutto 166 goal in 274 partite.\nIn nazionale vinse il Campeonato Sudamericano nel 1942 e prese parte al mondiale del 1954, conclusosi con un quarto posto per l'Uruguay."}
{"id": "1859650", "revid": "1543377", "url": "https://it.wikipedia.org/wiki?curid=1859650", "title": "Leipziger Universit\u00e4tsorchester", "text": "La Leipziger Universit\u00e4tsorchester (in italiano Orchestra dell'Universit\u00e0 di Lipsia), spesso abbreviata con LUO, \u00e8 l'orchestra sinfonica dell'Universit\u00e0 di Lipsia.\nStoria.\nLa Leipziger Universit\u00e4tsorchester \u00e8 stata fondata nell'ottobre del 2003 da studenti dell'Universit\u00e0 di Lipsia, la quale inizialmente si firmava con \"Leipziger studentisches Orchester\" (in italiano \"Orchestra studentesca di Lipsia\"). I componenti dell'orchestra sono quasi tutti studenti dell'Universit\u00e0 di Lipsia e non sono professionisti n\u00e9 studenti di Conservatorio. L'Orchestra \u00e8 organizzata secondo una struttura statutaria del tutto democratica e gestita dagli stessi componenti. Attualmente circa 100 musicisti prendono parte all'orchestra per poter garantire l'esecuzione di un completo repertorio sinfonico.\nDal febbraio 2004 l'Orchestra \u00e8 ufficialmente parte integrante dell'Universit\u00e0 di Lipsia e il nome attuale \u00e8 stato stabilito dal giugno 2004. L'Orchestra viene rappresentata da un comitato direttivo, che viene votato dai membri dell'orchestra. Anche il direttore d'orchestra viene regolarmente eletto dagli stessi membri, e rimane in carica per 4 semestri (in totale 2 anni). Il primo di questi semestri \u00e8 considerato come periodo di prova. Dal semestre estivo 2008 il direttore \u00e8 Juri Lebedev.\nDal 2005 la Leipziger Universit\u00e4tsorchester \u00e8 patrocinata dall'MDR Sinfonieorchester. Le prime parti di quest'orchestra danno supporto agli studenti prendendo parte, in qualit\u00e0 di docenti, alle prove a sezioni della Leipziger Universit\u00e4tsorchester.\nAttivit\u00e0 concertistica.\nL'Orchestra si esibisce regolarmente alla fine di ogni semestre (di solito a febbraio alla fine del semestre invernale e a luglio alla fine di quello estivo) con un concerto sinfonico nella Gro\u00dfe Saal (Sala grande) della Gewandhaus. \nIl programma del concerto viene votato dai membri dell'orchestra alla fine del semestre precedente al concerto. Le prove si svolgono durante il periodo di lezioni del semestre in corso.\nInoltre l'Orchestra si esibisce in particolari occasioni come la festa di immatricolazione. Oltre a ci\u00f2 l'Orchestra \u00e8 costituita da diversi gruppi di Musica da camera, i quali tengono ulteriori concerti.\nFilm.\nIl film documentario Bis zum letzten Moment (in italiano Fino all'ultimo momento) del 2007 mostra un ritratto della Leipziger Universit\u00e4tsorchester e la formazione cronologica di un programma da concerto."}
{"id": "1859651", "revid": "767487", "url": "https://it.wikipedia.org/wiki?curid=1859651", "title": "Tzigana", "text": "Tzigana (\"Bitter Sweet\") \u00e8 un film del 1940 di W. S. Van Dyke ispirato all'omonima commedia di No\u00ebl Coward.\nRiconoscimenti.\nOliver T. Marsh e Allen Davey furono candidati all'Oscar alla migliore fotografia a colori.\nPer la scenografia di un film a colori vennero candidati all'Oscar Cedric Gibbons e John S. Detlie.\nTrama.\nInnamorata di Carl Linden, il suo insegnante di musica, Sarah Millick scappa con lui per non dover sposare il fidanzato Harry Daventry. A Vienna, i due novelli sposi vanno ad abitare in una mansarda, accolti dagli amici Max ed Ernst e da mamma Luden. Carl, che \u00e8 un compositore, lavora a un'operetta, ma deve affrontare insieme alla moglie una difficile situazione finanziaria. Per mangiare, il gruppo di amici si trasforma in un gruppo di musicisti di strada.\nUn giorno, in una via di Baden, Sarah attira l'attenzione di Lord Shayne, ma anche quella del lascivo barone von Tranisch che procura alla giovane un lavoro allo Schlick's Cafe. Sarah ben presto scopre chi \u00e8 il suo benefattore quando lui viene a \"riscuotere\" il compenso. La giovane donna lascia il suo lavoro, ma Lord Shayne fa sentire all'impresario Wyler l'operetta di Carl. Quando il barone, ubriaco, cerca di aggredire Sarah, Carl lo sfida a duello, restando per\u00f2 ucciso.\nCarl \u00e8 morto ma continua a vivere nella sua musica: Wyler mette in scena a Vienna l'operetta di cui Sarah sar\u00e0 protagonista.\nProduzione.\nIl film fu prodotto dalla Metro-Goldwyn-Mayer e venne girato nei Metro-Goldwyn-Mayer Studios al 10202 di W. Washington Blvd., a Culver City.\nDistribuzione.\nDistribuito dalla Metro-Goldwyn-Mayer (MGM), il film venne proiettato in pubblico negli Stati Uniti l'8 novembre 1940, mentre il 14 luglio 1941 usc\u00ec nelle sale del Regno Unito."}
{"id": "1859652", "revid": "110157", "url": "https://it.wikipedia.org/wiki?curid=1859652", "title": "Michaelerberg", "text": "Michaelerberg \u00e8 una frazione di 557 abitanti del comune austriaco di Michaelerberg-Pruggern, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Pruggern per costituire il nuovo comune."}
{"id": "1859657", "revid": "287204", "url": "https://it.wikipedia.org/wiki?curid=1859657", "title": "Assegnazione a una casa di cura e di custodia", "text": "Lassegnazione a una casa di cura e di custodia \u00e8 una misura di sicurezza personale e detentiva prevista dal sistema penale italiano. Essa \u00e8 un ibrido di ideologia curativa e di custodia. \u00c8 prevista per condannati con infermit\u00e0 psichica, per cronica intossicazione da alcool e per sordomutismo.\nAlla casa di cura sono pi\u00f9 precisamente assegnati:\nPer \"infermit\u00e0 psichica\" non si devono intendere disturbi occasionali transitori, ma infermit\u00e0 significative di natura psichica.\nLa durata minima \u00e8 tra i sei mesi e i tre anni."}
{"id": "1859658", "revid": "287204", "url": "https://it.wikipedia.org/wiki?curid=1859658", "title": "Concepcion", "text": ""}
{"id": "1859659", "revid": "125657547", "url": "https://it.wikipedia.org/wiki?curid=1859659", "title": "Chi vuol essere milionario?", "text": "Chi vuol essere milionario? (Chi vuol essere miliardario? dal 2000 al 2001) \u00e8 un programma televisivo italiano in onda su Canale 5 con la conduzione di Gerry Scotti. \u00c8 la versione italiana del format inglese \"Who Wants To Be a Millionaire?\", prodotto dalla trasmittente ITV e da Celador e trasmesso in pi\u00f9 di 120 nazioni del mondo. Le musiche (uguali in tutte le versioni internazionali) sono state composte da Matthew e Keith Strachan e Ramon Covalo.\nIn Italia \u00e8 andato in onda nella fascia preserale (e per alcuni periodi anche in prima serata) dal 2000 al 2011 per 12 edizioni condotte ininterrottamente da Gerry Scotti che per questo motivo \u00e8 entrato nel Guinness dei primati per aver presentato il maggior numero di puntate del format.\nPer celebrare il ventesimo anniversario dalla nascita del format originale (1998), dal 7 dicembre 2018 al 14 marzo 2019 andarono in onda in prima serata 12 puntate speciali sempre con la conduzione di Gerry Scotti. Successivamente, torn\u00f2 in onda dal 22 gennaio al 4 marzo 2020 per 6 puntate con la quattordicesima edizione e dal 10 settembre al 5 novembre 2020 per 9 puntate con la quindicesima edizione, sempre in prima serata e sempre con la conduzione di Gerry Scotti.\nCon oltre puntate \u00e8 l'ottavo quiz pi\u00f9 longevo della televisione italiana.\nIl programma ha avuto anche uno spin-off dal titolo \"50-50\", andato in onda nel 2008, ispirato a uno degli aiuti del format.\nStoria.\nIl gioco \u00e8 ispirato a un famoso quiz radiofonico statunitense degli anni cinquanta, intitolato \"The $64,000 Question\", ed \u00e8 probabilmente uno dei pochi show in cui le modalit\u00e0 di gioco sono uguali in tutti i paesi in cui viene trasmesso (ad eccezione, ovviamente, dei premi in virt\u00f9 della moneta utilizzata nei vari paesi, dei soggetti delle domande e degli aiuti).\nIl programma approda in Italia il 22 maggio 2000 con il titolo \"Chi vuol essere miliardario?\" e viene proposto come un comune quiz televisivo, per tre settimane di programmazione giornaliera in preserale per un totale di 18 puntate. Nella puntata del 15 novembre 2000 ottiene il suo ascolto pi\u00f9 alto, nella fascia del preserale, con 7.169.000 telespettatori (32,46% di share). Mentre in termini di share, ottiene il 37,34% nella puntata del 7 giugno 2000.\nNel 2002, in concomitanza con l'avvento dell'euro, diventa \"Chi vuol essere milionario?\": il nuovo titolo risulta aderente alla nuova realt\u00e0 monetaria europea e comport\u00f2 una modifica ai premi. Da quel momento il quiz va in onda con maggior frequenza in ogni stagione, prima con serie di sole 12, 18 o 24 puntate e alcune speciali in prima serata, per lo pi\u00f9 di domenica, poi ininterrottamente per la seconda parte della stagione, in preserale da luned\u00ec a sabato, fino a coprire quasi tutta la stagione televisiva. Inoltre, dal 14 gennaio 2007 va in onda in preserale anche la domenica.\nIl 24 maggio 2010 va in onda una puntata speciale in occasione del decimo anniversario del programma, la n\u00b0 1291. In questa puntata torna in studio Giuseppe Scala, il primo concorrente della storia della versione italiana del quiz.\nIl 29 luglio 2011, dopo 11 anni di messa in onda, il programma chiude per bassi ascolti.\nNel corso del 2017 e durante la puntata domenicale di \"Caduta libera\", Gerry Scotti rivela in pi\u00f9 occasioni la sua volont\u00e0 di riproporre il programma. Dopo sette anni di pausa, il programma torna in onda in prima serata a partire dal 7 dicembre 2018 in un'edizione celebrativa del ventesimo anniversario del format per 12 puntate fino al 14 marzo 2019. Dal 22 gennaio al 4 marzo 2020 va in onda la quattordicesima edizione seguita dalla quindicesima edizione in onda dal 10 settembre al 5 novembre.\nLe registrazioni, nel corso degli anni, si sono alternate tra il Michelangelo Studio di Cologno Monzese, di propriet\u00e0 dello stesso conduttore Gerry Scotti, dal 22 maggio 2000 al 29 marzo 2009 e dal 10 settembre al 5 novembre 2020, e lo studio 20 del Centro di produzione Mediaset di Cologno Monzese dal 30 marzo 2009 al 29 luglio 2011. La tredicesima e la quattordicesima edizione, invece, sono state registrate in Polonia, nello studio della versione locale del quiz, dal 7 dicembre 2018 al 4 marzo 2020.\nVariazioni nel format.\nI primi aggiornamenti del gioco in Italia si hanno nel 2002 (nelle puntate preserali ogni concorrente ha una settimana per provare a entrare in gioco partecipando alla gara del \"dito pi\u00f9 veloce\") e nel 2007 (con l'introduzione del quarto aiuto).\nIl 14 gennaio 2008 cambia la scaletta dei premi, che diventarono pi\u00f9 ricchi (ad eccezione della domanda n\u00b0 11), lasciando invariate le ultime quattro domande (dai al milione).\nDal 15 dicembre 2008 al 29 marzo 2009 va in onda un'edizione straordinaria in cui cambiano delle regole (c'\u00e8 un tempo massimo per rispondere alle domande e l'unico aiuto presente \u00e8 il passo). Il 30 marzo 2009 torna l'edizione classica con due cambiamenti: la rimozione sia del quarto aiuto sia della prova del \"dito pi\u00f9 veloce\".\nIl 6 settembre 2010, con l'inizio della dodicesima edizione (che andr\u00e0 in onda anche in estate), viene introdotta un'ulteriore novit\u00e0: scompaiono i soliti traguardi intermedi fissi e prima di iniziare il gioco il concorrente pu\u00f2 scegliere un traguardo intermedio che garantisce la vincita. Se il concorrente non supera il traguardo da lui stesso fissato non vince nulla.\nNella tredicesima edizione torna il traguardo fisso dei alla quinta risposta esatta, mentre il concorrente pu\u00f2 scegliere dove posizionare il secondo traguardo intermedio. Vengono inoltre introdotti due nuovi aiuti: il \"Chiedilo a Gerry\" e l\"'Aiuto dell'esperto\" che sostituisce la \"Telefonata a casa\".\nNella quattordicesima edizione l\"'Aiuto del pubblico\" viene sostituito con lo \"Switch\", utilizzato in passato fino al 14 dicembre 2008.\nModalit\u00e0 di gioco.\nEdizione classica (format originale).\nA ogni puntata vi sono dieci aspiranti concorrenti dei quali solo uno viene chiamato a giocare con Gerry Scotti (ogni concorrente ha una settimana di tempo per provare a entrare in gioco, 1 o 2 giorni fino al 2002). Il concorrente viene scelto tramite la prova del dito pi\u00f9 veloce, che consiste nel mettere quattro opzioni nell'ordine esatto nel minor tempo possibile. Il pi\u00f9 veloce viene chiamato a giocare per un milione di euro (un miliardo di lire dal 22 maggio 2000 al 1\u00ba dicembre 2001). Dal 30 marzo 2009, con la scomparsa del dito pi\u00f9 veloce, l'ordine dei concorrenti \u00e8 stabilito dalla produzione del gioco.\nPer vincere il montepremi il concorrente deve rispondere correttamente a 15 domande con quattro opzioni di risposta (A, B, C, D), di valore e difficolt\u00e0 crescente e senza limiti di tempo. Se d\u00e0 una risposta sbagliata viene eliminato e viene scelto un nuovo concorrente. Le domande 5 e 10 costituiscono dei traguardi intermedi: una volta superati, in caso di risposta errata, il concorrente non torner\u00e0 a casa a mani vuote ma con la cifra corrispondente al traguardo raggiunto.\nSe il concorrente \u00e8 in difficolt\u00e0 dopo aver preso visione della domanda, pu\u00f2 decidere di ritirarsi e conservare il premio vinto, oppure ricorrere a tre aiuti (quattro tra il 2007 e il 2008 e dal 2018) disponibili solo una volta a partita. Quelli utilizzati attualmente sono:\nInsieme al \"50:50\", altri due storici aiuti usati sin dalla prima edizione erano:\nAlla fine della puntata suona una sirena che obbliga il concorrente a fare una scelta in 30-40 secondi: rispondere, ritirarsi o usare un aiuto. Se, usando o meno l'aiuto, risponde e indovina, torna a giocare nella puntata successiva.\nModalit\u00e0 rischio (Risk format, 2010-2011).\nDal 6 settembre 2010 al 29 luglio 2011, venne adottata la \"Modalit\u00e0 rischio\". Le regole erano identiche all'edizione classica con la differenza che c'era un solo traguardo intermedio garantito al concorrente. Prima di iniziare la sua scalata, il concorrente piazzava il traguardo dove voleva lui e per avere una vincita minima garantita doveva necessariamente superare il traguardo da lui stesso fissato.\nEdizione straordinaria a tempo (Hot Seat format, 2008-2009).\nL'edizione straordinaria di \"Chi vuol essere milionario?\" and\u00f2 in onda dal 15 dicembre 2008 al 29 marzo 2009. I concorrenti in gara erano sei, e tutti quanti prima o poi prendevano parte al gioco. All'inizio di ogni nuova scalata (una sola per puntata) veniva formulata una domanda \"curiosa\" ai concorrenti, ma senza dare delle possibili risposte ma solo delle indicazioni, a partire dalle quali si doveva provare a dare una risposta. Chi ci riusciva poteva decidere in che ordine presentarsi alle domande. Se nessuno indovinava, sarebbe stata confermata una sola indicazione tra le quattro proposte e sarebbero state inserite delle ulteriori specificazioni, dalle quali i concorrenti dovranno nuovamente cercare di capire la risposta esatta.\nA turno i concorrenti dovevano rispondere alle 15 domande ma, a differenza dell'edizione classica, essi avevano a disposizione un tempo limitato e molto ridotto per rispondere: 15 secondi per le domande da 500 a , 30 secondi per quelle da a e 45 secondi per quelle da a un milione di euro. Inoltre, essi potevano servirsi di un solo aiuto, il \"passo\", che consentiva di cedere la domanda al concorrente successivo, il quale doveva rispondere obbligatoriamente e non poteva usare il suo \"passo\" immediatamente. Se indovinava, proseguiva la scalata fino a quando non avrebbe deciso di usare il \"passo\", a sua disposizione a partire dalla domanda successiva, o fino a quando non avrebbe sbagliato una risposta. L'unico traguardo presente era quello di 5 risposte esatte (ossia quello da ): chi sbagliava avendo gi\u00e0 superato tale traguardo vinceva .\nSe la risposta risultava errata oppure non veniva data entro il tempo stabilito, il montepremi massimo si riduceva di un livello, ovvero da una vincita massima di un milione si passava a una di , e cos\u00ec via.\nMontepremi.\nNel passaggio dalla lira all'euro la formula del gioco rimase invariata (quindici domande, tre aiuti e tre traguardi intermedi) ma l'importo della vincita venne riadattato alla nuova valuta raddoppiando di fatto la vincita massima, da circa mezzo milione a un milione di euro. Nel 2008 l'importo di alcuni traguardi cambi\u00f2 e rimase invariato fino all'edizione del 2018. Nell'edizione straordinaria andata in onda dal 15 dicembre 2008 al 29 marzo 2009 il traguardo intermedio era solo quello dei . Nel 2010 il traguardo era unico a scelta del concorrente, mentre dal 2018 al 2020 era previsto un traguardo fisso alla quinta risposta di e un secondo a scelta del concorrente.\nVincite importanti.\nItalia.\nIn Italia il montepremi massimo \u00e8 stato vinto quattro volte.\nMerchandising.\nSull'onda del successo del programma sono stati creati vari videogiochi, giochi da tavolo, due giochi elettronici e un libro tratti da esso. Le versioni per PC, PlayStation e PlayStation 2 hanno la voce fuori campo del conduttore Gerry Scotti, sostituto da un'altra voce nel DVD interattivo e nelle versioni per Wii e Nintendo DS.\nNota: nelle versioni inglese, russa, australiana, tedesca, olandese, francese e americana del DVD interattivo, sono fisicamente presenti i rispettivi conduttori. Nella versione italiana invece il conduttore \u00e8 sostituito dal logo e da una voce fuori campo che per\u00f2 non \u00e8 quella di Gerry Scotti. Anche le versioni inglese e francese per Wii e Nintendo DS presentano i rispettivi conduttori.\nNel cinema e nella televisione.\nNel film \"The Millionaire\" del 2008, il protagonista \u00e8 Jamal, un ragazzo di Mumbai cresciuto per strada, che partecipa al quiz \"Chi vuol essere milionario?\" e riesce a vincere il premio finale di 20 milioni di rupie (quasi ).\nNel film \"Il mio migliore amico\" del 2006, uno dei due protagonisti partecipa all'edizione francese di \"Chi vuol essere milionario?\" e vince un milione di euro grazie alla telefonata fatta all'altro protagonista del film in occasione della domanda finale.\nNe \"Il milionario\", ultima puntata della serie televisiva italiana \"I liceali 3\", trasmessa da Canale 5 il 6 luglio 2011, il professore di matematica Enea Pannone, accompagnato da Jamal Kira, lo studente indiano a cui \u00e8 molto legato, supera la prova del \"Dito pi\u00f9 veloce\" di \"Chi vuol essere milionario?\" e risponde correttamente alla domanda da ma decide di fermarsi a questo punto, nonostante i tre aiuti siano ancora inutilizzati. Pannone giustifica questa scelta come una forma di affetto e rispetto nei confronti dei propri allievi. Al ritorno a casa, alla stazione di Roma, Pannone viene accolto come un eroe dai suoi studenti.\nIl gioco viene citato due volte sulle pagine di \"Topolino\" sui numeri 3039 e 3227, pur non avendo una storia propria ma essendo agganciato ad altre storie.\nNell'episodio \"Il giorno dello sciacallino\" de \"I Simpson\" Boe Szyslak partecipa al gioco rispondendo esattamente a una domanda da mezzo milione di dollari usando la telefonata a casa.\nNell'episodio \"Il grande Da Vinci\" di \"Futurama\" Philip J. Fry partecipa al gioco (intitolato ironicamente \"Chi osa diventare milionario?\") ma perde subito sbagliando alla prima domanda.\nNel 2020 ITV ha realizzato la miniserie di tre episodi \"Quiz\", basata su una storia vera, che racconta la vicenda di Charles Ingram, che ha vinto un milione di sterline, barando con l'aiuto della moglie e di un altro concorrente.\nErrori.\nNella puntata italiana del 28 febbraio 2007, la concorrente Carla Cogo (di Genova), che aveva partecipato al quiz nel gennaio 2006, pot\u00e9 rigiocare a causa di un errore da parte degli autori nella sua domanda n\u00ba 10. La domanda chiedeva quale fosse l'affermazione falsa su \"I promessi sposi\" di Alessandro Manzoni. La concorrente rispose che l'affermazione falsa fosse \"Renzo non contraeva la peste\" ma per gli autori quella risposta era sbagliata. Fu poi verificato che Manzoni, in un breve passaggio, afferma che Renzo contrasse la peste ma ne guar\u00ec. Poich\u00e9 la risposta data dalla concorrente era effettivamente giusta, Carla Cogo venne riammessa in gara potendo utilizzare gli aiuti della telefonata a casa e del pubblico che non aveva utilizzato nella sua precedente scalata.\nNella puntata italiana dell'8 giugno 2011 a un concorrente venne domandato chi vinse un Premio Nobel per la pace fra: Giovanni Paolo II, Giovanni XXIII, Madre Teresa di Calcutta e il Dalai Lama. La risposta data per corretta \u00e8 stata Madre Teresa di Calcutta, che vinse il Nobel per la pace nel 1979, ma pure il Dalai Lama lo vinse, nel 1989. A una domanda quindi vi sono state due risposte corrette, il che \u00e8 contrario alle regole stesse del gioco.\n\"Chi vuol essere milionario?\" nel mondo.\nIl quiz \u00e8 trasmesso in moltissimi paesi, tra cui:"}
{"id": "1859663", "revid": "339392", "url": "https://it.wikipedia.org/wiki?curid=1859663", "title": "Kliment Voro\u0161ilov", "text": ""}
{"id": "1859665", "revid": "2034231", "url": "https://it.wikipedia.org/wiki?curid=1859665", "title": "Malinda Cramer", "text": "Biografia.\nMalinda Elliott nasce nel 1844 a Greensboro, nell'Indiana. All'et\u00e0 di 26 anni si trasferisce a San Francisco, in California, dietro consiglio del medico, nella speranza di alleviare attraverso il cambiamento di clima un problema di salute cronico che la affliggeva da tempo. A San Francisco conosce il fotografo Charles Lake Cramer, con cui si sposa nel 1872.\nGli anni passano, ma nonostante il cambiamento di clima, le sue condizioni di salute non mostrano segni di miglioramento fino a che, nel 1885, Malinda sperimenta, mentre \u00e8 impegnata a meditare e pregare, quella che avrebbe in seguito chiamato \"una rivelazione divina\". Malinda Cramer guarisce miracolosamente e nel 1887 inizia a frequentare le lezioni di Emma Curtis Hopkins e a praticare come guaritrice. Lo stesso anno inizia la pubblicazione del mensile \"Harmony\" e l'anno successivo fonda a San Francisco l'Home College of Divine Science. Il termine \"scienza divina\" tuttavia non fu coniato dalla Cramer, ma era stato utilizzato gi\u00e0 in precedenza da Mary Baker Eddy, fondatrice della Chiesa scientista. Nel 1892 fonda l'International Divine Science Association e nel 1893 viene aperto il secondo Divine Science College a Oakland, in California. \nLa Cramer in questi anni viaggia intensamente per tutti gli Stati Uniti, predicando e offrendo i suoi servizi di guaritrice. \u00c8 durante uno di questi viaggi che viene in contatto con Nona L. Brooks e le sue due sorelle. Le sorelle Brooks in quel periodo predicavano a Denver, Colorado, ma il loro pensiero non aveva ancora un nome ufficiale: Nona L. Brooks si rende conto che le sue idee coincidevano con quelle della Scienza divina della Cramer e dalla stessa Cramer viene ordinata ministro del culto della Chiesa di Scienza Divina. La Brooks fonder\u00e0 quindi una chiesa a Denver, la First Divine Science Church of Denver, la quale diventer\u00e0 la chiesa madre del movimento.\nMalinda Cramer muore il 2 agosto 1906 in seguito ai danni riportati a causa del grande terremoto che colp\u00ec San Francisco, quell'anno.\nOpere di Malinda Cramer.\nMalinda Cramer \u00e8 stata autrice di numerosi scritti, tra i quali spiccano i seguenti:"}
{"id": "1859667", "revid": "599013", "url": "https://it.wikipedia.org/wiki?curid=1859667", "title": "Fabrizio Della Fiori", "text": "Carriera.\nHa giocato come ala in Serie A per un quindicennio, dal campionato 1967-68 al 1984-85, con le maglie di Cant\u00f9, Venezia, Varese e Udine."}
{"id": "1859669", "revid": "907190", "url": "https://it.wikipedia.org/wiki?curid=1859669", "title": "Comitato Leonardo - Italian Quality Committee", "text": "Il Comitato Leonardo - Italian Quality Committee \u00e8 nato nel 1993 su iniziativa comune dei senatori Sergio Pininfarina e Gianni Agnelli, di Confindustria, dell'Istituto nazionale per il Commercio Estero (ICE) e di un gruppo di imprenditori con l'obiettivo di promuovere ed affermare la \"Qualit\u00e0 Italia\" nel mondo. Il nome di Leonardo \u00e8 stato scelto per richiamare la combinazione tra arte, scienza e tecnologia.\nOggi il comitato associa circa 150 personalit\u00e0 tra imprenditori, artisti, scienziati e uomini di cultura.\nNella sua attivit\u00e0 il Comitato Leonardo ricorre alla collaborazione di tutti gli organi istituzionali che sono preposti alla promozione delle aziende italiane all'estero e alla loro internazionalizzazione. Ne fanno parte le pi\u00f9 alte cariche dello Stato tra cui il Presidente del Consiglio dei Ministri, il Ministro degli Affari Esteri e della Cooperazione Internazionale, il Ministro dello Sviluppo Economico, il Ministro dei Beni e delle Attivit\u00e0 Culturali e del Turismo.\nPremi Leonardo.\nOgni anno il Comitato Leonardo assegna un \"Premio Leonardo\" ad una personalit\u00e0 italiana o straniera che abbia concorso in modo significativo ad affermare e promuovere l'immagine dell'Italia nel mondo. Il Comitato attribuisce, inoltre, tre Premi \"Leonardo Qualit\u00e0 Italia\" ad imprenditori o aziende distintesi per l'innovazione di qualit\u00e0 apportata ai propri prodotti e per la proiezione internazionale, commerciale e produttiva.\nIn occasione di eventi promozionali che periodicamente l'ICE organizza in Paesi ritenuti strategici per l'internazionalizzazione delle aziende italiane, il Comitato assegna un \"Premio Leonardo International\" ad una personalit\u00e0 di quel Paese che abbia particolarmente concorso a coltivare e migliorare i legami culturali ed economici con l'Italia.\nDal 1995 la celebrazione del \"Premio Leonardo\" e dei \"Premi Leonardo Qualit\u00e0 Italia\" avviene sotto l'Alto Patronato del Presidente della repubblica che personalmente consegna i Premi ai vincitori in una cerimonia al Quirinale in cui vengono attribuiti anche i \"Premi di Laurea\", finanziati da alcuni imprenditori soci del Comitato."}
{"id": "1859670", "revid": "116040975", "url": "https://it.wikipedia.org/wiki?curid=1859670", "title": "Motore bialbero FIAT", "text": "Il motore bialbero FIAT \u00e8 stato un propulsore costruito dalla FIAT e dalla Lancia dal 1966 al 2000. Il nome deriva dall'installazione di due alberi a camme sul sistema di distribuzione (da qui il nome \"bialbero\").\nProgettato da Aurelio Lampredi (da cui deriv\u00f2 l'altro nome con cui fu conosciuto, il \u201c\"bialbero Lampredi\"\u201d), fu sostituito dai motori famiglia B, che comprendono propulsori a benzina, diesel ed i Twin Spark dell'Alfa Romeo.\nIl debutto.\nAll'epoca del debutto in produzione avvenuto sulla Fiat 124 Sport Spider, il bialbero di 1438 cm\u00b3 apparve all'avanguardia, in quanto per il comando degli alberi a camme utilizzava una cinghia dentata in gomma, in quel periodo soluzione inedita. Successivamente, furono prodotte cilindrate comprese tra i 1297 ed i 1995\u00a0cm\u00b3 (2111 cm\u00b3 per la Lancia Rally 037 Evoluzione), e l'ampia gamma prodotta fu montata da modelli FIAT, Lancia, Morgan e Alfa Romeo.\nLa tecnica.\nNegli anni sessanta la FIAT fu pioniera nello sviluppo di questa tipologia di propulsore, trasferendo nella produzione di serie l'esperienza maturata nelle corse dove tale soluzione di distribuzione, nata in casa Peugeot nel 1911 e da sempre destinata ai motori pi\u00f9 spinti e lussuosi, era gi\u00e0 massicciamente impiegata, ci\u00f2 al fine di dare vita a motori brillanti destinati a berline di classe medio-alta. Da notare come all'epoca, i due principali motori bialbero presenti nella produzione europea fossero il 4 cilindri Alfa-Romeo e il 6 cilindri in linea Jaguar, ma entrambi con comando distribuzione a catena interna.\nInoltre sulle Fiat 1500 S e 1600 S erano gi\u00e0 stati montati dei motori bialbero ideati e prodotti dalla OSCA basandosi sul motore 1500 aste e bilancieri della FIAT. La casa torinese utilizz\u00f2 anche il bagaglio di quest'esperienza per la progettazione del nuovo motore.\nIl bialbero FIAT venne sviluppato sul monoblocco del motore 124 ad aste e bilancieri montato sulla Fiat 124 normale e Special, di cui inizialmente manteneva la cilindrata di 1438\u00a0cm\u00b3 essendo superquadro.\nLe caratteristiche principali erano:\nTutte le versioni del motore furono create sullo stesso basamento. Di conseguenza, con l'aumento dell'alesaggio dei cilindri, fu facile aumentare la cilindrata senza stravolgere l'architettura di base del motore. Furono anche prodotte versioni ad iniezione, sovralimentate, a quattro valvole per cilindro, con contralberi d'equilibratura.\nUna prima famiglia di motori bialbero ebbe origine dal basamento di alesaggio di 80\u00a0mm., con cilindrate di 1438\u00a0cm\u00b3 (corsa 71,5\u00a0mm) e 1608\u00a0cm\u00b3 (corsa 80\u00a0mm): dopo la fine della produzione della \"125\" il motore 1.6 svilupp\u00f2 1592\u00a0cm\u00b3 (corsa 79,2\u00a0mm).\nDurante gli anni '70, questo basamento si svilupp\u00f2 con un nuovo alesaggio di 84\u00a0mm. e progressivamente rimpiazz\u00f2 l'edizione precedente in Fiat e Lancia. Esso ora poteva dare origine alle cilindrate di 1756\u00a0cm\u00b3 (corsa 79,2\u00a0mm), poi 1585\u00a0cm\u00b3 (corsa 71,5\u00a0mm) e infine 1995\u00a0cm\u00b3 (corsa 90\u00a0mm), raggiungendo cos\u00ec la soglia dei \"2 litri\".\nA quest'ultimo gruppo si aggiunse, nei primi anni '70 in pieno clima di \"austerity\", un bialbero da 76\u00a0mm. di alesaggio che realizz\u00f2 la cilindrata di 1297\u00a0cm\u00b3 (corsa 71,5\u00a0mm), poi leggermente incrementata a 1301\u00a0cm\u00b3 (alesaggio 76,1\u00a0mm, per poter toccare il limite di 140\u00a0km/h imposto allora sulle autostrade italiane a vetture di 1300\u00a0cm\u00b3 e oltre) e infine aumentata a 1367\u00a0cm\u00b3 (alesaggio 78\u00a0mm, per le ultime Fiat \"131 Supermirafiori\").\nNei rally la Fiat-Abarth \"124 Spider\" adott\u00f2 un motore da 1839\u00a0cm\u00b3, di alesaggio 86\u00a0mm e corsa 79,2\u00a0mm (poi incrementato a 1946\u00a0cm\u00b3), mai utilizzato con questa cubatura nella produzione di serie. Altra cilindrata sperimentale fu realizzata per il prototipo Abarth 035 con compressore volumetrico: alesaggio 82\u00a0mm, corsa 67,5\u00a0mm e cilindrata di 1425\u00a0cm\u00b3.\nLa Lancia \"Delta S4\" invece, contrariamente a quanto spesso riportato, non utilizzava un'evoluzione del bialbero Lampredi ma un motore del tutto inedito completamente in lega di alluminio, appositamente progettato per l'utilizzo in questa avveniristica auto e con dimensionamenti tali da rendere questo motore in grado di sopportare pressioni di sovralimentazione vicine alle Formula 1 turbo in configurazione gara.\nCurioso fu il fatto che dal basamento del bialbero Lampredi fu derivato il motore diesel che poi equipaggi\u00f2 numerosi modelli Fiat.\nCaratteristiche di funzionamento.\nCaratteristiche peculiari del bialbero Lampredi erano l'elasticit\u00e0, la coppia, la brillantezza e la robustezza, tanto che venne intensamente utilizzato nelle competizioni. Nota pregevole era la regolarit\u00e0 di erogazione della potenza, che non dava luogo a \"buchi\" di carburazione. Unico neo era il consumo elevato delle versioni alimentate a carburatore. Con l'adozione dell'iniezione elettronica, nel 1981, migliorarono anche i consumi e le prestazioni generali.\nCaratteristica famosa era anche la rumorosit\u00e0 (piuttosto elevata) unitamente al rombo \"rotondo\" che gli conferiva una tipica sonorit\u00e0.\nCompetizioni sportive.\nIl motore fu intensamente utilizzato nelle corse. Fu uno dei propulsori pi\u00f9 vincenti nella storia del campionato del mondo di rally, conquistando dieci titoli iridati.\nOltre all'utilizzo nei rally, il motore equipaggi\u00f2 la Lancia Beta Montecarlo Turbo, che vinse il Campionato del Mondo Sport Prototipi per due anni consecutivi, nel 1980 - 1981."}
{"id": "1859671", "revid": "547034", "url": "https://it.wikipedia.org/wiki?curid=1859671", "title": "Rovescio (meteorologia)", "text": "Il rovescio \u00e8 un fenomeno meteorologico caratterizzato da un'intensa precipitazione. Per essere definito tale, l'episodio piovoso deve raggiungere almeno una media di 10 mm orari, pu\u00f2 essere o meno accompagnato da raffiche di vento e la sua durata \u00e8 piuttosto limitata nel tempo, variando mediamente da poche decine di minuti ad un paio d'ore. La maggior parte dei rovesci risulta associata ad instabilit\u00e0 atmosferica e si verifica con maggiori probabilit\u00e0 tra il pomeriggio e la sera, quando maggiori risultano essere le differenze termiche tra le masse d'aria fredda in quota e le masse d'aria pi\u00f9 calde che si sollevano dal suolo.\nDescrizione.\nVengono definiti temporaleschi se \u00e8 presente attivit\u00e0 elettrica con associati fulmini e tuoni, talvolta accompagnati da grandine, in caso di avvezione di aria molto fredda in quota che contrasta con una preesistente massa d'aria calda; se la temperatura al suolo risulta di pochi gradi sopra lo zero, possono verificarsi rovesci di pioggia mista a neve, o direttamente nevosi se il punto di rugiada si presenta al di sotto dello zero, con temperatura di poco positiva.\nPiovasco.\nSono considerati rovesci anche tutti gli eventi di durata inferiore all'ora, ma con intensit\u00e0 di pioggia superiori ai 10\u00a0mm orari. Questi vengono anche definiti piovaschi, specie quando accompagnati da vento intenso. In pratica, un piovasco \u00e8 un breve ma potente rovescio, a manifestazione localizzata, caratterizzato da violenti goccioloni e vento brusco."}
{"id": "1859676", "revid": "287204", "url": "https://it.wikipedia.org/wiki?curid=1859676", "title": "Janos Arany", "text": ""}
{"id": "1859677", "revid": "78273", "url": "https://it.wikipedia.org/wiki?curid=1859677", "title": "Canottaggio alle olimpiadi estive 1996", "text": ""}
{"id": "1859678", "revid": "78273", "url": "https://it.wikipedia.org/wiki?curid=1859678", "title": "Canottaggio alle olimpiadi estive 1992", "text": ""}
{"id": "1859679", "revid": "78273", "url": "https://it.wikipedia.org/wiki?curid=1859679", "title": "Canottaggio alle olimpiadi estive 1988", "text": ""}
{"id": "1859680", "revid": "78273", "url": "https://it.wikipedia.org/wiki?curid=1859680", "title": "Canottaggio alle olimpiadi estive 1984", "text": ""}
{"id": "1859682", "revid": "78273", "url": "https://it.wikipedia.org/wiki?curid=1859682", "title": "Canottaggio alle olimpiadi estive 1980", "text": ""}
{"id": "1859684", "revid": "78273", "url": "https://it.wikipedia.org/wiki?curid=1859684", "title": "Canottaggio alle olimpiadi estive 1976", "text": ""}
{"id": "1859686", "revid": "78273", "url": "https://it.wikipedia.org/wiki?curid=1859686", "title": "Canottaggio alle olimpiadi estive 1972", "text": ""}
{"id": "1859687", "revid": "182193", "url": "https://it.wikipedia.org/wiki?curid=1859687", "title": "Societ\u00e0 Alpina del Trentino", "text": ""}
{"id": "1859688", "revid": "78273", "url": "https://it.wikipedia.org/wiki?curid=1859688", "title": "Canottaggio alle olimpiadi estive 1968", "text": ""}
{"id": "1859689", "revid": "78273", "url": "https://it.wikipedia.org/wiki?curid=1859689", "title": "Canottaggio alle olimpiadi estive 1964", "text": ""}
{"id": "1859690", "revid": "78273", "url": "https://it.wikipedia.org/wiki?curid=1859690", "title": "Canottaggio alle olimpiadi estive 1960", "text": ""}
{"id": "1859691", "revid": "1776051", "url": "https://it.wikipedia.org/wiki?curid=1859691", "title": "Mitterberg (Mitterberg-Sankt Martin)", "text": "Mitterberg \u00e8 una frazione di 1 150 abitanti del comune austriaco di Mitterberg-Sankt Martin, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Sankt Martin am Grimming per costituire il nuovo comune, del quale Mitterberg \u00e8 il capoluogo."}
{"id": "1859692", "revid": "116719932", "url": "https://it.wikipedia.org/wiki?curid=1859692", "title": "In Blue", "text": "In Blue \u00e8 il terzo album del gruppo musicale irlandese The Corrs.\nTracce.\nTutte le canzoni sono state composte dai Corrs, eccetto \"Breathless\", \"Irresistible\" e \"All the Love in the World\", scritte dal gruppo insieme a Mutt Lange.\nIn Blue - Special Edition.\nTutte le canzoni sono state scritte dai Corrs, eccetto \"Breathless\", \"Irresistible\", \"All The Love In The World\" scritte dai Corrs insieme a Mutt Lange e \"Looking in the Eyes of Love\" scritta da Tricia Walker e Kostas Lazarides."}
{"id": "1859693", "revid": "78273", "url": "https://it.wikipedia.org/wiki?curid=1859693", "title": "Canottaggio alle olimpiadi estive 1956", "text": ""}
{"id": "1859694", "revid": "78273", "url": "https://it.wikipedia.org/wiki?curid=1859694", "title": "Canottaggio alle olimpiadi estive 1952", "text": ""}
{"id": "1859695", "revid": "78273", "url": "https://it.wikipedia.org/wiki?curid=1859695", "title": "Canottaggio alle olimpiadi estive 1948", "text": ""}
{"id": "1859696", "revid": "78273", "url": "https://it.wikipedia.org/wiki?curid=1859696", "title": "Canottaggio alle olimpiadi estive 1936", "text": ""}
{"id": "1859697", "revid": "78273", "url": "https://it.wikipedia.org/wiki?curid=1859697", "title": "Canottaggio alle olimpiadi estive 1932", "text": ""}
{"id": "1859698", "revid": "289247", "url": "https://it.wikipedia.org/wiki?curid=1859698", "title": "Canottaggio alle olimpiadi estive 1928", "text": ""}
{"id": "1859699", "revid": "78273", "url": "https://it.wikipedia.org/wiki?curid=1859699", "title": "Canottaggio alle olimpiadi estive 1924", "text": ""}
{"id": "1859700", "revid": "1718925", "url": "https://it.wikipedia.org/wiki?curid=1859700", "title": "Rovescio", "text": ""}
{"id": "1859701", "revid": "182193", "url": "https://it.wikipedia.org/wiki?curid=1859701", "title": "Societ\u00e0 degli Alpinisti Tridentini", "text": ""}
{"id": "1859702", "revid": "78273", "url": "https://it.wikipedia.org/wiki?curid=1859702", "title": "Canottaggio alle olimpiadi estive 1920", "text": ""}
{"id": "1859703", "revid": "78273", "url": "https://it.wikipedia.org/wiki?curid=1859703", "title": "Canottaggio alle olimpiadi estive 1912", "text": ""}
{"id": "1859704", "revid": "78273", "url": "https://it.wikipedia.org/wiki?curid=1859704", "title": "Canottaggio alle olimpiadi estive 1908", "text": ""}
{"id": "1859705", "revid": "78273", "url": "https://it.wikipedia.org/wiki?curid=1859705", "title": "Canottaggio alle olimpiadi estive 1904", "text": ""}
{"id": "1859708", "revid": "289247", "url": "https://it.wikipedia.org/wiki?curid=1859708", "title": "Canottaggio alle Olimpiadi 1900", "text": ""}
{"id": "1859710", "revid": "115751", "url": "https://it.wikipedia.org/wiki?curid=1859710", "title": "Canottaggio alle Olimpiadi estive", "text": ""}
{"id": "1859711", "revid": "2134764", "url": "https://it.wikipedia.org/wiki?curid=1859711", "title": "Daniel Farabello", "text": "Giocatore di grande esperienza, inizia a giocare nei campionati argentini, trasferendosi nel 2002 in Brasile nel Vasco da Gama.\nNel 2003 si trasferisce a Varese e vi rimane fino al 2006, quando viene ingaggiato dal Minorca B\u00e0squet.\nNel 2007 si accasa a Ferrara, l'anno successivo viene designato Capitano, trascinando la squadra alla prima promozione in Serie A della sua storia.\nNel giugno 2011 comunica di aver trovato un accordo con il club La Uni\u00f3n de Formosa, ritornando nel suo paese natale."}
{"id": "1859714", "revid": "121836", "url": "https://it.wikipedia.org/wiki?curid=1859714", "title": "Lord Sandwich", "text": ""}
{"id": "1859717", "revid": "1776051", "url": "https://it.wikipedia.org/wiki?curid=1859717", "title": "Nieder\u00f6blarn", "text": "Nieder\u00f6blarn \u00e8 una frazione di 600 abitanti del comune austriaco di \u00d6blarn, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a \u00d6blarn."}
{"id": "1859718", "revid": "287204", "url": "https://it.wikipedia.org/wiki?curid=1859718", "title": "Niederoblarn", "text": ""}
{"id": "1859719", "revid": "17288252", "url": "https://it.wikipedia.org/wiki?curid=1859719", "title": "Niederoeblarn", "text": ""}
{"id": "1859721", "revid": "113775738", "url": "https://it.wikipedia.org/wiki?curid=1859721", "title": "Gran Premio degli Stati Uniti d'America-Ovest 1981", "text": "Il Gran Premio degli Stati Uniti d'America-Ovest 1981 \u00e8 stata la prima prova della stagione 1981 del Campionato mondiale di Formula 1. Si \u00e8 corsa domenica 15 marzo 1981 sul Circuito di Long Beach. La gara \u00e8 stata vinta dall'australiano Alan Jones, su Williams-Ford Cosworth; per il vincitore si tratt\u00f2 dell'undicesimo successo nel mondiale. Ha preceduto sul traguardo l'argentino Carlos Reutemann anch'egli su Williams-Ford Cosworth e il brasiliano Nelson Piquet su Brabham-Ford Cosworth.\nVigilia.\nBattaglia FISA-FOCA e Patto della Concordia.\nL'inizio della stagione 1981 fu caratterizzato dalla battaglia scatenatasi tra la Federazione Internazionale Sport Automobilistico (FISA) e la Formula One Constructors Association (FOCA). La decisione della Federazione di abolire l'uso delle \"minigonne\" sulle vetture di F1 aveva provocato la reazione dell'associazione dei costruttori, che vedeva in tale decisione un forte aiuto alle scuderie che disponevano di un motore turbo, come la Renault, o erano in procinto di crearlo come la Ferrari e l'Alfa Romeo.\nTutta l'interstagione fu puntellata da una lunga polemica fra le due organizzazioni, tanto che la FOCA giunse anche ad annunciare la creazione di un proprio campionato alternativo denominato \"The World Professional Drivers Championship\", gestito dalla \"The World Federation of Motor Sport\" (WFMS). Il campionato prevedeva 15 gare da disputarsi in 12 nazioni differenti. Aveva avuto l'adesione di 12 scuderie, con almeno 23 vetture garantite. I team che avevano accettato l'invito erano Arrows, Brabham, Ensign, Fittipaldi, Ligier (che poi pass\u00f2 al fronte delle scuderia legate alla FISA), Lotus, McLaren, RAM, Tyrrell e Williams, a cui si aggiunse anche l'ATS. Il regolamento tecnico era simile a quello della Formula 1, mantenendo per\u00f2 le \"minigonne\", e prevedendo una limitazione della potenza dei motori e una riduzione del volume degli pneumatici.\nLa situazione rimase molto tesa fino al 19 gennaio quando vi fu una riunione di molti rappresentanti di scuderia, sia legati alla FOCA che alla FISA, che si tenne a Modena, presso la vecchia sede della Scuderia Ferrari. I costruttori si accordarono per evitare una scissione del campionato. Si decise anche di creare una commissione ristretta che elaborasse una soluzione globale sui regolamenti, valida per 4 anni, da proporre alla FISA. Tale soluzione per\u00f2 non venne immediatamente accettata dalla FISA. Ci\u00f2 port\u00f2 la Federazione ad annullare il primo gran premio previsto in stagione, quello del Sudafrica, dopo che il primo gran premio del calendario, quello d'Argentina era stato gi\u00e0 posticipato. La prova sudafricana venne comunque considerata legittima dalla federazione nazionale di quel Paese, anche se non valida come prova del mondiale di F1.\nIl 17 febbraio venne rotto, in parte, il fronte delle scuderie vicine alle posizioni della FISA. La Renault e la Ligier affermarono di voler partecipare alla seconda gara stagionale, quella di Long Beach. Il 4 marzo venne indetta una conferenza stampa a Parigi da parte della FISA, che per\u00f2 salt\u00f2 per il mancato raggiungimento dell'accordo finale in merito alla composizione della commissione sulla Formula 1, ad alcuni particolari economici e all'assegnazione del Gran Premio di San Marino per quattro stagioni alla pista di Imola. Il giorno seguente venne comunicata la nascita del Patto della Concordia (o \"Convenzione della Concordia\"), che avrebbe regolato la Formula 1 negli anni a venire, e che tuttora \u00e8 la base fondante del campionato mondiale. La FISA veniva riconosciuta come l'ente intitolato a determinare il regolamento tecnico della categoria, mentre alla FOCA veniva garantita l'organizzazione finanziaria del campionato.\nAspetti tecnici.\nLa Goodyear, casa statunitense fornitrice di pneumatici, aveva deciso di abbandonare il campionato a causa dell'incertezza che perdurava sulla categoria. Per tale la ragione la Michelin s'impegn\u00f2 a fornire le gomme a tutte le scuderie del mondiale, almeno per le tre prime prove iridate, in attesa dell'arrivo di Pirelli e Avon. La Michelin decise di fornire quattro set di gomme \"slick\" e tre da bagnato, per ciascuna vettura. La casa francese per\u00f2 venne accusata di favorire le scuderie (Ferrari, Renault, Alfa Romeo e Talbot-Ligier) legate ai grandi costruttori automobilistici. A queste quattro case infatti la Michelin forn\u00ec le coperture \"TRX\", pi\u00f9 morbide, mentre agli altri team erano riservati gli pneumatici del modello della stagione 1980.\nLe novit\u00e0 regolamentari costrinsero le scuderie a rivedere le vetture con cui avevano preso parte alla stagione 1980, nel tentativo di recuperare la competitivit\u00e0 perduta con l'abolizione delle \"minigonne\". Alcune di queste scelte tecniche destarono per\u00f2 polemiche.\nLa Lotus 88, disegnata da Colin Chapman e Martin Ogilvie, adottava un doppio telaio che avrebbe dovuto consentire di modificare l'altezza della vettura dal suolo durante la corsa. Ci\u00f2 scaten\u00f2 una nuova battaglia regolamentare, anche se non venne chiarito quale punto del regolamento fosse stato violato. La monoposto venne inizialmente considerata regolare dalla FISA, tanto che venne fatta partecipare alle prove del venerd\u00ec. Ecclestone, capo della FOCA e patron della Brabham cerc\u00f2, senza successo di convincere la Lotus a ritirare la vettura. Vi fu poi una riunione dei costruttori per decidere se considerare regolare o meno la monoposto, e solo tre scuderie si astennero dal bocciare la vettura. Successivamente venne considerata non regolare per il fatto che una parte del telaio risultava attaccata alle sospensioni con quattro molle; il secondo telaio veniva collegato alla carrozzeria, ma il regolamento vietava che la carrozzeria fosse attaccata a parti sospese. Il team Lotus dovette qualificarsi con la pi\u00f9 convenzionale Lotus 81. Chapman fece ricorso ma i commissari, che pur lo accettarono, decisero di demandare la questione alla FISA e a un'apposita riunione a Parigi.\nVi erano dubbi regolamentari anche per la Brabham BT49C. Essa era dotata di piccoli martinetti idraulici posti ai tiranti delle sospensioni; ci\u00f2 consentiva di modificare l'altezza della monoposto dal suolo solo con l'ausilio di una valvola. Questo correttore d'assetto (cos\u00ec come la soluzione proposta da Colin Chapman) cercava di aggirare il nuovo regolamento che stabiliva in 6 centimetri l'altezza minima della vettura: con questo stratagemma le BT49C rimanevano a 6\u00a0cm dal suolo da ferme, e perci\u00f2 regolari quando venivano controllate, mentre il pilota poteva agire a suo piacimento sull'altezza durante la marcia.\nAlcuni tecnici, tra cui l'ing. Carlo Chiti, proposero di riammettere le \"minigonne\" al fine di evitare questi escamotage regolamentari.\nLa Ferrari present\u00f2 la 126CK, vettura con motore turbo. La scuderia italiana, che aveva gi\u00e0 testato una vettura a motore turbo nel corso delle prove del Gran Premio d'Italia 1980, seguiva quindi l'esempio della Renault. Dal punto di vista aerodinamico, la 126 era anch'essa una \"wing car\", con un ulteriore espediente: allo scopo di liberare spazio nelle fiancate per far defluire meglio l'aria del sottoscocca e massimizzare l'effetto suolo, la Ferrari aveva progettato il motore con il sistema di sovralimentazione incluso tra le due bancate, allargate a 120\u00b0, accettando cos\u00ec un lieve innalzamento del baricentro. Questo la distingueva dalla Renault, che aveva la V di 90\u00b0 e i turbo che ingombravano le fiancate all'esterno delle bancate.\nPresentarono versioni nuove delle vetture dell'anno precedente la Williams con la FW07C, la Renault con la RE20B, la McLaren con la M29F, l'Ensign con la N180B, la Fittipaldi con la F8C, l'Alfa Romeo con la 179C e l'Osella con la FA1B. Modello nuovo invece per la Ligier, la JS17. Avevano invece gi\u00e0 esordito in Sudafrica la March 811 e la Theodore TY01, che altro non era che la versione aggiornata della Shadow DN11.\nAspetti sportivi.\nDue scuderie ritornarono nel campionato mondiale: la March, che aveva gi\u00e0 partecipato al campionato mondiale di F1 tra il 1970 e il 1978 (conquistando anche 3 vittorie e 5 pole position), e la Theodore Racing: la scuderia di Hong Kong aveva esordito nel 1977 con una Ensign privata, per poi passare a costruire una monoposto nel 1978, alternandola all'uso di una Wolf. La Theodore era poi rientrata nel 1980, acquistando la Shadow, ma si era ritirata dopo il Gran Premio di Francia.\nLa Williams conferm\u00f2 la coppia di piloti (Alan Jones-Carlos Reutemann), con la quale si era aggiudicata la Coppa Costruttori 1980. Anche la Brabham conferm\u00f2 la coppia di piloti dell'anno precedente anche se, nella prima gara, il GP del Sudafrica, prova non valida per il mondiale, il team inglese schier\u00f2 nuovamente Ricardo Zunino, pilota argentino che aveva corso con la scuderia di Bernie Ecclestone i primi sette gran premi della stagione precedente, al posto H\u00e9ctor Rebaque, colpito da epatite virale.\nLa stessa Ligier conferm\u00f2 inizialmente la sua coppia di piloti ma, il giorno dopo il Gran Premio d'Italia 1980, Didier Pironi annunci\u00f2 il suo passaggio in Ferrari, ove sostitu\u00ec Jody Scheckter, che si era ritirato dalle competizioni. La casa francese complet\u00f2 cos\u00ec la coppia piloti affiancando a Jacques Laffite l'altro transalpino Jean-Pierre Jabouille. La Renault decise per Alain Prost, che nel 1980 aveva fatto il suo esordio in F1 con la McLaren. Per questo gran premio per\u00f2 la Ligier schier\u00f2 Jean-Pierre Jarier, visto il perdurare dell'indisponibilit\u00e0 di Jabouille.\nEddie Cheever, dopo una stagione all'Osella, pass\u00f2 in Tyrrell. La casa torinese offr\u00ec cos\u00ec un volante a Beppe Gabbiani, che aveva tentato, senza successo, di qualificarsi a due gran premi nella parte finale della stagione , con una Surtees. In questa stagione l'Osella decise di schierare due vetture, e affid\u00f2 l'altra monoposto all'argentino esordiente Miguel \u00c1ngel Guerra. La Tyrrell, che aveva utilizzato nella gara sudafricana Desir\u00e9 Wilson, rivoluzion\u00f2 la sua coppia di piloti: oltre a Cheever, ingaggi\u00f2 Kevin Cogan, pilota statunitense che non si era qualificato, con una Williams del team RAM, nel Gran Premio del Canada 1980. La rientrante Theodore Racing iscrisse il solo Patrick Tambay, gi\u00e0 impiegato dalla scuderia nel 1977, anche se nella gara sudafricana l'unico pilota era stato Geoff Lees.\nIl 30 gennaio Emerson Fittipaldi, pilota brasiliano, campione del mondo nelle stagioni e , annunci\u00f2 il suo ritiro dalla Formula 1. Fittipaldi rimase come direttore sportivo della scuderia omonima. La scuderia affianc\u00f2 al confermato Keke Rosberg l'esordiente brasiliano Chico Serra. La rientrante March si affid\u00f2 a Derek Daly, impegnato nel 1980 con la Tyrrell, e al cileno, anche lui all'esordio nel mondiale, Eliseo Salazar. Salazar fu l'unico pilota dal suo Paese a prendere parte a un mondiale di F1.\nL'Arrows, dopo alcuni tentennamenti, conferm\u00f2 Riccardo Patrese, e iscrisse, sull'altra vettura, il riminese Siegfried Stohr, reduce da una stagione in F2. Mario Andretti abbandon\u00f2 la Lotus per approdare in Alfa Romeo, da cui part\u00ec Andrea De Cesaris, che pass\u00f2 alla McLaren. Ensign e ATS si scambiarono i piloti: Jan Lammers torn\u00f2 alla scuderia tedesca mentre Marc Surer pass\u00f2 all'Ensign. Quest'ultima, inizialmente, aveva fatto firmare il pilota colombiano Ricardo Londo\u00f1o, che per\u00f2 era sprovvisto di licenza per correre in F1. Nella sua analoga situazione si trovavano anche Kevin Cogan, Siegfried Stohr, Eliseo Salazar e Miguel \u00c1ngel Guerra. Questi piloti per\u00f2 presero parte regolarmente all'evento anche se Jean-Marie Balestre, capo della FISA, minacci\u00f2 di prendere severi provvedimenti. La Lotus, infine, affianc\u00f2 a Elio De Angelis Nigel Mansell, gi\u00e0 impegnato in alcune prove della stagione 1980.\nA causa dell'incertezza in merito al campionato, e alle conseguenti modifiche del calendario, per la prima volta il Campionato mondiale di Formula 1 inizi\u00f2 con una gara negli Stati Uniti. Era invece dal che il campionato non iniziava con una gara su un tracciato cittadino, all'epoca quello di Monaco. La gara, oltre che come Gran Premio degli Stati Uniti-Ovest, era nota anche come \"Gran Premio di Long Beach\". In stagione in realt\u00e0 non si corse il Gran Premio degli Stati Uniti-Est, ma un'altra gara sul tracciato di Las Vegas.\nNelle prove libere del venerd\u00ec il pi\u00f9 rapido fu Alan Jones su Williams in 1'21\"260. Il campione del mondo in carica precedette Nelson Piquet di quasi otto decimi. Seguivano le due Lotus di Nigel Mansell ed Elio De Angelis.\nQualifiche.\nResoconto.\nLa controversa Lotus 88 venne utilizzata, brevemente, da Elio De Angelis nella prima sessione di prova. Comp\u00ec solo tre giri, col tempo migliore di 1'31\"39, dopo aver compiuto due giri molto lenti. Alan Jones si conferm\u00f2 il pi\u00f9 veloce con 1'20\"91, davanti a Jean-Pierre Jarier, su Ligier.\nAl sabato la battaglia per la \"pole\" fu tra Riccardo Patrese e Alan Jones che si portarono via il miglior tempo pi\u00f9 volte nel corso delle prove. Patrese, alla fine, ebbe la meglio, agguantando la prima \"pole\" della sua carriera, prima (e unica) per la Arrows, battendo di un centesimo di secondo l'australiano campione del mondo. Patrese fu il sessantesimo pilota diverso a segnare la \"pole\" in una gara valida per il campionato del mondo, mentre l'Arrows fu il ventottesimo costruttore.\nL'altra Williams di Reutemann colse il terzo posto, seguito da Nelson Piquet su Brabham, poi la Ferrari di Gilles Villeneuve e Mario Andretti, alla sua prima gara con l'Alfa Romeo. Dei quattro esordienti solo Chico Serra fu il solo capace di qualificarsi.\nPer l'Italia era la seconda \"pole\" di fila, dopo quella ottenuta da Bruno Giacomelli nell'Gran Premio degli Stati Uniti-Est 1980, ultima gara dell'anno precedente, curiosamente anch'essa corsa negli USA.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nIl ferrarista Gilles Villeneuve fece una bella partenza tanto da portarsi subito al comando ma, arrivato alla staccata del \"Queens Hairpin\", scelse male il tempo e and\u00f2 largo. Riccardo Patrese e le due Williams di Carlos Reutemann e Alan Jones passarono davanti. Villeneuve fu comunque capace di rientrare sul tracciato in quarta posizione, davanti al compagno di scuderia Didier Pironi.\nAndrea De Cesaris tampon\u00f2 invece Alain Prost e H\u00e9ctor Rebaque, sempre all'altezza del tornante. Dopo essere stata colpita, la vettura di Prost attravers\u00f2 la pista e port\u00f2 a sbattere contro il muro la Brabham di Rebaque. Prost e De Cesaris furono costretti a rititarsi, mentre Rebaque riusc\u00ec a rientrare ai box e a montare gomme nuove. Al termine del primo giro la classifica vedeva cos\u00ec primo Patrese, seguito da Reutemann, Jones, Villeneuve, Nelson Piquet, Didier Pironi, Eddie Cheever e Mario Andretti.\nNel corso della prima parte di gara Patrese guidava su Reutemann con un margine di circa un secondo, mentre Jones era a tre secondi dall'argentino. Nel corso del quarto giro Villeneuve perse due posizioni, venendo scavalcato da Didier Pironi e da Nelson Piquet, a sua volta sorpassato dal francese della Ferrari.\nAl giro 17 Piquet ripass\u00f2 Pironi mentre Villeneuve si ritir\u00f2 per un guasto alla trasmissione. Al giro 25 Carlos Reutemann prese il comando davanti a Patrese, che un giro dopo torn\u00f2 ai box a causa di un malfunzionamento del sistema di alimentazione. Rientrato in gara, si ritir\u00f2 dopo poco: un piccolo pezzo di lana usata per eliminare le perdite del conduttore della benzina era caduto nel filtro della benzina, non consentendo un corretto pescaggio del carburante.\nIl ritiro di Patrese lasci\u00f2 Reutemann davanti con tre secondi di vantaggio sul suo compagno di scuderia Jones, che per\u00f2 inizi\u00f2 subito a limitare lo svantaggio di mezzo secondo a giro. Al giro 32, al momento del doppiaggio di Marc Surer, Reutemann and\u00f2 largo alla esse prima di \"Linden Avenue\", tanto che Alan Jones pass\u00f2 al comando. In 12 giri, il campione del mondo port\u00f2 a 10 secondi il margine su Reutemann. Nello stesso tempo l'argentino fu comunque capace di ampliare il margine sul terzo, Nelson Piquet, a 36 secondi. Nello stesso giro Jacques Laffite aveva preso la sesta piazza ad Andretti.\nAlla tornata numero 41 Jacques Laffite, cercando di passare Cheever, colp\u00ec il retro della Tyrrell, rompendo cos\u00ec il musetto della sua Ligier e danneggiando il cambio sulla vettura dello statunitense. Laffite dovette compiere quasi un intero giro prima di rientrare ai box. Proprio all'altezza dell'entrata, Bruno Giacomelli, che era in procinto di doppiare Jan Lammers, cerc\u00f2 di passare entrambe le vetture all'esterno ma, capendo l'impossibilit\u00e0 della manovra, cerc\u00f2 poi di effettuare il doppiaggio di Lammers sull'altro lato: colp\u00ec per\u00f2 la ATS, spingendola contro il muretto.\nIl ritiro di Laffite non interruppe la battaglia che coinvolgeva Didier Pironi, Eddie Cheever e Mario Andretti per la quarta piazza. Andretti pass\u00f2 Cheever al giro 44, poi al giro 54 anche Pironi, dopo un lungo assalto. Pironi scontava un guaio all'alimentazione tanto che anche Cheever fu capace di passarlo poche tornate dopo. Nel sorpasso tuttavia il pilota della Tyrrell danneggi\u00f2 ulteriormente il cambio non potendo cos\u00ec pi\u00f9 utilizzare la seconda marcia, molto usata sul tracciato californiano.\nLa gara termin\u00f2 con la doppietta Williams, con il campione del mondo Alan Jones (era dal 1976 che il campione del mondo in carica non si imponeva nella prima gara della stagione seguente), davanti a Carlos Reutemann, seguiti da Nelson Piquet; quarto giunse Mario Andretti, quinto Eddie Cheever, per la prima volta a punti. Era dal Gran Premio di Svezia 1975 che due statunitensi non giungevano a punti nello stesso gp: all'epoca, oltre ad Andretti, tocc\u00f2 a Mark Donohue. Sesto Patrick Tambay, al ritorno in Formula 1 dopo un anno, che port\u00f2 i primi punti iridati alla Theodore Racing.\nAl termine della gara, dopo un primo esame, la vettura di Jones risult\u00f2 non regolare: l'alettone posteriore distava dall'asse delle ruote 82\u00a0cm, due in pi\u00f9 di quanto consentito. Dopo un secondo esame la misura risult\u00f2 scostarsi di soli due millimetri dal limite regolamentare e perci\u00f2 Jones non venne squalificato.\nRisultati.\nI risultati del gran premio furono i seguenti:"}
{"id": "1859723", "revid": "729019", "url": "https://it.wikipedia.org/wiki?curid=1859723", "title": "Pendolare (ultraleggero)", "text": "Il pendolare, comunemente detto anche trike con dicitura anglosassone, \u00e8 un velivolo ultraleggero a motore, dalla struttura molto semplice. Mantenendo l'aspetto di un deltaplano da volo libero al di sotto del quale \u00e8 sospeso un carrello triciclo, spesso viene impropriamente definito \"deltaplano a motore\".\nDescrizione tecnica.\nI pendolari, pur nella loro identit\u00e0 progettuale, mantengono una struttura generale simile. Sulla parte superiore \u00e8 normalmente collocata l'ala Rogallo, di forma trapezoidale, collocata alta a parasole e collegata alla struttura inferiore tramite un montante ed allo stesso tramite una serie di tiranti. La struttura inferiore, normalmente in tubi d'acciaio saldati, raggruppa l'abitacolo, dove siedono il pilota e l'eventuale passeggero, il carrello d'atterraggio triciclo fisso ed il motore, montato posteriormente ed al quale \u00e8 abbinata un'elica in configurazione spingente."}
{"id": "1859724", "revid": "116802492", "url": "https://it.wikipedia.org/wiki?curid=1859724", "title": "Borrowed Heaven", "text": "Borrowed Heaven \u00e8 il quarto album in studio della band irlandese The Corrs.\nTracce.\nTutte le canzoni sono state scritte dai Corrs ad eccezione di \"Time Enough For Tears\" che \u00e8 stata scritta da Bono, Gavin Friday e Maurice Seezer."}
{"id": "1859728", "revid": "767487", "url": "https://it.wikipedia.org/wiki?curid=1859728", "title": "\u00d6blarn", "text": "\u00d6blarn \u00e8 un comune austriaco di 2 023 abitanti nel distretto di Liezen (subdistretto di Gr\u00f6bming), in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Nieder\u00f6blarn."}
{"id": "1859731", "revid": "287204", "url": "https://it.wikipedia.org/wiki?curid=1859731", "title": "Oblarn", "text": ""}
{"id": "1859733", "revid": "17288420", "url": "https://it.wikipedia.org/wiki?curid=1859733", "title": "Oeblarn", "text": ""}
{"id": "1859739", "revid": "767487", "url": "https://it.wikipedia.org/wiki?curid=1859739", "title": "Home (The Corrs)", "text": "Home \u00e8 il quinto album della band irlandese The Corrs, pubblicato nel 2005.\nContiene alcune cover di canzoni tradizionali irlandesi, tra cui due tracce cantate in lingua irlandese (\"Buachaill \u00d3n \u00c9irne\" e \"Br\u00edd \u00d3g N\u00ed Mh\u00e1ille\").\nL'album fu pubblicato a dieci anni esatti dalla pubblicazione del primo album del gruppo, \"Forgiven, Not Forgotten\"."}
{"id": "1859741", "revid": "1543377", "url": "https://it.wikipedia.org/wiki?curid=1859741", "title": "Distretto di Kanshiram Nagar", "text": "Il distretto di Kanshiram Nagar \u00e8 un distretto dell'Uttar Pradesh, in India. \u00c8 situato nella divisione di Aligarh e il suo capoluogo \u00e8 Kasganj.\nIl distretto di Kanshiram Nagar \u00e8 stato costituito il 15 aprile 2008 separando dal distretto di Etah i comuni (\"tehsil\") di Kasganj, Patiali e Soron. Il distretto prende nome da Kanshi Ram, fondatore del Bahujan Samaj Party (BSB) morto nel 2006; la decisione \u00e8 stata presa dalla signora Mayawati, primo ministro dell'Uttar Pradesh e presidente del BSB, ed ha provocato le proteste degli avvocati, contrari a dividere il distretto di Etah e contrari al nome deciso, che invece avevano proposto di chiamare in onore di Sant Tulsidas, che qui \u00e8 nato.\nNel maggio 2008 violente proteste si sono scatenate a Soron a causa della decisione del governo dell'Uttar Pradesh di spostare la sede del comune da quella citt\u00e0 (popolata da paria) a Sahawar (a maggioranza musulmana)."}
{"id": "1859744", "revid": "125983976", "url": "https://it.wikipedia.org/wiki?curid=1859744", "title": "Rodolfo Gonzaga", "text": "Biografia.\nInfanzia.\nSignore di Castiglione delle Stiviere, Castel Goffredo, Solferino, Luzzara e Poviglio, nel 1463 venne armato cavaliere dall'imperatore Federico III d'Asburgo. Come molti altri figli cadetti del tempo, condusse la sua vita come condottiero di ventura agli ordini dell'uno o dell'altro signore.\nCarriera militare.\nNel 1469 entr\u00f2 al servizio del duca di Borgogna Carlo il Temerario, rimanendo nelle Fiandre per oltre un anno. Dal 1471 al 1473 milit\u00f2 per il pontefice Sisto IV e nel 1474 fu al soldo dei Fiorentini.\nPrimo matrimonio.\nL'11 gennaio 1481 spos\u00f2 Antonia Malatesta, figlia naturale di Sigismondo Pandolfo Malatesta, signore di Rimini.\nNel 1482, mentre si trovava a Ferrara, venne colpito dalla peste riuscendo tuttavia a guarire.\nDopo alcuni anni di matrimonio, un suo favorito lo avvert\u00ec che la moglie Antonia era divenuta amante del suo maestro di danza Fernando Flores Cubillas. Il 25 dicembre 1483 a Luzzara Rodolfo riusc\u00ec a sorprendere i due amanti a letto: uccise subito l'uomo mentre trascin\u00f2 la moglie gi\u00f9 nel cortile gettandola sulla neve alta. Dopo averla costretta con la violenza a chiedergli perdono, la uccise con un colpo di daga alla testa.\nSecondo matrimonio.\nNel 1484 si rispos\u00f2 con Caterina Pico della Mirandola, figlia di Gian Francesco I Pico della Mirandola, Signore di Mirandola e conte di Concordia, rimasta vedova di Lionello I Pio di Savoia, signore di Carpi.\nVita a corte.\nNel 1485 con i fratelli Gianfrancesco e Ludovico organizz\u00f2 una congiura ai danni di loro nipote Francesco II Gonzaga ma, scoperto il piano, venne condannato all'esilio nel castello di Luzzara. Nel 1491 tuttavia si riappacific\u00f2 col nipote e gli venne condonata la pena.\nFece potenziare le strutture difensive di Luzzara, che aveva eletto a sua dimora principale, dall'architetto Luca Fancelli e quelle di Castiglione, chiamando l'esperto in costruzioni militari Giovanni da Padova.\nIl duca d'Austria Sigismondo lo nomin\u00f2 nel 1493 principe del Sacro Romano Impero e l'anno dopo marchese di Luzzara.\nMorte.\nLa discesa di Carlo VIII di Francia nella penisola italiana esigette la difesa dei domini gonzagheschi dalla minaccia francese. Rodolfo, memore delle sue esperienze in Borgogna, elabor\u00f2 dunque un piano di attacco a Fornovo, ma durante i combattimenti rimase ucciso. La sua salma fu trasportata a Mantova e deposta nella Chiesa di San Francesco, mausoleo dei Gonzaga.\nDiscendenza.\nRodolfo e Caterina ebbero sei figli:\nRodolfo Gonzaga ebbe anche tre figli naturali:"}
{"id": "1859755", "revid": "2034231", "url": "https://it.wikipedia.org/wiki?curid=1859755", "title": "Nona L. Brooks", "text": "Biografia.\nNona Brooks nasce nel 1861 a Louisville, nel Kentucky, la pi\u00f9 giovane di tre sorelle. Presto la sua famiglia si trasferisce a Charleston, Virginia Occidentale, dove la Brooks si diploma presso la Charleston Female Academy. La famiglia si trasferisce di nuovo, stavolta a Pueblo, in Colorado.\nNel 1887, incoraggiata dalla sorella Althea, Nona frequenta le lezioni tenute da Kate Bingham, una sostenitrice delle idee del New Thought che si era formata al seguito di Emma Curtis Hopkins.\nFu mentre frequentava una di queste lezioni che la Brooks speriment\u00f2 la guarigione immediata e miracolosa di un'infezione cronica alla gola che la perseguitava da molto tempo. Non molto tempo dopo Nona e sua sorella Althea iniziarono a esercitare loro stesse l'attivit\u00e0 di guaritrici.\nLe tre sorelle Brooks, Nona, Althea e Fannie, iniziano quindi a predicare il loro messaggio cristiano indipendentemente a Denver, dopo che era stata loro negata la possibilit\u00e0 di farlo presso la loro chiesa usuale, sebbene non avessero un nome ufficiale per designare il loro pensiero. Quando per\u00f2 la Brooks assiste alle lezioni di Malinda Cramer, di passaggio a Denver, si rende conto che le sue idee coincidono con quelle della Scienza Divina propugnata dalla Cramer. Ottiene quindi il permesso di utilizzare questo nome e nel 1898 viene ordinata ministro del culto della Chiesa di Scienza Divina dalla Cramer stessa. Subito dopo fonda la First Divine Science Church of Denver, la quale diventer\u00e0 la chiesa madre di tutto il movimento.\nAll'inizio degli anni trenta si reca in Australia, dove predica e fonda diversi gruppi di studio di Scienza Divina, dando cos\u00ec respiro internazionale alla chiesa. Torna negli USA nel 1935, stabilendosi a Chicago, per fare poi ritorno nel 1938 a Denver, dove muore nel 1945.\nOpere di Nona L.Brooks.\nMolti dei suoi sermoni sono inoltre stati raccolti nel volume \"Into the Light of Healing\"."}
{"id": "1859761", "revid": "834", "url": "https://it.wikipedia.org/wiki?curid=1859761", "title": "Eilean Siar", "text": ""}
{"id": "1859764", "revid": "599013", "url": "https://it.wikipedia.org/wiki?curid=1859764", "title": "Boris Gorenc", "text": "Carriera.\nMuove i primi passi tra le file dell'Helios Dom\u017eale salvo poi esordire diciannovenne con la maglia dell'Olimpija Lubiana, rimanendovi fino al 1996: con i biancoverdi vinse una Coppa d'Europa e cinque scudetti. Il suo trasferimento allo Strasburgo fu solamente il primo di una lunga serie; l'anno successivo venne chiamato a sostituire Moochie Norris al Pau-Orthez, ma dopo 6 partite ricevette il taglio.\nNell'autunno 1997 i Chicago Bulls si interessarono a lui e lo schierarono al McDonald's Open insieme a Michael Jordan e al resto della squadra: tuttavia il giocatore sloveno venne tagliato prima dell'inizio della stagione NBA.\nPochi mesi pi\u00f9 tardi vive la sua prima esperienza italiana (in Serie A1) firmando a campionato in corso un contratto con il Basket Rimini, ottenendo salvezza e la prima qualificazione alle coppe europee nella storia del club: venne riconfermato anche la stagione successiva, ma il rapporto si interruppe nell'immediato dicembre in seguito a un infortunio al ginocchio. Dopo un provino con la Virtus Bologna, il giocatore viene tesserato da Reggio Emilia per giocare la seconda met\u00e0 del campionato 1999-00. In estate si lega con l'Andrea Costa Imola, ma dopo l'esordio stagionale lascia e si trasferisce alla Montepaschi Siena, passaggio che avvenne anche a causa di frizioni con Vincenzo Esposito: con la nuova maglia Boris segna 17,5 punti di media in entrambe le annate trascorse in terra toscana, contribuendo con la sua squadra alla vittoria della Coppa Saporta 2002.\nViene quindi tesserato dalla Pallacanestro Varese per la stagione 2002-03, arrivando con la formazione biancorossa fino ai quarti di finale dei play-off. A livello personale invece si aggiudica il titolo di capocannoniere del campionato di serie A grazie ai suoi 22,38 punti segnati in media a partita.\nNel 2003-04 approda in Grecia con l'ingaggio da parte dell'Olympiakos, con cui disputa l'Eurolega (massima competizione continentale) oltre al campionato greco. Vive poi la sua ultima esperienza italiana alla Snaidero Udine, accordandosi con un contratto triennale: tuttavia anche questa parentesi si chiuder\u00e0 anzitempo per via di screzi con l'allenatore e con l'ambiente. A tal punto Gorenc fa ritorno all'Olympiakos, dove gioca la restante parte di stagione. Dal 2005 al 2007 \u00e8 di scena in Russia al Khimki, periodo in cui raggiunge sia la finale dell'EuroChallenge 2006 (persa contro la Joventut Badalona) sia la finale del campionato russo 2006 (perso contro il CSKA Mosca). Chiuder\u00e0 la propria carriera da giocatore professionista all'Olimpija Lubiana, ritirandosi prevalentemente per problemi fisici nel marzo 2008.\nNazionale.\nGorenc ha al suo attivo 67 presenze e 620 punti complessivi con la maglia della Slovenia, comprese le partecipazioni alle edizioni dei Campionati Europei del 1993, 1995, 1997, 2001 e 2003. Inoltre in occasione dei Campionati Europei Under-22 del 1994 venne eletto miglior giocatore di tutta la manifestazione."}
{"id": "1859775", "revid": "1543377", "url": "https://it.wikipedia.org/wiki?curid=1859775", "title": "Gran Premio del Brasile 1981", "text": "Il Gran Premio del Brasile 1981 \u00e8 stata la seconda prova della stagione 1981 del Campionato mondiale di Formula 1. Si \u00e8 corsa domenica 29 marzo 1981 sul Circuito di Jacarepagu\u00e1, sito nei pressi di Rio de Janeiro. La gara \u00e8 stata vinta dall'argentino Carlos Reutemann, su Williams-Ford Cosworth; per il vincitore si tratt\u00f2 dell'undicesimo successo nel mondiale. Ha preceduto sul traguardo l'australiano Alan Jones anch'egli su Williams-Ford Cosworth e l'italiano Riccardo Patrese su Arrows-Ford Cosworth.\nVigilia.\nAspetti tecnici.\nIl gran premio del Brasile torn\u00f2 a disputarsi sul Circuito di Jacarepagu\u00e1, vicino a Rio de Janeiro. Il tracciato aveva gi\u00e0 ospitato un'edizione del Gran Premio del Brasile, nel 1978, vinta da Carlos Reutemann su Ferrari.\nIl 19 marzo il Tribunale della Commissione Sportiva della Federazione Statunitense di Atlanta dichiar\u00f2 che la Lotus 88, considerata non regolare dai commissari del Gran Premio di Long Beach, era invece da considerarsi come legale. Bernie Ecclestone riun\u00ec a Rio de Janeiro una riunione degli altri costruttori e invi\u00f2 reclamo ai commissari brasiliani. Sette scuderie ricorsero contro la Lotus 88, ma non la Brabham, la scuderia di Ecclestone, anch'essa con una vettura considerata al limite del regolamento, tanto da venir criticata apertamente da Carlo Chiti, responsabile dell'Alfa Romeo.\nAl gioved\u00ec i commissari giudicarono ancora la vettura come regolare e venne ammessa alle prove libere. La monoposto, da ferma, era a 6 centimetri dal suolo.\nAspetti sportivi.\nAlla Tyrrell l'argentino Ricardo Zunino sostitu\u00ec Kevin Cogan. Zunino, che aveva corso la prima parte della stagione 1980 con la Brabham, sempre col team di Bernie Ecclestone aveva disputato il GP del Sudafrica, prova non valida per il campionato, corsa a febbraio.\nNelle prove libere effettuate al mercoled\u00ec sulla pista brasiliana il miglior tempo fu fatto da Carlos Reutemann su Williams, in 1'37\"486. In questa sessione Elio De Angelis utilizz\u00f2 la controversa Lotus 88, cogliendo il quinto tempo, staccato di un secondo e due decimi dal tempo dell'argentino. I commissari per\u00f2 videro che la vettura toccava a terra durante la marcia e decisero di squalificarla per le prove ufficiali.\nLa Ligier rimise al volante il titolare Jean-Pierre Jabouille al posto del suo sostituto Jean-Pierre Jarier. La casa francese per\u00f2 fece testare nelle libere tutti e tre i suoi piloti (compreso l'altro titolare Jacques Laffite). Jarier si comport\u00f2 meglio del rientrante Jabouille e venne cos\u00ec confermato per il gran premio. L'Ensign fece provare il colombiano Ricardo Londo\u00f1o: la FISA viet\u00f2 per\u00f2 al pilota di correre le qualifiche, per l'assenza della Superlicenza. Al suo posto il team britannico prosegu\u00ec a far correre Marc Surer. La presenza del colombiano, che sarebbe stato il primo pilota della sua Nazione a correre nel mondiale di F1, era stata contestata dagli altri piloti, a causa della sua scarsa esperienza.\nQualifiche.\nResoconto.\nLa Lotus 88 venne ripresentata durante le prove ufficiali, ma venne subito fermata con la bandiera nera dai commissari. La casa britannica prosegu\u00ec perci\u00f2 con la tradizionale 81B. Al venerd\u00ec il pi\u00f9 rapido fu ancora Reutemann, che chiuse in 1'35\"390, ben cinque secondi meno di quanto ottenuto nel 1978 da Ronnie Peterson, unica edizione disputata sul tracciato di Jacarepagu\u00e1. Secondo si classific\u00f2 Nelson Piquet, che precedette l'altro pilota della Williams, Alan Jones. Le vetture con punte di velocit\u00e0 pi\u00f9 elevate furono le Ferrari, che toccarono i 220\u00a0km/h. Derek Daly distrusse la sua March nel corso del suo primo giro, e non fu cos\u00ec capace di fare segnare tempi validi, n\u00e9 al venerd\u00ec, n\u00e9 al sabato, non riuscendo la scuderia a riparare in tempo la monoposto.\nAl sabato Nelson Piquet scal\u00f2 la classifica dei tempi, e ottenne la \"pole\" negli ultimi minuti della sessione. Per Piquet era la terza partenza al palo nel mondiale, il primo brasiliano a riuscire nell'impresa nel gran premio nazionale dal 1974 (all'epoca Emerson Fittipaldi). Piquet precedette le due Williams e l'Arrows di Riccardo Patrese.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nL'arrivo della pioggia spinse quasi tutti i piloti a montare gomme da bagnato. Solo Nelson Piquet, Didier Pironi e Siegfried Stohr optarono per gomme \"slick\". Alla partenza Piquet, che aveva ignorato le richieste della Brabham di montare gomme da bagnato, fece pattinare la vettura, venendo passato dalle due Williams. L'errore del brasiliano rallent\u00f2 Gilles Villeneuve, che venne tamponato da Mario Andretti: la Ferrari, a sua volta, and\u00f2 a colpire la Renault di Ren\u00e9 Arnoux. Venne coinvolto anche Chico Serra. Solo Villeneuve fu capace di proseguire la gara. Piquet decise di non cambiare le gomme, pur con una pista bagnata. Questo perch\u00e9 la sua Brabham, dotata di un sistema di ammortizzatori autonomatici, ideato per sopperire al divieto di \"minigonne\", richiedeva un tempo pi\u00f9 lungo per il cambio gomme.\nCarlos Reutemann prese la testa della corsa, seguito da Alan Jones, a sua volta seguito da tre piloti italiani: Riccardo Patrese, Bruno Giacomelli ed Elio De Angelis. La scelta delle gomme lisce penalizz\u00f2 Piquet, che scese nelle retrovie. Al giro 4 De Angelis pass\u00f2 Giacomelli, mentre al giro 10 Villeneuve fu costretto ai \"box\" per cambiare il musetto a causa di un alettone, piegato nell'incidente al via.\nDopo due giri Bruno Giacomelli fu costretto ai box per un malfunzionamento di una bobina. La classifica restava cristallizzata nelle prime tre posizioni poi, dopo De Angelis, si trovavano Keke Rosberg, John Watson e Marc Surer.\nAl quattordicesimo giro Watson prese una posizione a Rosberg che, nel giro di poche tornate, scese ancora in classifica, passato anche da Jean-Pierre Jarier e Surer. L'elvetico della Ensign fu autore di una bella gara, che lo port\u00f2 a passare sia Jarier (al giro 28), che Watson al giro 35 (autore di un'uscita di pista che gli fece perdere diverse posizioni). Un giro dopo Surer fece segnare il giro pi\u00f9 veloce della gara, il primo e unico per lui e per la sua scuderia.\nAl giro 49 Surer pass\u00f2 anche De Angelis e s'install\u00f2 al quarto posto, resistendo poi al ritorno di De Angelis, Jarier e Laffite. Intanto, negli ultimi giri, dal box della Williams, venne esposto a Reutemann un cartello che gli chiedeva di lasciare passare Jones: l'argentino per\u00f2 lo ignor\u00f2. Al giro 60 Laffite conquist\u00f2 il sesto posto su Jarier.\nLa gara venne interrotta al giro 62, un giro prima della conclusione prevista, per il raggiungimento delle due ore di gara. Per Carlos Reutemann fu l'undicesima vittoria nel mondiale. Jones chiuse secondo, terzo Riccardo Patrese e quarto Marc Surer. Per l'Ensign fu il miglior risultato in F1.\nRisultati.\nI risultati del gran premio furono i seguenti:\nPolemiche dopo la gara.\nIl mancato rispetto degli ordini di scuderia da parte di Carlos Reutemann scaten\u00f2 la protesta di Alan Jones. Jones afferm\u00f2 che da quel momento avrebbe considerato Reutemann come un avversario e non pi\u00f9 come un compagno di scuderia. Reutemann rispose dicendo che non aveva visto il cartello."}
{"id": "1859781", "revid": "15756", "url": "https://it.wikipedia.org/wiki?curid=1859781", "title": "Instabilit\u00e0 atmosferica", "text": "In meteorologia l'instabilit\u00e0 atmosferica \u00e8 una condizione fisico-atmosferica favorevole allo sviluppo di moti convettivi verticali e con essi fenomeni associati come nuvolosit\u00e0 convettiva, cumuli e cumulonembi, che possono dar luogo a rovesci e temporali pi\u00f9 o meno diffusi (per i principi fisici si veda stabilit\u00e0 dell'aria).\nDescrizione.\nTale condizione si verifica soprattutto nella stagione estiva e primaverile, specie nelle ore pomeridiane e serali, nelle zone interne e in prossimit\u00e0 dei rilievi e pendii montuosi, in presenza di intenso soleggiamento e/o aria umida al suolo tipicamente associato anche a contrasto termico di masse d'aria pi\u00f9 fredda in quota (nocciolo d'aria fredda o cut off), che pi\u00f9 pesanti si ritrovano a controbilanciare masse di aria calda pi\u00f9 leggere che si sollevano dal suolo. Se l'instabilit\u00e0 risulta molto accentuata, locali sconfinamenti dei cumulonembi associati a rovesci e temporali possono coinvolgere anche in aree costiere. D'inverno l'instabilit\u00e0 atmosferica \u00e8 pi\u00f9 comune sui mari a causa della presenza di masse d'aria pi\u00f9 miti riscaldate dalla massa d'acqua sottostante.\nAltri casi tipici di instabilit\u00e0 atmosferica sono quelli associati ai fronti freddi atmosferici, sempre a causa di contrasti termici tra masse d'aria di natura diversa, ai cicloni tropicali e pi\u00f9 in generale a tutti i vortici atmosferici.\nPer calcolare il livello di instabilit\u00e0 atmosferica, vengono esaminati valori di temperatura al suolo e in quota, oltre ai dati sull'umidit\u00e0 relativa e sul punto di rugiada, sulla pressione atmosferica e sulle altezze di geopotenziale. Generalmente, bassi valori di pressione e geopotenziale e alti valori di temperatura, umidit\u00e0 e punto di rugiada, possono essere indicativi di instabilit\u00e0 atmosferica, se associati ad irregolarit\u00e0 nella direzione e nell'intensit\u00e0 dei venti al suolo."}
{"id": "1859785", "revid": "1226", "url": "https://it.wikipedia.org/wiki?curid=1859785", "title": "Teorie di Jung sugli UFO", "text": ""}
{"id": "1859786", "revid": "767487", "url": "https://it.wikipedia.org/wiki?curid=1859786", "title": "Distretto di Tarn Taran", "text": "Il distretto di Tarn Taran \u00e8 un distretto del Punjab, in India. \u00c8 situato nella divisione di Jalandhar e il suo capoluogo \u00e8 Tarn Taran.\nStoria.\nIl distretto \u00e8 stato creato nel 2006 separandolo da quello di Amritsar.\nCitt\u00e0 e villaggi.\nI villaggi e le citt\u00e0 del distretto di Tarn Taran includono:"}
{"id": "1859787", "revid": "834", "url": "https://it.wikipedia.org/wiki?curid=1859787", "title": "Cat Island", "text": ""}
{"id": "1859789", "revid": "1522738", "url": "https://it.wikipedia.org/wiki?curid=1859789", "title": "Geronimo Stilton", "text": "Geronimo Stilton \u00e8 un personaggio immaginario protagonista di una serie di libri per ragazzi scritti dall'omonimo autore (in realt\u00e0 pseudonimo di Elisabetta Dami) e ambientati nell'immaginaria citt\u00e0 di Topazia. La serie \u00e8 stata tradotta in\u00a050 lingue\u00a0e ha venduto oltre 35 milioni\u00a0di copie soltanto in Italia e\u00a0oltre 153 milioni\u00a0in tutto il mondo. I libri hanno generato molto merchandising.\nStoria editoriale.\nIl primo libro in cui compare Geronimo Stilton \u00e8 stato pubblicato dalla casa editrice Dami nel 1997. Sono disponibili anche\u00a0in formato eBook. In Francia sono pubblicati dalla \"Albin Michel Jeunesse\", in Spagna dalla \"Editorial Planeta\", negli Stati Uniti d'America dalla \"Scholastic\", nel Regno Unito dalla \"Sweet Cherry Publishing\".\nAmbientazione.\nTopazia.\nTopazia \u00e8 la citt\u00e0 da cui hanno origine la maggior parte delle avventure di Geronimo Stilton; \u00e8 la capitale dell'Isola dei Topi. La citt\u00e0 \u00e8 attraversata dal fiume Topazio, si trova a sud di Topoforte e Portoschifio e a nord della Giungla Nera. Viene descritta come una citt\u00e0 abbastanza grande, dotata di una stazione, di un aeroporto e di una metropolitana. La piazza centrale della citt\u00e0, in cui si trova un obelisco e sotto la quale si trova un'antica biblioteca-labirinto, si chiama \"Piazza Pietra Che Canta\". A qualche chilometro dalla riva del mare c'\u00e8 la Statua della Libert\u00e0, color formaggio.\nA Topazia hanno sede i due quotidiani pi\u00f9 importanti dell'Isola dei Topi, \"L'Eco del Roditore\", diretto da Geronimo Stilton, e \"La Gazzetta del Ratto\", diretto dalla nemica di Stilton, Sally Rasmaussen. Le redazioni dei due giornali si trovano nella stessa via (Via del Tortellino), esattamente una di fronte all'altra (l'Eco al numero 13, la Gazzetta al numero 14).\nIl sindaco della citt\u00e0, in tutti i libri della serie, si chiama Honorato Topato ed \u00e8 amico di Geronimo (nel libro \"Per mille mozzarelle, ho vinto al Tototopo!\", Trappola, il cugino di Geronimo, si candida a sindaco dopo che \u00e8 diventato ricchissimo in seguito alla vincita di un grosso premio ad una lotteria).\nL'Isola dei Topi.\nL'Isola dei Topi \u00e8 un'isola immaginaria a forma di fetta di formaggio, situata nell\"'Oceano Rattico Meridionale\", dove la natura \u00e8 protetta e i topi vivono in tranquillit\u00e0. Si tratta di uno stato autonomo che ha come capitale Topazia, citt\u00e0 dove vive Geronimo Stilton, situata nella parte sud-est dell'isola. Altre citt\u00e0 importanti sono Topoforte, Portosorcio, Portocrostolo e Portoschifio.\nSull'isola vi sono altri luoghi citati, tra cui \"Picco Vampiro\", che fa parte della \"Transtopacchia\" (la Transilvania dell'isola), il posto pi\u00f9 freddo e nebbioso dell'Isola, in cui si dice (con ragione) ci siano dei vampiri, il \"Topikistan\" (il secondo posto pi\u00f9 freddo dell'Isola, in cui la temperatura \u00e8 sempre di 40 gradi sotto zero ed in cui si produce uno squisito formaggio chiamato \"Toprino\"). Geronimo abita a Topazia in Via del Borgoratto 8 e viaggia spesso da un luogo all'altro dell'isola, anche se odia viaggiare e lo fa perch\u00e9 ce lo trascinano amici e parenti.\nL'Isola dei Gatti.\nSu quest'altra isola (che ha la forma di una zampa di felino), come si pu\u00f2 intuire dal nome, abitano soltanto dei gatti. In particolare vi risiedono Oscar Tortuga, direttore del quotidiano locale \"Lo Strillo del Felino\" e amico di Geronimo Stilton, l'imperatore dei gatti Gattardone III De Gattardis e sua figlia Tersilla. Questi gatti hanno come unico obiettivo mangiarsi Geronimo Stilton (tutti tranne Oscar e la nipote di Gattardone Dragostea). In uno dei romanzi, \"La grande invasione di Topazia\", i gatti invadono Topazia, evento che, sempre secondo i racconti, non accadeva dal lontano 1207, periodo storico in cui la citt\u00e0 era solo un piccolo borgo di pescatori, allevatori e commercianti. In entrambe le occasioni vincono i topi; a seguito della seconda invasione, l'anniversario del termine della guerra viene proclamato \"Giorno dell'Indipendenza Topesca\" e reso festa nazionale nell'Isola dei Topi.\nSerie di libri \"\"Geronimo Stilton\".\nStorie da ridere.\nLa collana conta pi\u00f9 di 120 libri, vedi l'elenco.\nCronache del Regno della Fantasia.\nSerie \"Cronache del Regno della Fantasia\"\nSerie \"Cavalieri del Regno della Fantasia\"\nSerie \"Le 13 Spade\"\nSerie completa\nSerie \"Tea Sisters\"\".\nTea Sisters \u00e8 un ciclo di romanzi scritto da Elisabetta Dami e firmato con lo pseudonimo del personaggio di Tea Stilton, incentrato sulle avventure di cinque giovani investigatrici che decidono di dedicare il loro nome a Tea Stilton. Nasce come spin-off del ciclo di romanzi di \"Geronimo Stilton\"; sono un gruppo di cinque ragazze che si sono incontrate al College di Topford. Sono stati pubblicati molti libri suddivisi in gruppi: \"Tea Sisters, Vita al College, Tea Sisters Fumetti, Detective del cuore\".\nPersonaggi\nTrasposizioni in altri media.\nTelevisione\nVideogiochi\nNei videogiochi sono presenti enigmi proprio sulla serie di libri. La rivista \"Play Generation\" diede al primo capitolo un punteggio di 72/100, trovando buoni gli enigmi e i minigiochi e apprezzando il fatto che fosse stato venduto al lancio a un prezzo budget, reputandolo una gradita sorpresa che sarebbe piaciuta parecchio in particolar modo ai pi\u00f9 piccoli. Inoltre al lancio divenne il decimo gioco pi\u00f9 venduto per PSP."}
{"id": "1859791", "revid": "93556", "url": "https://it.wikipedia.org/wiki?curid=1859791", "title": "Distretto di Sahibzada Ajit Singh Nagar", "text": "Il distretto di Sahibzada Ajit Singh Nagar (o di Mohali) \u00e8 un distretto del Punjab, in India, di 698.317 abitanti. \u00c8 situato nella divisione di Patiala e il suo capoluogo \u00e8 Sahibzada Ajit Singh Nagar. Comprende i comuni (\"tehsil\") di Mohali, Kharar e Dera Bassi."}
{"id": "1859796", "revid": "1740644", "url": "https://it.wikipedia.org/wiki?curid=1859796", "title": "Atalanta Bergamasca Calcio 1925-1926", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1925-1926.\nStagione.\nDopo la grande paura dell'anno precedente, il presidente atalantino Enrico Luchsinger decide di allestire una squadra capace di aspirare ai vertici della categoria, affidando la guida tecnica a Cesare Lovati, primo allenatore stipendiato dalla societ\u00e0 orobica. Arrivano anche i primi due stranieri Luk\u00e1cs e Hauser, di scuola ungherese, contribuendo a un buon campionato terminato al quarto posto guadagnandosi l'ammissione alla Prima Divisione.\nOrganigramma societario.\nArea direttiva\nArea tecnica\nArea sanitaria"}
{"id": "1859800", "revid": "110157", "url": "https://it.wikipedia.org/wiki?curid=1859800", "title": "Pichl-Preunegg", "text": "Pichl-Preunegg \u00e8 stato un comune austriaco nel distretto di Liezen (subdistretto di Gr\u00f6bming), in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di Gleiming, Pichl e Preunegg sono state aggregate al comune di Schladming assieme all'altro comune soppresso di Rohrmoos-Untertal."}
{"id": "1859805", "revid": "226458", "url": "https://it.wikipedia.org/wiki?curid=1859805", "title": "Tour dei New Zealand M\u0101ori 1935", "text": "I New Zealand Maori, selezione dei giocatori di etnia Maori di Rugby a 15 nel 1935 si imbarcarono per un tour in Australia."}
{"id": "1859807", "revid": "119991", "url": "https://it.wikipedia.org/wiki?curid=1859807", "title": "Nuvolosit\u00e0 convettiva", "text": ""}
{"id": "1859808", "revid": "47767", "url": "https://it.wikipedia.org/wiki?curid=1859808", "title": "Mathilda", "text": ""}
{"id": "1859809", "revid": "767487", "url": "https://it.wikipedia.org/wiki?curid=1859809", "title": "Francesco Malagni", "text": "Carriera.\nCresciuto nella Virescit Bergamo, pass\u00f2 all'Atalanta con cui debutt\u00f2 in prima squadra dopo una stagione passata nella squadra riserve.\nTutto il resto della sua carriera si svolse con i colori neroazzurri, vestiti per nove anni. Le presenze accertate sono 47, anche se si presume possano essere di pi\u00f9, a causa della carenza di archivi storici.\nAlla prematura interruzione della carriera di calciatore, forzata da un incidente di gioco subito in una gara sul campo della Fiumana, entr\u00f2 a fare parte dei quadri dirigenziali della stessa societ\u00e0 orobica."}
{"id": "1859810", "revid": "371529", "url": "https://it.wikipedia.org/wiki?curid=1859810", "title": "Troy Donahue", "text": "Biografia.\nStudente di Giornalismo alla Columbia University, si trasfer\u00ec a Hollywood dove debutt\u00f2 come attore nel 1957. Tra i suoi primi film, l'horror \"Ricerche diaboliche\" e il dramma \"Il trapezio della vita\", entrambi del 1958.\nNel 1959 si leg\u00f2 alla casa di produzione Warner Bros., che lo lanci\u00f2 nel ruolo di protagonista nel film \"Scandalo al Sole\", accanto a Sandra Dee. Sull'onda del successo ottenuto, anche grazie al suo sex-appeal che ne fece l'idolo delle teenager degli anni sessanta, Donahue interpret\u00f2 successivamente, sempre per la Warner Bros., \"Vento caldo\" (1961), con Claudette Colbert e Karl Malden, e con la colonna sonora di Max Steiner, gi\u00e0 autore delle musiche di \"Scandalo al Sole\".\nSolo pochi anni dopo questi successi, la parabola artistica di Donahue era gi\u00e0 in declino, anche se egli continuer\u00e0 la sua carriera di attore fino ai primi anni novanta, interpretando complessivamente una sessantina di film e recitando in alcuni popolari telefilm americani. Nel 1974, il regista Francis Ford Coppola, suo ex compagno di studi all'accademia militare, gli affid\u00f2 un piccolo ruolo nel film \"Il padrino - Parte II\", in cui Donahue fu accreditato con il suo vero nome, Merle Johnson.\nLa sua figura ha parzialmente ispirato il personaggio di Troy McClure della serie animata \"I Simpson\".\nTroy Donahue \u00e8 stato sposato quattro volte e ha avuto un figlio, Sean, nato nel 1970.\nColpito da attacco cardiaco il 30 agosto del 2001, mor\u00ec tre giorni dopo al Saint John's Health Center di Santa Monica, all'et\u00e0 di 65 anni."}
{"id": "1859812", "revid": "1305772", "url": "https://it.wikipedia.org/wiki?curid=1859812", "title": "Paola Besuschio", "text": "Biografia.\nAderente prima a Potere Operaio, poi iscritta alla Facolt\u00e0 di sociologia di Trento vi ha conosciuto Renato Curcio e Mara Cagol. Ader\u00ec successivamente alle Brigate Rosse.\nMario Moretti conobbe Paola Besuschio alla Sit-Siemens, ove conobbe anche Corrado Alunni e Giorgio Semeria.\nArrestata il 30 settembre 1975 ad Altopascio, in Toscana. La Besuschio deve scontare 15 anni di carcere, per partecipazione a varie rapine e per aver preso in affitto vari covi per i terroristi. Durante il Sequestro Moro fu uno dei terroristi arrestati di cui i rapitori chiesero la scarcerazione in cambio di Moro.\n\u00c8 indiziata di reato per il ferimento del consigliere democristiano Massimo De Carolis.\nSituazione attuale.\nLavora in una cooperativa."}
{"id": "1859816", "revid": "73843", "url": "https://it.wikipedia.org/wiki?curid=1859816", "title": "BURN\u2022E", "text": "BURN\u2022E \u00e8 un cortometraggio d'animazione CGI del 2008 diretto da Angus MacLane, prodotto dalla Pixar Animation Studios e distribuito dalla Walt Disney Pictures. \nIl corto \u00e8 pubblicato nell'edizione DVD e BD del film \"WALL\u2022E\".\nIl film \u00e8 stato realizzato contemporaneamente a \"WALL\u2022E\", e ne condivide personaggi e ambientazioni.\nIl robot BURN-E (riconoscibile dal nome che ha stampato sulla scocca) viene presentato in una breve sequenza del film \"WALL\u2022E\". Il suo nome \u00e8 l'acronimo di \"Basic Utility Repair Nano-Engineer\", traducibile come \"Nano-Tecnico (per la) Riparazione dei Servizi di Base\".\nTrama.\nBURN-E \u00e8 un instancabile robot operaio sulla astronave Axiom. I suoi lavori vengono per\u00f2 stravolti quando sulla Axiom arriva WALL\u2022E.\nWALL\u2022E vaga nello spazio, attaccato al razzo diretto all'Axiom, e tocca gli anelli di ghiaccio di Saturno, provocando il lancio involontario di un frammento grande come un pugno che danneggia una delle illuminazioni esterne dell'Axiom.\nImmediatamente AUTO, localizzato il problema grazie ai sistemi di bordo, attiva il SUPPLY-R (acronimo di \"Spare Ultra Plottic Pandron Yorth-Ranger\") competente della zona del guasto. A sua volta, SUPPLY-R attiva BURN-E per uscire e riparare il guasto.\nQuando \u00e8 sul punto di saldare la nuova luce, il razzo entra nell'Axiom e WALL\u2022E di buon grado saluta BURN-E, che risponde al saluto, ma inavvertitamente lascia il lampione che, per via dell'assenza di gravit\u00e0, fluttua via.\nBURN-E, accortosene, ritorna da SUPPLY-R e, con vergogna, chiede il secondo lampione che gli viene dato con diffidenza.\nMentre inizia il processo di saldatura del nuovo lampione, dall'Axiom parte la navicella con la quale GO-4 aveva intenzione di eliminare la pianta facendola saltare e sulla quale rimane intrappolato WALL\u2022E. BURN-E per\u00f2 si gira di soprassalto a causa dell'esplosione della capsula e inavvertitamente taglia l'illuminazione a met\u00e0 con la fiamma ossidrica.\nNuovamente davanti a SUPPLY-R, il lampione gli viene lasciato con disprezzo e BURN-E stavolta salda per bene l'oggetto in questione, ma rimane chiuso fuori quando EVE entra con WALL\u2022E dal boccaporto e, rassegnato al fatto che il boccaporto non si aprir\u00e0, aspetta. Si rianima quando nota che il portellone dal quale vengono scaricati i rifiuti nello spazio \u00e8 aperto e non \u00e8 molto distante da lui. Proprio quando arriva al portellone, esso gli viene chiuso in faccia. Rimasto ancora fuori, BURN-E si mette a passare il tempo giocando con la fiamma ossidrica e dopo un po' gli viene in mente di aprire un varco con essa, ma tornato alla postazione di SUPPLY-R per confermare che il compito \u00e8 stato svolto, AUTO rovescia l'Axiom e, come tutti i passeggeri, anche BURN-E si ritrova scaraventato da un lato della nave, rischiando perfino di ritrovarsi fuori della stessa.\nSalvatosi in extremis grazie allo spegnimento di AUTO da parte del capitano McCrea ed al conseguente riassestamento dell'Axiom, BURN-E tenta di rientrare ma in quel momento l'astronave balza nell'iperspazio e il robot si schianta e di incastra a causa dell'accelerazione improvvisa contro la parete della nave, da dove assiste in prima persona al salto ed al rientro sulla Terra.\nUna volta ripresosi, torna da SUPPLY-R ma non lo trova e, dopo una perlustrazione di tutti gli ambienti della nave, nota che \u00e8 vuota. Si ritrova poi per caso nel settore delle navette di emergenza e, sporgendosi dal parabrezza di una di queste, vede SUPPLY-R. Nel tentativo di farsi notare da lui, preme il pulsante d'espulsione e si schianta con tutta la lancia una decina di metri pi\u00f9 in l\u00e0 di SUPPLY-R.\nAttivata l'apertura automatica del portello, che viene sparato in alto, BURN-E si dirige da SUPPLY-R, premendo il bottone per riattivare le illuminazioni ed esultando per il completamento del lavoro, ma il portello si schianta proprio sulla luce appena riparata e BURN-E, scioccato, si butta a terra.\nFiniti i titoli di coda si vede SUPPLY-R che consola BURN-E."}
{"id": "1859818", "revid": "770634", "url": "https://it.wikipedia.org/wiki?curid=1859818", "title": "Distretto di Barnala", "text": "Il distretto di Barnala \u00e8 un distretto del Punjab, in India. \u00c8 situato nella divisione di Patiala e il suo capoluogo \u00e8 Barnala.\nIl distretto \u00e8 stato costituito il 19 novembre 2006 separandolo dal distretto di Sangrur suscitando l'opposizione della locale associazione degli avvocati."}
{"id": "1859825", "revid": "2034231", "url": "https://it.wikipedia.org/wiki?curid=1859825", "title": "Emmet Fox", "text": "Biografia.\nEmmet Fox nasce nel 1886 in Irlanda e svolge gli studi presso una scuola gesuita vicino a Londra, diventando ingegnere elettrico. Gi\u00e0 dall'adolescenza si interessa al tema della guarigione e a come essa sia possibile attraverso la preghiera e il pensiero: studia quindi il movimento del New Thought e conosce uno dei suoi esponenti pi\u00f9 celebri all'epoca, Thomas Troward.\nNel 1914 Emmet Fox assiste alla riunione dell'associazione internazionale del New Thought a Londra e tiene la sua prima conferenza nel 1928, sempre a Londra. Nel 1931 si trasferisce negli Stati Uniti, dove viene ordinato ministro del culto della Chiesa di Scienza Divina da Nona L. Brooks, diventando pastore della sede di New York City della chiesa.\nIl successo delle sue conferenze in citt\u00e0 \u00e8 enorme e contribuisce a portare la Chiesa di Scienza Divina al suo periodo d'oro per diffusione e popolarit\u00e0. L'insegnamento di Fox si basava principalmente sulla pratica delle affermazioni positive e sul mantenimento della mente costantemente rivolta a Dio.\nLa figura di Emmet Fox \u00e8 anche collegata all'associazione degli Alcolisti Anonimi, dato che i primi gruppi di questa associazione erano soliti frequentare le lezioni e conferenze di Fox, il quale li incoraggiava a vincere i loro problemi attraverso la pratica del pensiero positivo.\nFox muore nel 1951 in Francia.\nOpere di Emmet Fox.\nGli scritti di Emmet Fox sono stati dei veri e propri best seller negli anni '30 e sono tuttora pubblicati sia in lingua inglese che in francese. \nIn lingua italiana:"}
{"id": "1859826", "revid": "767487", "url": "https://it.wikipedia.org/wiki?curid=1859826", "title": "Deep Blue Something", "text": "I Deep Blue Something sono un gruppo musicale rock alternativo statunitense.\nStoria del gruppo.\nFu fondato a Denton (Texas) nel 1993 da Todd Pipes, Toby Pipes, Clay Bergus e John Kirtland. Pi\u00f9 tardi Bergus \u00e8 stato sostituito dal chitarrista Kirk Tatom. Originariamente il gruppo si chiamava Leper Messiah, ma fu cambiato per evitare confusione con l'omonimo brano dei Metallica, tratto da \"Master of Puppets\".\nLa band ha raggiunto il massimo successo con il singolo Breakfast at Tiffany's, balzato al numero uno della classifica inglese il 29 settembre 1996 e rimasto in vetta per una settimana. Dopo una lunga pausa che durava dal 2001, il gruppo ha ripreso l'attivit\u00e0 nel 2007 con un breve tour americano, e sta pianificando la pubblicazione di materiale nuovo tramite iTunes."}
{"id": "1859827", "revid": "767487", "url": "https://it.wikipedia.org/wiki?curid=1859827", "title": "Harmanec", "text": "Harmanec (in ungherese \"Herm\u00e1nd\") \u00e8 un comune della Slovacchia, nella regione e nel distretto di Bansk\u00e1 Bystrica. Il comune fu istituito nel 1957."}
{"id": "1859830", "revid": "984922", "url": "https://it.wikipedia.org/wiki?curid=1859830", "title": "Radio Libera Antenna Giovane", "text": "Radio Libera Antenna Giovane \u00e8 un'emittente radiofonica del passato. Aveva sede a San Piero Patti, in provincia di Messina. La programmazione era curata da un'associazione omonima, di ambito cattolico, costituita con atto notarile del 28 gennaio 1981 e registrata regolarmente all'albo giornalistico del tribunale di Patti.\nNel palinsesto, figuravano programmi volti alla formazione umana, culturale e spirituale del bacino di utenza, che rispondevano ai valori di solidariet\u00e0, verit\u00e0 e servizio sociale. Nel palinsesto era presente la Santa Messa settimanale.\nL'emittente, ha svolto un'accurata opera di sensibilizzazione in occasione della lotta per l'apertura dell'Ospedale civico \u201cPaladini-Bua\u201d di San Piero Patti, alla quale \u00e8 seguita una grande espressione popolare di millecinquecento schede bianche, in occasione delle elezioni regionali siciliane del 21 giugno 1981.\nBibliografia.\nG. Argeri, \"Storia di San Piero Patti\", Scuola Grafica Salesiana \u2013 Palermo, 1984"}
{"id": "1859831", "revid": "729019", "url": "https://it.wikipedia.org/wiki?curid=1859831", "title": "Stazione di Vesuvio de Meis", "text": "La stazione di Vesuvio de Meis \u00e8 una stazione su due livelli della ex Circumvesuviana.\nIl primo livello (in superficie) \u00e8 posto sulla linea Napoli - Ottaviano - Sarno, la stazione sotterranea \u00e8 posta invece sulla diramazione Botteghelle - San Giorgio a Cremano.\nStrutture e impianti.\nLa stazione dispone di due diversi fabbricati viaggiatori, uno per ognuna delle due linee, posti a poca distanza l'uno dall'altro ma con accessi in superficie da strade differenti.\nEntrambi i livelli sono comunque raggiungibili grazie a un sottopassaggio e alcune rampe di scale mobili.\nSolo il fabbricato relativo alla diramazione Botteghelle - San Giorgio a Cremano \u00e8 presenziato da personale di stazione e dispone di biglietteria, mentre entrambi hanno una propria sala d'attesa e servizi igienici.\nLa stazione al livello inferiore \u00e8 stata aperta nel 2002, insieme a tutta la diramazione Botteghelle - San Giorgio.\nMovimento.\nIl traffico passeggeri si mantiene su livelli discreti, soprattutto a livello pendolare verso Napoli nella stazione superiore. Nella stazione sotterranea invece, fermano tutti i treni con destinazioni per Porta Nolana e San Giorgio a Cremano.\nServizi.\nLa stazione dispone di:"}
{"id": "1859833", "revid": "729019", "url": "https://it.wikipedia.org/wiki?curid=1859833", "title": "Stazione di Villa Visconti", "text": "La stazione di Villa Visconti si trova sulla ferrovia Botteghelle - San Giorgio a Cremano della ex Circumvesuviana.\n\u00c8 fermata dei treni per San Giorgio a Cremano.\nStrutture e impianti.\nAperta insieme alla linea nel 2002, la stazione dispone di un fabbricato viaggiatori che ospita la sala d'attesa e la biglietteria. I binari sono due, uniti tramite una banchina: l'accesso \u00e8 consentito o tramite un sottopassaggio o attraverso l'uso di scale mobili.\nMovimento.\nIl traffico passeggeri si mantiene su livelli discreti, soprattutto a livello pendolare verso Napoli. Nella stazione fermano tutti i treni con destinazioni per Napoli, San Giorgio a Cremano.\nServizi.\nLa stazione dispone di:"}
{"id": "1859837", "revid": "38120", "url": "https://it.wikipedia.org/wiki?curid=1859837", "title": "Deep blue something", "text": ""}
{"id": "1859838", "revid": "200154", "url": "https://it.wikipedia.org/wiki?curid=1859838", "title": "Teatro Pergolesi", "text": ""}
{"id": "1859840", "revid": "200154", "url": "https://it.wikipedia.org/wiki?curid=1859840", "title": "Teatro Pergolesi di Jesi", "text": ""}
{"id": "1859841", "revid": "115723694", "url": "https://it.wikipedia.org/wiki?curid=1859841", "title": "Pruggern", "text": "Pruggern \u00e8 una frazione di 624 abitanti del comune austriaco di Michaelerberg-Pruggern, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Michaelerberg per costituire il nuovo comune, del quale Pruggern \u00e8 il capoluogo."}
{"id": "1859842", "revid": "124790828", "url": "https://it.wikipedia.org/wiki?curid=1859842", "title": "Stazione di Argine Palasport", "text": "La stazione di Argine Palasport si trova sulla diramazione Botteghelle-San Giorgio a Cremano della ex Circumvesuviana.\n\u00c8 fermata dei treni per San Giorgio a Cremano.\nStrutture e impianti.\nAperta insieme alla linea nel 2002, la stazione dispone di un fabbricato viaggiatori che ospita la sala d'attesa e la biglietteria. I binari sono due, uniti tramite una banchina: l'accesso \u00e8 consentito o tramite un sottopassaggio o attraverso l'uso di scale mobili.\nMovimento.\nIl traffico passeggeri si mantiene su livelli discreti, soprattutto a livello pendolare verso Napoli. Nella stazione fermano tutti i treni con destinazioni per Napoli, San Giorgio a Cremano.\nServizi.\nLa stazione dispone di:"}
{"id": "1859847", "revid": "124790845", "url": "https://it.wikipedia.org/wiki?curid=1859847", "title": "Stazione di Madonnelle", "text": "La stazione di Madonnelle si trova sulla diramazione Botteghelle - San Giorgio a Cremano della ex Circumvesuviana. Dalla stazione si dirama un raccordo in direzione della stazione di Volla sulla linea Napoli - Baiano.\nMadonnelle \u00e8 fermata dei treni per San Giorgio a Cremano.\nStrutture e impianti.\nAperta insieme alla linea nel 2002, la stazione dispone di un fabbricato viaggiatori che ospita la sala d'attesa e la biglietteria. I binari sono due, uniti tramite una banchina: l'accesso \u00e8 consentito o tramite un sottopassaggio o attraverso l'uso di scale mobili.\nMovimento.\nIl traffico passeggeri si mantiene su livelli discreti. Nella stazione fermano tutti i treni con destinazioni per Napoli, San Giorgio a Cremano.\nServizi.\nLa stazione dispone di:"}
{"id": "1859851", "revid": "123543648", "url": "https://it.wikipedia.org/wiki?curid=1859851", "title": "Give Me Love (Give Me Peace on Earth)", "text": "Give Me Love (Give Me Peace on Earth) \u00e8 un brano musicale di George Harrison pubblicato nel 1973, nonch\u00e9 canzone d'apertura del suo album solista \"Living in the Material World\".\nVenne pubblicato come singolo nel maggio 1973, ottenendo un notevole successo commerciale, raggiungendo il numero 1 nella classifica Billboard Hot 100 degli Stati Uniti (alla fine di giugno), il numero 8 in Gran Bretagna, il numero 7 in Francia, Paesi Bassi e Norvegia, il numero 9 in Canada e Nuova Zelanda risultando anche nella classifica dei cento pi\u00f9 grandi successi di quell'anno.\nIronia della sorte, la canzone sostitu\u00ec nella prima posizione statunitense il singolo \"My Love\", dell'ex-amico e membro dei Beatles Paul McCartney, e fu seguita dalla canzone \"Will It Go Round in Circles\" di Billy Preston, che suon\u00f2 con Harrison e McCartney durante le sessioni di \"Let It Be\" nel 1969. Il lato B del singolo contenente \"Give Me Love (Give Me Peace on Earth)\" era la canzone \"Miss O'Dell\".\n\"Give Me Love (Give Me Peace on Earth)\" \u00e8 una delle canzoni pi\u00f9 celebri dell'autore, sia presso il pubblico sia presso la critica, e contiene una serie di assolo di Harrison alla chitarra slide molto apprezzati. La registrazione segna un deliberato distacco dai suoi primi lavori post-Beatles, optando per una produzione pi\u00f9 dimessa rispetto a quella dell'album \"All Things Must Pass\" e delle sue co-produzioni con Phil Spector nel periodo 1970-71. Oltre Harrison, gli altri musicisti che suonano nella traccia sono Nicky Hopkins, Jim Keltner, Klaus Voormann e Gary Wright. Nel testo, Harrison canta del suo desiderio di essere libero dal karma e dal costante ciclo della rinascita; nella sua autobiografia \"I, Me, Mine\" del 1980 George descrisse la canzone \"una preghiera e una dichiarazione personale tra me, il Signore, e a chiunque interessi\".\nIl brano.\nOrigine e storia.\nCome molte delle altre canzoni incluse in \"Living in the Material World\", George Harrison scrisse \"Give Me Love (Give Me Peace on Earth)\" nel periodo 1971-72. Durante questo lasso di tempo, egli si dedic\u00f2 completamente ad aiutare i profughi della guerra di liberazione bengalese, organizzando il The Concert for Bangladesh a New York, e pubblicando il singolo di beneficenza \"Bangla Desh\" (luglio 1971). In aggiunta, trascorse gran parte del suo tempo a destreggiarsi tra i problemi finanziari e legali seguiti alla sua iniziativa umanitaria. L'autore Andrew Grant Jackson scrisse che la frustrazione di Harrison provata in questi frangenti si riflett\u00e9 in una certa cupezza di fondo presente nel materiale di \"Living in the Material World\", anche se Harrison cerc\u00f2 di \"mettere da parte la sua disillusione per il singolo principale tratto dall'album [\"Give Me Love\"]\".\nLo stesso periodo coincise con il picco della devozione e del fervore religioso di Harrison nei confronti della religione induista. Harrison compose \"Give Me Love\" molto velocemente. Nella sua autobiografia del 1980, \"I, Me, Mine\", Harrison ricord\u00f2 il processo di scrittura del brano:\nComposizione.\n\"Give Me Love (Give Me Peace on Earth)\" prosegue nel solco della precedente \"My Sweet Lord\", attraverso la fusione del bhajan indiano (o canto devozionale) con la musica gospel occidentale.\nNel testo, Harrison esprime la propria visione della vita nel mondo fisico. Dopo il passaggio strumentale introduttivo, la traccia inizia con il ritornello nel quale George aspira a una vita libera dal Karma della rinascita, o dalla reincarnazione: \"\u00abGive me love, give me love, give me peace on earth / Give me light, give me life, keep me free from birth\u00bb\" (\"Dammi amore, dammi amore, dammi pace sulla terra / Dammi luce, dammi vita, tienimi libero dalla nascita\"). Queste parole sono portatrici di un messaggio semplice ed universale, che nel contesto dell'epoca, potevano essere associate sia all'ideale \"peace and love\" degli hippy, sia alla ricerca spirituale di Harrison. Il tema della liberazione dal concetto della rinascita perenne \u00e8 presente anche in altre tracce del disco, come \"The Lord Loves the One (That Loves the Lord)\" e \"Living in the Material World\".\nInoltre, Harrison chiede l'assistenza divina per \"far fronte a questo carico pesante\", mentre il suo dichiarato tentativo di \"toccare e raggiungere il Signore con cuore ed anima\" ricorda la sua stessa volont\u00e0 di avere un rapporto diretto con Dio come cantato in \"My Sweet Lord\". Queste due frasi, che completano il ritornello, implicano una mancanza o un'insoddisfazione da parte del cantante. Secondo l'autore Ian Inglis, esse sarebbero \"un riconoscimento delle prove e delle tribolazioni che stava affrontando in un contesto pi\u00f9 terreno\" nel periodo post-Concert for Bangladesh.\nRegistrazione.\nInizialmente la registrazione avrebbe dovuto essere prodotta da Phil Spector, ma il comportamento erratico del produttore fece ben presto capire a Harrison che avrebbe dovuto essere lui ad occuparsi di tutto il lavoro.\nCome per la maggior parte di \"Living in the Material World\", Harrison registr\u00f2 la traccia base di \"Give Me Love\" nell'autunno del 1972 con l'assistenza dell'ex tecnico dei Beatles Phil McDonald. Le sessioni si svolsero presso lo studio casalingo di George a Friar Park, oppure agli Apple Studio di Londra. A differenze delle precedenti produzioni di Harrison con Spector, dove erano stati impiegati una grande variet\u00e0 di strumentisti, per \"Give Me Love\" egli opt\u00f2 per una produzione pi\u00f9 scarna e meno invadente. Altra importante differenza fu l'adozione da parte di Harrison di uno stile di produzione alla George Martin, simile a quanto da lui fatto con i Beatles.&lt;ref name=\"John Metzger/MB\"&gt;John Metzger, \"George Harrison \"Living in the Material World\"\", \"The Music Box\", vol. 13 (11), novembre 2006.&lt;/ref&gt;\nDurante i primi due mesi del 1973 Harrison complet\u00f2 le sovraincisioni sulla traccia base, incluse due parti di chitarra slide, e il pianoforte di Nicky Hopkins suonato nel suo caratteristico stile melodico. La sezione ritmica \u00e8 formata dal bassista Klaus Voormann e dal batterista Jim Keltner. Nel pezzo l'organo venne suonato da Gary Wright."}
{"id": "1859852", "revid": "287204", "url": "https://it.wikipedia.org/wiki?curid=1859852", "title": "Fattoria Granducale di Montevarchi", "text": "La Fattoria granducale di Montevarchi era un vasto complesso terriero di propriet\u00e0 della famiglia Medici che si estendeva lungo l'Arno per quasi 10 kilometri e su oltre 395 ettari suddivisi in 19 poderi tra Levane, Levanella, Montevarchi, San Giovanni Valdarno, Figline Valdarno e con una magione padronale che si affacciava sulla via maestra di Montevarchi. Costituita da Cosimo I alla fine del Cinquecento venne successivamente allivellata, ossia affittata, dal granduca Pietro Leopoldo nel 1783.\nStoria.\nNell'ambito dei lavori intrapresi da Cosimo I per la ricanalizzazione dell'Arno volti a controllarne maggiormente le piene e ad eliminare una serie di tortuosit\u00e0 con la vaga speranza di renderlo perfino navigabile, tutti i terreni strappati alle acque o ritagliati sull'antico letto del fiume vennero via via incamerati dalla corona come risarcimento delle spese sostenute per la realizzazione dell'opera. In particolare, i nuovi territori del Valdarno furono organizzati in fattoria sotto la direzione di Don Antonio de' Medici che ne ebbe poi l'usufrutto.\nI 395 ettari totali della fattoria, organizzati in unit\u00e0 produttive o poderi tutti confinanti tra loro (escluso quello di \"Valercole\" che si trovava a Gaville sulle colline di Figline) erano caratterizzati da una coltura di tipo intensivo e da condizioni geografiche favorevoli quali la fertilit\u00e0 dei terreni, la vicinanza ai principali mercati cerealicoli e alle maggiori arterie viarie della Toscana e, data la prossimit\u00e0 dell'Arno, anche da una relativa facilit\u00e0 di irrigazione.\nLa suddivisione fondiaria della fattoria prevedeva 14 poderi a Montevarchi, di cui uno a Levane e uno a Levanella, per un totale di 278,89 ettari, 4 poderi a San Giovanni per 90,25 ettari e uno a Figline di 25,88 ettari. In particolare:\nLevane\nLevanella\nMontevarchi\nSan Giovanni Valdarno\nFigline Valdarno\nTutti questi poderi, che avevano un'estensione media di 22 ettari ciascuno, erano certamente tra i migliori della regione con una produzione considerevole nel campo dei cereali, delle colture erbacee ed arboree con particolare riferimento alla gelsicoltura, del vino anche se di pessima qualit\u00e0. Nell'insieme i terreni della fattoria all'86,72% erano a lavorativo arborato (frutteti, vigneti, oliveti), al 10,09% ad alberi piantati sul greto del fiume detti \"spalla d'Arno\", al 2,86% a pasture dette \"lame\", lo 0,28% a lavorativo nudo (grano) e lo 0,05% a prato. Solo a Valercole il 28% era a lavorativo arborato, il 10% a seminativo nudo e il 62% a boschi. Quasi tutti i poderi erano lavorati da famiglie di mezzadri composte da circa 14 individui per nucleo.\nAnnessi alla fattoria erano anche gli immobili della Magione Granducale sulla via maestra di Montevarchi, un grosso magazzino con fosse per il grano fuori dalle mura di Montevarchi nell'odierna Via delle Fornaci, l'Osteria e la Stazione di Posta di Levane, due case e fosse da grano (poste sotto il palazzo pretorio) a San Giovanni Valdarno. \nL'allivellazione.\nCon l'estinzione della famiglia Medici, che aveva sempre amministrato direttamente la fattoria affidandone la gestione a un fattore e i terreni in lavorazione a dei mezzadri, la fattoria pass\u00f2 di competenza del demanio che successivamente la affitt\u00f2 a privati che pagavano direttamente il loco canone allo Scrittoio granducale. Tra il 1740 e il 1749 ne fu affittuario l'ex fattore Cosimo M. Berti che per\u00f2 fin\u00ec in rovina, dal 1750 al 1758 venne affidata a Bartolomeo Nesterini di Montevarchi che poi non volle rinnovare un contratto rivelatosi troppo oneroso e dunque pass\u00f2 alla famiglia Feroci di Figline Valdarno che la tenne fino al 1782 quando fu costretta a cederla avendo accumulato ben 8430 scudi di debito nei confronti dell'erario.\nLa fallimentare gestione privata della fattoria convinse, gi\u00e0 nel 1779, il granduca Pietro Leopoldo della necessit\u00e0 di scomporne i poderi in singole unit\u00e0 e di allivellarli uno ad uno. L'allivellazione (da \"Libellum\" ossia il libretto in cui veniva rogato il documento) era un tipo di contratto agrario che garantiva al contraente il pieno beneficio dei beni allivellati previo pagamento di un canone in denaro al possessore (in questo caso il granduca) ma molto pi\u00f9 basso rispetto a quello mezzadrile. \nPartirono cos\u00ec le operazioni di stima del valore dei terreni e degli immobili con relativa mappatura catastale sotto la supervisione dell'ingegnere Bernardino della Porta, e del sovrintendente dello Scrittoio Bartolini Bandelli. Quando, dopo quattro anni di calcoli, fu stabilito che la propriet\u00e0 valeva in totale 144.095 scudi, davanti al tribunale delle Regalie di Montevarchi, il 4, 7 e 9 luglio 1783 cominci\u00f2 l'asta per l'assegnazione dei livelli per tutti i poderi escluso quello delle \"Padulette\" e i vari immobili che invece furono messi in vendita.\nL'incanto tuttavia non dette i frutti sperati da Firenze. Per le \"Case Nuove\" e gli immobili non si fece avanti nessuno, mentre i rilanci per il canone dei poderi non raggiunsero che un magro 12% di incremento sulla base d'asta. Bartolini decise allora di annullare l'asta pubblica e di procedere per offerte private da far pervenire direttamente allo Scrittoio. L'asta, andata praticamente deserta, si era infatti prestata a varie forme di trust o di cartello, se non di intimidazione, che le offerte private, fatte nella segretezza di uno studio notarile, avrebbero invece evitato. E infatti sul tavolo del sovrintendente arrivarono 38 offerte: 17 da mezzadri della fattoria e 21 da privati esterni di cui 5 interessati solo alle propriet\u00e0 immobiliari. \nIl 20 agosto 1783 il sovrano scelse i nomi dei fortunati che risultarono poi essere 11 mezzadri e 7 privati. La scelta di Pietro Leopoldo, orientata pi\u00f9 verso gli agricoltori che verso gli speculatori, voleva favorire soprattutto i contadini che, per meriti lavorativi, avevano ottenuto una certa agiatezza economica e il ceto medio formato da piccoli possidenti, mercanti, borghesi che per la loro operosit\u00e0 stavano piano piano distinguendosi nel circuito economico locale e non solo. I nobili e i molto ricchi ne furono generalmente esclusi.\nMa le buone intenzioni di Pietro Leopoldo tuttavia non ressero alle manovre del mercato tanto che due anni dopo l'allivellamento, Orazio Cini, che originariamente aveva ottenuto solo i due poderi delle \"Case Romole\", ne controllava gi\u00e0 cinque. Cos\u00ec se nel 1783 la fattoria era stata allivellata per il 68% a contadini e per il 32% a borghesi, nel 1785 la percentuale di contadini, tra gli allivellatori, era scesa al 55,2% a favore di quella dei borghesi che era salita al 44,8% mentre nel 1825 i contadini non raggiungevano il 50% (49,6%) contro un 38% di borghesi e, new entry, un 12% di nobili."}
{"id": "1859853", "revid": "120797739", "url": "https://it.wikipedia.org/wiki?curid=1859853", "title": "Ramsau am Dachstein", "text": "Ramsau am Dachstein \u00e8 un comune austriaco di 2 765 abitanti nel distretto di Liezen (subdistretto di Gr\u00f6bming), in Stiria.\nSport.\nStazione sciistica, la localit\u00e0 \u00e8 attrezzata per la pratica dello sci nordico (tra i suoi impianti figura il trampolino W90-Mattensprunganlage); ha ospitato i Mondiali della disciplina nel 1999 e numerose tappe della Coppa del Mondo di combinata nordica, della Coppa del Mondo di salto con gli sci e della Coppa del Mondo di sci di fondo."}
{"id": "1859854", "revid": "767487", "url": "https://it.wikipedia.org/wiki?curid=1859854", "title": "Amanti perduti", "text": "Amanti perduti (\"Les Enfants du paradis\") \u00e8 un film del 1945 diretto da Marcel Carn\u00e9.\nIl film \u00e8 caratterizzato dalla peculiare narrazione che intreccia abilmente figure e avvenimenti, dalla cura dell'inquadratura e della fotografia, e dalle rinomate performance attoriali del cast, ed \u00e8 considerato l'apice della collaborazione artistica fra Carn\u00e9 e lo sceneggiatore-poeta Jacques Pr\u00e9vert. Nel 1971 fu definito, durante la cerimonia dei C\u00e9sar, \u00abil miglior film nella storia del cinema sonoro francese\u00bb.\nTrama.\nAmbientato nella Parigi di Luigi Filippo, il film narra le vicende di un gruppo di persone sullo sfondo del Boulevard du Temple, all'epoca sede di moltissimi teatri (tra cui quello dei \"Funambules\" citato nel film) e piuttosto malfamato, tanto da essere conosciuto con il nome di \"Boulevard du crime\". Al centro della trama \u00e8 Garance, un'attrice contesa tra quattro ammiratori, con ciascuno dei quali intreccia una relazione: il bandito-gentiluomo Lacenaire, il celebre attore classico Fr\u00e9deric Lema\u00eetre, il ricchissimo conte di Montray, e il mimo Baptiste Debureau.\nIl film tuttavia non \u00e8 una storia d'amore, ma un affresco in cui alle vicende dei protagonisti si legano le immagini della vita sul palcoscenico, per cui il quadro si arricchisce di una folla di clown, saltimbanchi, artisti di strada, piccoli criminali e un vecchio barbone, Jericho, che nelle intenzioni di Pr\u00e9vert doveva rappresentare il destino.\nGarance, dopo aver superato alcune vicissitudini con la giustizia, che la costringeranno ad abbandonare temporaneamente Parigi, reincontra il mimo Baptiste, che nel frattempo ha sposato una sua collega di spettacolo, e corona il suo sogno trascorrendo con lui una notte d'amore. Vengono per\u00f2 scoperti dalla moglie del mimo e sono costretti a lasciarsi proprio il giorno dei festeggiamenti per il carnevale.\nTitolo.\nIl titolo \"Les Enfants du paradis\", letteralmente \"I ragazzi del paradiso\", \u00e8 un'espressione che significa \"quelli del loggione\". In origine il titolo avrebbe dovuto essere \"Funambules\", a indicare quindi non gli spettatori, ma gli artisti.\nProduzione.\nIl regista Marcel Carn\u00e9 collaborava fin dai suoi esordi con lo sceneggiatore Jacques Pr\u00e9vert: insieme avevano realizzato fra il 1936 e il 1942 cinque film che li avevano fatti emergere come una delle coppie di autori pi\u00f9 accreditate dell'epoca. La ricerca di un soggetto per il loro sesto film cre\u00f2 loro alcune difficolt\u00e0 per via dei rigidi controlli imposti dal Governo di Vichy, che vietava la trattazione di qualsiasi tema realistico.\nNel 1943 Carn\u00e9 e Pr\u00e9vert incontrarono per caso a Nizza Jean-Louis Barrault, che raccont\u00f2 loro alcuni aneddoti della vita di Baptiste Debureau, famoso mimo del XIX secolo. Di qui nacque la prima idea del film. Le riprese ebbero inizio il 16 agosto 1943, minate dalle numerose difficolt\u00e0 dovute alla seconda guerra mondiale. Il \"Boulevard du Crime\" venne ricostruito all'aperto presso gli studi La Victorine di Nizza. La prima interruzione delle riprese si ebbe alla fine del 1943 per lo sbarco degli alleati in Sicilia e l'abbandono da parte della produzione italiana Scalera Film. Le autorit\u00e0 di Vichy considerarono la produzione pericolosa e richiamarono tutta la troupe a Parigi, dove comunque la realizzazione pot\u00e9 riprendere presso gli studi di Joinville della Path\u00e9.\nUna seconda interruzione fu dovuta all'allontanamento del produttore Andr\u00e9 Paulv\u00e9, ebreo, a causa delle leggi razziali emanate dal regime. Il musicista Joseph Kosma e lo scenografo Alexandre Trauner, anch'essi ebrei, riuscirono invece a lavorare al film, ma attraverso dei prestanome. La difficolt\u00e0 maggiore si ebbe quando un'alluvione distrusse il set del \"Boulevard du Crime\" a Nizza. Tutte queste interruzioni fecero lievitare enormemente il costo del film fino alla somma di circa 60 milioni di franchi, cifra quattro volte superiore a un film medio dell'epoca.\nLe riprese terminarono il 20 giugno 1944, pochi giorni dopo lo sbarco in Normandia degli alleati. In gennaio venne ultimata la produzione e tre copie dei negativi del film vennero nascoste in tre diverse localit\u00e0: una nel \"caveau\" della Banca di Francia, una nella cassaforte della Path\u00e9, una nella cantina di una villa in Provenza, in attesa della fine della guerra. La prima ebbe comunque luogo a Parigi il 9 marzo 1945 in una serata di gala al Palais de Chaillot.\nDistribuzione.\nLa distribuzione del film inizi\u00f2 sempre a Parigi, il 15 marzo 1945, al cinema Madeleine e al cinema Colis\u00e9e. La lunga durata del film di ben 195 minuti cre\u00f2 dei problemi, per cui si decise di proiettare il film suddiviso in due episodi, intitolati rispettivamente \"Boulevard du Crime\" e \"L'Homme blanc\". Nonostante il pubblico fosse costretto quindi a pagare un doppio ingresso per vedere l'intero film, l'opera ebbe un tale successo che i biglietti venduti nella sola Parigi riuscirono da soli a far rientrare quasi interamente i costi dell'intera produzione.\nNon altrettanta fortuna arrise a Carn\u00e9, che dovette affrontare, dopo la guerra, i rancori dei comitati di liberazione, che gli contestarono la scelta di aver continuato a lavorare nella Francia occupata, mentre altri colleghi come Jean Renoir o Ren\u00e9 Clair, ad esempio, avevano deciso di trasferirsi all'estero.\nNegli Stati Uniti d'America, \"Les Enfants du paradis\" fu distribuito l'anno seguente in una versione pesantemente ridotta e presentato come una sorta di \"Via col vento\" alla francese. Nonostante questo, il film ottenne una candidatura nella categoria Oscar alla migliore sceneggiatura non originale alla cerimonia di premiazione del 1947. Anche in Italia fu presentata una edizione accorciata, della durata complessiva di soli 95 minuti, ma in televisione \u00e8 stata trasmessa pi\u00f9 volte l'edizione integrale, in alcuni casi divisa nei due episodi, andati in onda in due serate diverse.\nEdizioni home video.\nSul mercato italiano sono uscite varie edizioni home video del film in DVD, nel formato originale 1.33:1, distribuite, di volta in volta, da BIM/20th Century Fox, Rai Cinema, Walter Casini &amp; Partners e altri. Il film \u00e8 stato ripubblicato nel 2019 in due DVD prodotti da DNA S.r.l., in doppio formato video (originale 1.33:1 e anamorfico 1.78:1), diviso in due parti intitolate rispettivamente \"Il boulevard del delitto\" e \"L'uomo in bianco\". Questa edizione, che sono state editate con il contributo dello studioso di storia del cinema Riccardo Cusin, sono disponibili anche in streaming su alcune piattaforme."}
{"id": "1859857", "revid": "2179435", "url": "https://it.wikipedia.org/wiki?curid=1859857", "title": "Stazione di Botteghelle", "text": "La stazione di Botteghelle \u00e8 una stazione di Napoli, posta sulla linea per Baiano della ex Circumvesuviana, si trova nella zona di Botteghelle, che fa parte del quartiere Ponticelli.\nStoria.\nLa stazione venne attivata il 2 marzo 2003, in concomitanza con la nuova variante a doppio binario fra Napoli Centro Direzionale e Volla.\nStrutture e impianti.\nAperta insieme alla linea nel 2002, la stazione dispone di un fabbricato viaggiatori che ospita la sala d'attesa e la biglietteria. I binari sono due, uniti tramite una banchina: l'accesso \u00e8 consentito o tramite un sottopassaggio o attraverso l'uso di scale mobili.\nMovimento.\nVi fermano i treni con destinazione Napoli, quelli per Baiano, quelli per Acerra, e quelli diretti a San Giorgio a Cremano.\nIl traffico passeggeri si mantiene su livelli discreti, soprattutto a livello pendolare verso Napoli.\nServizi.\nLa stazione dispone di:"}
{"id": "1859859", "revid": "466539", "url": "https://it.wikipedia.org/wiki?curid=1859859", "title": "Vincenzo Patan\u00e8", "text": "Biografia.\nHa vissuto l'infanzia nella cittadina siciliana, per poi trasferirsi a nove anni a Napoli, dove si \u00e8 laureato in Lettere, con una tesi in Filologia romanza (sul \"Libro de Buen Amor\"), e ha conseguito il Diploma nella Scuola di Perfezionamento di Storia dell'Arte Medioevale e Moderna, con una tesi in Storia dell'arte contemporanea (sulla rivista \"La fotografia artistica\"). Dopo aver insegnato quattro anni a Napoli, presso la Scuola militare Nunziatella, dal 1981 vive a Venezia, dove ha insegnato Storia dell'Arte, dal 1986 fino al 2017 presso il Liceo Artistico Statale. L'8 ottobre 2016 si \u00e8 unito civilmente a Venezia con il suo compagno Giacomo Caruso, docente di inglese. \n\u00c8 autore di numerose monografie sull'arte, sulla letteratura, sul cinema e sulla storia del cinema (in particolare quello a tematica LGBT), e sulla storia e la cultura gay, in particolare sul rapporto fra omosessualit\u00e0 e cultura islamica. Ha poi curato libri d'arte, tra cui \"Eros e mito - Achille e Chirone\" di Marco Silombria e \"Delos - Le peintre des dieux, h\u00e9ros et mythologies\" di Fr\u00e9d\u00e9ric Desclos.. Le sue due pi\u00f9 recenti opere sono su Lord Byron: \"L'estate di un ghiro. Il mito di Lord Byron\" (prima edizione \"L'estate di un ghiro. Il mito di Lord Byron attraverso la vita, i viaggi, gli amori, le opere\") e \"I frutti acerbi. Lord Byron, gli amori &amp; il sesso\" (edito negli Usa da Rowman &amp; Littlefield col titolo \"The Sour Fruit. Lord Byron, Love &amp; Sex\").\nNel 2000 \u00e8 stato protagonista del documentario \"A qualcuno piace gay\", sotto la direzione di Anton Giulio Onofri, che rilegge in chiave cronologica il cinema italiano a tematica omosessuale. Il documentario si ispira all'omonimo libro dello stesso autore. Ha fatto parte di giurie di Festival come il 18\u00ba Festival internazionale di film con tematiche omosessuali di Torino (2003), la 1\u00aa edizione del \"Queer Lion Award\" (collegata alla 64\u00aa Mostra del Cinema di Venezia nel 2007), il \"7\u00ba Festival Internacional de Cinema Gai i L\u00e8sbic de Barcelona\" (2007), la 13\u00aa edizione del Mestre Film Fest (2010), il 1\u00b0 Sardinia Queer Short Film Festival di Cagliari (2012) e il 28\u00ba Festival MIX di Milano (2014). Ha partecipato collaborato al 12\u00b0 Queer Lisboa/Festival de Cinema Gay e L\u00e9sbico de Lisboa (2008). Ha collaborato con le universit\u00e0 di Venezia, Trento e Mannheim e con l'Accademia di Belle Arti di Venezia.\nDa oltre un ventennio collabora con l'Ufficio Cinema del Comune di Venezia e alla sua pubblicazione Circuito Cinema, ideando e organizzando molte rassegne cinematografiche, anche nell'ambito dell'Associazione Amici del Circuito Cinema di Venezia. Per conto di Palazzo Grassi ha organizzato le rassegne cinematografiche \"Ombre ammonitrici. Il cinema espressionista tedesco\" (1997) e \"Pablo Picasso: dalla pittura al cinema\" (1998).\nAll'attivit\u00e0 di critico Patan\u00e8 affianca quella giornalistica, soprattutto su arte, cinema, letteratura e islam. Dal 1990 ha contribuito, ininterrottamente, a testate come Babilonia, Pride (di cui \u00e8 stato dal 2004 responsabile del settore cinema e video) e ai siti \"Terence\" e \"Culturagay.it\". Attualmente collabora, dal 2013, al sito \"Cinemagay.it.\" Dal 2014 partecipa, con la sua rubrica Zigzagando, alla trasmissione \"L'altro marted\u00ec\" di Radio Popolare. Inoltre, ha scritto per numerose altre testate, anche con lo pseudonimo di Luca Sclabas, e cataloghi di cinema, arte e fumetti.\nHa partecipato - sia dal vivo sia per televisione o radio - a numerosi dibattiti, incontri, conferenze, tavole rotonde, presentazioni e relazioni, in particolare nell'ambito della cultura gay. Nel 2019 ha ricevuto il Premio Speciale di Alto Merito al Concorso Internazionale Poesia e Narrativa \"Lord Byron Porto Venere Golfo dei Poeti\". Il 29 gennaio 2020 gli \u00e8 stato assegnato, presso l'hotel Danieli a Venezia, il \"Premio Speciale Montale Fuori di Casa 2020\" per il suo libro \"L'estate di un ghiro - Il mito di Lord Byron\"."}
{"id": "1859866", "revid": "84217", "url": "https://it.wikipedia.org/wiki?curid=1859866", "title": "Museo diocesano (Ascoli Piceno)", "text": "Il museo diocesano di arte sacra di Ascoli Piceno ha sede nell'ala destra del palazzo dell'Episcopio in piazza Arringo, dove si trovano anche la pinacoteca civica e il museo archeologico statale.\nCreato con lo scopo di riunire e conservare la maggior parte delle opere appartenenti al patrimonio artistico della diocesi ascolana fu inaugurato nell'anno 1961 dal vescovo Marcello Morgante. Il suo spazio espositivo si compone di sette ambienti che ospitano sculture lignee e in pietra, dipinti su tela e su tavola, argenteria sacra e arredi realizzati dalle scuole minori della citt\u00e0 che ebbero un notevole sviluppo nel 1400, oltre a manufatti di arte fiorentina del XVI secolo. Molti degli oggetti provengono direttamente dalla citt\u00e0 di Ascoli, mentre altri sono stati recuperati nel territorio diocesano. \nL'intera raccolta si compone di opere realizzate dal XIII \u2013 XIV secolo fino ai nostri giorni. \nIn seguito al restauro del complesso dei palazzi vescovili, il museo, negli anni 2018 - 2019, \u00e8 stato profondamente ampliato nel suo percorso espositivo e negli oggetti esposti, includendo nel percorso di visita anche il \"Salone di Mos\u00e8\" del Palazzo Roverella. Tuttavia allo stato attuale (2021) esso non \u00e8 stato ancora riaperto al pubblico.\nLe sale.\nL'elenco delle sale con le opere in esse contenute si riferisce all'allestimento precedente i lavori effettuati tra il 2018 ed il 2019, non ancora aperto al pubblico.\nLe opere.\nStatua di Sant'Emidio di Pietro Vannini.\nL'artista la realizz\u00f2 nell'anno 1482 quando papa Sisto IV concesse alla citt\u00e0 di Ascoli la \u00ab\"libertas ecclesiastica\"\u00bb. Sul basamento ottagonale della statua si legge: \u00ab\"Ex quo libertas porta est asculea cumque iustitia rutilans ensis in urbe sumptibus hoc sacre residentum atque ere catedre Petri et Francisci celte refulget opus\"\u00bb. \nNell'iscrizione compaiono sia il nome di Pietro sia quello di Francesco, riferibili al Vannini e a Francesco di Paolino da Offida, ma \u00e8 da ritenersi che solo il Vannini fu l'autore dell'effigie.\nLa statua \u00e8 alta 152\u00a0cm, ottenuta da una fusione di argento e lavorata a sbalzo. Raffigura il santo patrono ascolano vestito con abito pontificale in atteggiamento benedicente mentre stringe nella mano sinistra il pastorale liturgico. Quest'ultimo fu aggiunto e realizzato postumo alla fusione, nel XVII secolo, e donato dal cardinale Bernerio come ricorda lo stemma riportato sulla parte terminale dell'asta.\nL'opera, scrive Luigi Serra, \u00e8 considerata una delle migliori del periodo quattrocentesco per la \u00ab\"vivacit\u00e0 espressiva nel volto e nel gesto\"\u00bb. Le pieghe plastiche del panneggio dell'abito sono particolarmente curate, la mitria, nella porzione frontale, reca incise sei formelle ovali cesellate di cui quattro riportano le immagini dei santi della chiesa ascolana. La stola e il piviale, lungo i loro orli, sono riccamente intessuti da rilievi, la lavorazione del cappuccio \u00e8 decorata da motivi floreali. Il tondo fermaglio del piviale, centrato all'interno di un perimetro stellato, riporta inciso il momento in cui il papa Marcello I consacra vescovo il patrono ascolano. Questa statua, il braccio reliquiario e la pietra di decollazione, conservata presso il tempietto di Sant'Emidio Rosso, sono tra le icone pi\u00f9 venerate dai fedeli della citt\u00e0 di Ascoli.\nBraccio Reliquiario di Sant'Emidio di Pietro Vannini.\nQuest'opera, in argento dorato alta 87\u00a0cm, forgiata a forma di avambraccio che termina con la mano benedicente, racchiude al suo interno una reliquia di Sant'Emidio. Il braccio si erge verticale sopra un ricco basamento che si eleva da un poligono esagonale stellato, costituito da dischi sovrapposti. \nIl reliquiario, attribuito da Emile Bertaux all'orafo Pietro Vannini, fu realizzato nel XV secolo su commissione di Giovanni di Filippo, sacerdote, come riportato nella scritta incisa: \u201c HOC OPUS FECIT FIERI DOMINUS IHOANNES PHILIPPI SAC.\u201d\nLa mano, che mostra un prezioso anello episcopale sul dito anulare, appare avvolta tra le increspature di un guanto nella cui porzione dell'orlo si legge l'iscrizione incisa a caratteri gotici: \u00abIESUS AUTEM TRANSIENS P.R.\u00bb. \nLa parte dell'avambraccio \u00e8 ricoperta dalla manica in argento di un camice di broccato decorato a disegni fogliari e floreali con apposto un nastro dorato. All'interno della fascia del nastro si legge la scritta: \u00abAVE MARIA\u00bb. Il gallone \u00e8 trattenuto da un fermaglio, in oro, che ha incastonati sulla cornice quattro rubini e quattro smeraldi. Al centro, si vede raffigurata una rappresentazione stilizzata della citt\u00e0 di Ascoli con un ponte e molte torri che sorgono dinanzi alla raffigurazione di una lupa romana.\nIl pastorale di arte fiorentina del XVI secolo.\nQuesto pastorale liturgico, lungo 180\u00a0cm, \u00e8 un'opera realizzata in argento lavorato a sbalzo dai maestri dell'arte orafa fiorentina del XVI secolo. Fu donato al Capitolo di Ascoli da Girolamo Bernerio, cardinale appartenuto all'ordine dei Domenicani. \nIl disegno del manufatto, di gusto rinascimentale, \u00e8 concordemente attribuito a Giorgio Vasari. Si compone della lunga asta e del prezioso ricciolo terminale costituito da foglie d'acanto che racchiudono nella parte centrale un piccolo Bambinello benedicente. La figura di Ges\u00f9 Bambino \u00e8 appoggiata alla base di un tempietto ionico con colonnine e frontoni. Sotto i frontoni si aprono quattro piccole nicchie che accolgono le raffigurazioni della Madonna di Loreto, di Sant'Emidio, di San Francesco e di San Domenico. Nella porzione che sovrasta i frontoni, all'interno del timpano, ci sono gli stemmi del cardinale Bernerio e del Capitolo ascolano.\nCollegamenti esterni.\nPagina sul museo diocesano nel sito della diocesi"}
{"id": "1859867", "revid": "155613", "url": "https://it.wikipedia.org/wiki?curid=1859867", "title": "Grand Hotel Corallo", "text": "Il Grand Hotel Corallo, noto anche come Albergo Corallo o Terminus Corallo, \u00e8 uno degli alberghi storici di Livorno, situato in piazza Dante 19.\nUn tempo annesso all'adiacente Stabilimento termale Acque della Salute, ha perso la sua funzione originaria ed \u00e8 sede di numerosi uffici.\nStoria.\nCostruito su progetto dell'ingegner Angiolo Badaloni per conto della Societ\u00e0 Acque della Salute su un terreno gi\u00e0 di propriet\u00e0 Pannocchia, all'esterno della Barriera Vittorio Emanuele, l'edificio venne inaugurato entro il 1910 - \u00e8 nominato nella \"Guida Album\" del 1905, Damigella riporta il 1906 come data di costruzione, Cresti ne fissa i termini tra il 1905 e il 1910, compare in una Pianta di Livorno allegata alla Guida del 1912 - , in ogni caso pochi anni dopo il completamento del contiguo Stabilimento delle Acque della Salute in funzione del quale venne costruito.\nPrestigioso luogo di incontro dei \"vacanzieri\" termali, secondo la moda di inizio secolo, e posto in posizione estremamente favorevole data la vicinanza della coeva stazione ferroviaria, l'edificio concluse il suo periodo di splendore con la prima guerra mondiale, pur continuando a rimanere albergo di prestigio fino agli anni quaranta.\nDopo la seconda guerra mondiale fu sede del Comando alleato, poi cadde in stato di progressivo abbandono.\nIntorno al 1970 fu acquistato dalla societ\u00e0 S.A.T.A. che ne cur\u00f2 la totale ristrutturazione in uffici, con gravi manomissioni negli interni.\nNel 1981 pass\u00f2 di propriet\u00e0 alla Ital40 S.p.A. di Milano e nel 1991 alla Societ\u00e0 Triton di Roma che lo gestisce; \u00e8 stato posto in vendita.\n\"Riscoperto\" alla fine degli anni settanta grazie al risveglio di interesse per l'architettura del Liberty italiano, l'edificio (di cui alcune foto d'epoca testimoniano il perduto splendore) si qualifica particolarmente per la forte presenza di elementi decorativi nei quali si ritrovano le tematiche ornamentali \"pi\u00f9 affini al liberty\" (Cresti 1987, p.\u00a0303) sebbene mescolati a componenti del repertorio classicista.\nContesto urbano.\nIsolato al centro di un parco di forma triangolare delimitato da un muro di cinta a colonnine di cemento con cancellata di accesso di gusto liberty in ferro verniciato (che originariamente circondava l'intero complesso), l'edificio \u00e8 separato dai giardini della piazza Dante, della quale chiude un intero lato, dalla via degli Acquedotti. Quest'ultima, da amena passeggiata ottocentesca tracciata da Pasquale Poccianti \u00e8 diventata, in seguito alla costruzione del cavalcavia ferroviario, una strada a scorrimento veloce di collegamento tra il centro cittadino e la variante Aurelia, distruggendo totalmente l'unitariet\u00e0 della zona e l'originario rapporto diretto dell'ex hotel Corallo con lo spazio antistante.\nSul lato opposto della piazza Dante sorge la stazione ferroviaria. Sul retro, dove il tessuto edilizio si fa pi\u00f9 minuto, l'edificio impone maggiormente la sua presenza e si affaccia direttamente sul viale Ugo Foscolo con la testata del corpo posteriore, mentre il muro di cinta si apre con la cancellata dell'ingresso secondario.\nA lato dell'edificio, separato da un muro, sorge l'ormai fatiscente Stabilimento delle Acque della Salute, originariamente in stretto rapporto con l'albergo che dallo stabilimento stesso e dalle cure termali che vi si svolgevano traeva motivo di esistenza.\nArchitettura.\nLa grande mole dell'edificio presenta impianto a \"T\" rovesciata, con il corpo principale rettangolare elevato su cinque piani fuori terra oltre il seminterrato e un breve corpo posteriore ad un solo piano rialzato.\nAll'estremit\u00e0 ovest del corpo principale \u00e8 collegata, tramite un passaggio a ponte, una bassa costruzione a pianta triangolare, destinata a bar, scandita in alzato da arcate in origine aperte sul davanti, poi tamponate, e coperta a terrazza con balaustra ad arabeschi vegetali in muratura traforata.\nIl lungo fronte dell'edificio principale \u00e8 mosso dai leggeri avanzamenti del settore centrale, dove si apre l'ingresso, e dei due corpi alle estremit\u00e0, conclusi oltre la gronda da torrette originariamente a loggia, chiuse con infissi in legno e vetro.\nL'alta fascia in muratura, che svolge funzioni di attico e nasconde le falde della copertura a tetto, si modella in corrispondenza dell'ingresso in una larga insegna che in origine recava la scritta \"Hotel Corallo\" presumibilmente in ceramica.\nTutti gli inserti policromi ceramici e pittorici dell'attico e dei fronti, particolarmente ricchi nel fregio sotto la trabeazione di coronamento, sono scomparsi e il trattamento coloristico di facciata, in origine differenziato, appare omogeneo, eludendo le numerose componenti decorative ed appiattendo la composizione d'insieme.\nLa regolare scansione delle aperture, arricchite da elaborate cornici di fattura differente su ciascun piano, \u00e8 intervallata nei tre piani superiori da elementi decorativi verticali a nastro uscenti da medaglioni, mentre i primi due piani sono segnati da fasce orizzontali e i cantonali rafforzati da file di finte bugne lisce concluse da protome femminili.\nFile di cornici segnano lo stacco tra la parte basamentale e il settore superiore e precedono la gronda aggettante, sostenuta da mensolotti.\nNon manca la presenza del ferro battuto, modellato in linee sinuose nelle ringhiere dei balconcini del terzo piano, mentre la balaustrata della terrazza laterale al pian terreno \u00e8 in muratura, con traforati arabeschi vegetali intervallati da pilastrini.\nTale eterogeneo repertorio decorativo di non eccelsa fattura, dove convivono stilemi di impronta liberty e motivi di retaggio classicista, si coagula intorno all'arcone centrale rimarcato dal forte aggetto del balcone. Il settore in cui si apre l'ingresso \u00e8 infatti inquadrato da lunghe lesene a bugne lisce concluse da protome femminili, e si articola in una elaborata successione verticale comprendente il portale di accesso, circondato da una sinuosa cornice; la finestra superiore a bulbo tripartita, con decorazioni floreali in rilievo nei cunei laterali e cornici che proseguono sull'aggetto aprendosi con corolle di fiori; il balcone, sostenuto da mensoloni scolpiti con volti femminili incorniciati da motivi vegetali e chiuso da una pesante balaustrata; la grande arcata, infine, inquadrata da lesene piatte e coronata da una spessa ghiera scolpita a fogliame, dentro la quale si aprono le portefinestre del secondo e del terzo piano.\nLe torrette, coronate anch'esse da una fascia in muratura sagomata, mostrano un trattamento decorativo di gusto pi\u00f9 marcatamente secessionista, con il fregio ornato da triglifi stilizzati e gruppi di fiori, e le lesene sottostanti arricchite nel fusto da listelli verticali e protome femminili e nei capitelli da corolle di rose.\nLa composizione del fronte principale si ripete sostanzialmente identica sul prospetto opposto, con la sola variazione del settore centrale, qui pi\u00f9 semplicemente tripartito dalle lesene a bugne, scansione che viene riproposta sulle brevi testate.\nIl corpo trasversale sul retro, dove in origine si trovava lo splendido salone ristorante con le grandi portefinestre affrontate e aperte sul lato Est sulla terrazza cui si accede con breve scalinata circolare, ancora dotata della ringhiera originale in ferro battuto, \u00e8 collegato al corpo principale da un ulteriore basso padiglione con testata circolare ad Ovest, e da un secondo corpo aggiunto successivamente su parte della terrazza.\nIl corpo sul retro prospetta sulla strada con una testata classicista conclusa da un timpano triangolare, trattata a fasce orizzontali intervallate da cornici e divise in riquadri intorno alla grande finestra centrale ad arco. Le facciate sono scandite dalle aperture e decorate, nella fascia sotto la gronda sagomata in aggetto, da coppie di peducci scolpiti.\nInterno.\nLo spazio interno del grande salone, visibile in una foto d'epoca, \u00e8 stato completamente stravolto per la nuova destinazione a sede IBM e amputato del ricco apparato decorativo di stucchi scolpiti a motivi zoomorfi, degli inserti pittorici di Ulisse Picchi (1867-1920), delle lesene affioranti tra le finestre arricchite da capitelli con animali marini, delle grandi lumiere a soffitto e a parete.\nLa volta, ancorata, \u00e8 stata privata delle unghie laterali ma conserva il grande lucernario rettangolare al centro. Originali sono anche gli infissi esterni e le vetrate interne.\nSul fondo, in un vano triangolare, \u00e8 collocata la scaletta in pietra di collegamento con gli ambienti a volta del seminterrato, occupato dal Circolo del Bridge.\nGravi manomissioni sono state compiute anche negli interni del corpo principale, distribuiti da lunghi corridoi simmetrici che si dipartono dai lati dello scalone. Il grande atrio e i saloni a pian terreno presentavano originariamente decorazioni pittoriche, poi completamente scomparse. Le volte sono state coperte da controsoffittature e le pavimentazioni originali, in marmo, nascoste da un pavimento galleggiante per il passaggio di cavi e fili elettrici. Nei saloni rimangono gli infissi e le cornici a stucco con motivi floreali.\nPi\u00f9 consistenti le tracce della decorazione originale a stucco nelle stanze all'estremit\u00e0 Est, dove i pilastri conservano le delicate protome femminili sul fusto e i fasci di rose sui capitelli.\nLa grande hall d'ingresso, pavimentata a quadroni di marmo bianco e grigio disposti a scacchiera, \u00e8 qualificata da otto grandi colonne che originariamente suggerivano il percorso privilegiato di accesso al salone sul retro.\nLa hall \u00e8 stata privata di tutti gli arredi originali (banco della reception in mogano scuro, bussola girevole d'entrata, cabine telefoniche sulla parete) e le colonne in gesso dipinte a finto marmo hanno sostituito le originali colonne in marmo rosa venato. Sul fondo della galleria colonnata si trovano, a destra, la scala interna di servizio e il blocco degli ascensori, mentre sulla sinistra si apre il grande scalone in marmo a due rampe, con ringhiera in legno al posto di quella originale in ferro battuto.\nDecorata da stucchi con motivi vegetali negli intradossi degli arconi dei pianerottoli di arrivo ai piani, la scalinata prende luce dai finestroni sul retro che ancora conservano gli infissi in legno dell'epoca. Ai piani superiori, tutti sistemati ad uffici, l'unica traccia delle pavimentazioni originali \u00e8 costituita dal parquet della stanza centrale dell'ex-appartamento reale al primo piano."}
{"id": "1859868", "revid": "36426", "url": "https://it.wikipedia.org/wiki?curid=1859868", "title": "Stabilimento delle Acque della Salute", "text": ""}
{"id": "1859869", "revid": "1305772", "url": "https://it.wikipedia.org/wiki?curid=1859869", "title": "Pieces of a Dream", "text": "Pieces of a Dream (\"pezzi di un sogno\" in lingua inglese) pu\u00f2 riferirsi a:"}
{"id": "1859871", "revid": "36426", "url": "https://it.wikipedia.org/wiki?curid=1859871", "title": "Stazione ferroviaria di Livorno", "text": ""}
{"id": "1859874", "revid": "287204", "url": "https://it.wikipedia.org/wiki?curid=1859874", "title": "Pieces of a Dream (singolo)", "text": ""}
{"id": "1859876", "revid": "729019", "url": "https://it.wikipedia.org/wiki?curid=1859876", "title": "Stazione di Poggioreale", "text": "La stazione di Poggioreale \u00e8 una stazione sotterranea di Napoli, posta sulla linea per Baiano della Circumvesuviana.\nStoria.\nLa stazione di Poggioreale venne attivata all'apertura della linea, a servizio dell'omonimo cimitero.\nIl 2 marzo 2003, con l'attivazione della nuova linea a doppio binario, parzialmente interrata e in variante, la stazione fu sostituita da un nuovo impianto sotterraneo.\nServizi.\nLa stazione dispone di:"}
{"id": "1859878", "revid": "110157", "url": "https://it.wikipedia.org/wiki?curid=1859878", "title": "Rohrmoos-Untertal", "text": "Rohrmoos-Untertal \u00e8 stato un comune austriaco nel distretto di Liezen (subdistretto di Gr\u00f6bming), in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di Fastenberg, Obertal, Rohrmoos e Untertal sono state aggregate al comune di Schladming assieme all'altro comune soppresso di Pichl-Preunegg."}
{"id": "1859879", "revid": "767487", "url": "https://it.wikipedia.org/wiki?curid=1859879", "title": "Distretto di Ramgarh", "text": "Il distretto di Ramgarh \u00e8 un distretto del Jharkhand, in India. Il suo capoluogo \u00e8 Ramgarh Cantonment.\nIl distretto \u00e8 stato istituito il 12 settembre 2007 separando la suddivisione di Ramgarh dal distretto di Hazaribag e comprende quattro blocchi di sviluppo: Gola, Mandu, Patratu e Ramgarh."}
{"id": "1859883", "revid": "74801", "url": "https://it.wikipedia.org/wiki?curid=1859883", "title": "Bolton (Grande Manchester)", "text": "Bolton () \u00e8 un centro urbano sede di uno dei dieci borghi metropolitani della Grande Manchester in Inghilterra. Situata a nord-ovest della citt\u00e0 di Manchester, ha una popolazione di abitanti.\nStoricamente parte del Lancashire, Bolton era in origine un piccolo stanziamento nella brughiera conosciuto con il nome di \"Bolton le Moors\". Durante la Guerra civile inglese il borgo si schier\u00f2 con il Parlamento.\nNel 1644 Bolton fu occupata da soldati realisti guidati dal Principe Rupert del Reno. Questo attacco, in seguito conosciuto come il Massacro di Bolton, si concluse con abitanti uccisi e 700 fatti prigionieri.\nBolton oggi \u00e8 nota per la sua squadra di calcio, il Bolton Wanderers F.C., che gioca nello University of Bolton Stadium.\nReebok, famosa azienda di abbigliamento sportivo, ha la propria sede a Bolton.\nAmministrazione.\nGemellaggi.\nBolton \u00e8 gemellata con:"}
{"id": "1859884", "revid": "767487", "url": "https://it.wikipedia.org/wiki?curid=1859884", "title": "William Montgomery Watt", "text": "William Montgomery Watt \u00e8 stato Professore Emerito di Arabo e di Studi Islamici nell'Universit\u00e0 di Edimburgo. Giudicato uno dei migliori conoscitori non musulmani dell'Islam nei paesi occidentali, fu uno studioso assai conosciuto e grandemente apprezzato nel campo degli studi islamici oltre che un nome particolarmente rispettato da molti musulmani di ogni parte del mondo.\"\nLa sua completa biografia di Maometto, \"Muhammad at Mecca\" (1953) e \"Muhammad at Medina\" (1956), \u00e8 considerata un classico nel campo degli studi islamistici.\nBiografia.\nWatt nacque a Ceres, Fife (Scozia). Suo padre mor\u00ec quando William aveva solo 14 mesi.\nIl Reverendo Professor Montgomery Watt fu Professore di Arabo e Studi Islamici nell'Universit\u00e0 di Edimburgo dal 1964 al 1979. Fu \"visiting professor\" nell'Universit\u00e0 di Toronto, nel College de France, a Parigi, e nella Georgetown University e ricevette una laurea \"honoris causa\" dall'Universit\u00e0 di Aberdeen. Fu sacerdote della Chiesa episcopale scozzese, e fu specialista di Arabo per il vescovo di Gerusalemme nel periodo 1943-46. Divenne membro della Comunit\u00e0 di Iona ecumenica in Scozia nel 1960. La stampa musulmana lo ha chiamato \"l'ultimo orientalista\".\n\u00c8 morto a Edimburgo il 24 ottobre 2006 all'et\u00e0 di 97 anni.\nRiconoscimenti.\nFu \"visiting professor\" nell'University of Toronto, nel Coll\u00e8ge de France, a Parigi, e nella Georgetown University di Washington D.C. e ricevette la \"Giorgio Levi Della Vida Medal\" statunitense. Il suo primo riconoscimento ottenuto fu il British Society for Middle Eastern Studies award for outstanding scholarship.\nOpinioni.\nWatt credeva che il Corano, al pari della Bibbia, fosse divinamente ispirato, malgrado entrambi non dovessero essere riconosciuti come infallibili."}
{"id": "1859886", "revid": "125686852", "url": "https://it.wikipedia.org/wiki?curid=1859886", "title": "Scandalo al sole", "text": "Scandalo al sole (\"A Summer Place\") \u00e8 un film del 1959 diretto da Delmer Daves.\nE' tratto dal bestseller scritto da Sloan Wilson nel 1958 ed \u00e8 ricordato anche per la celebre colonna sonora composta da Max Steiner.\nTrama.\nL'uomo d'affari Ken Jorgenson, insieme alla moglie Helen e alla figlia adolescente Molly, torna dopo circa vent'anni sulla Pine Island, al largo della costa del Maine, dove trascorreva le vacanze da ragazzo. Molly conosce il coetaneo Johnny Hunter, figlio di Bart e Sylvia, proprietari dell'unico albergo dell'isola.\nTra i due giovani sboccia l'amore, proprio come era avvenuto tempo prima tra la madre di lui e il padre di lei, che si scoprono ancora innamorati.\nQuando la situazione viene scoperta scoppia lo scandalo e Ken e Sylvia sono costretti a rompere i loro matrimoni: i due ragazzi ne rimangono traumatizzati, e rimangono a vivere con il genitore tradito - la madre per Molly, il padre per Johnny.\nDurante una visita alla nuova coppia formata da Ken e Sylvia i due giovani hanno rapporti sessuali e la ragazza dopo poco si scopre incinta. Dopo alcuni drammatici confronti con le famiglie i ragazzi decidono di tenere il bambino e di diventare i nuovi gestori dell'albergo sull'isola.\nEdizione italiana.\nL\u2019edizione italiana fu trasmessa direttamente in TV su Rete 3 mercoled\u00ec 11 marzo 1981 all\u2019interno della rassegna \u2018\u2019Un film da rivedere\u2019\u2019 con un dibattito."}
{"id": "1859887", "revid": "745179", "url": "https://it.wikipedia.org/wiki?curid=1859887", "title": "Lancia Monte Carlo", "text": ""}
{"id": "1859891", "revid": "110157", "url": "https://it.wikipedia.org/wiki?curid=1859891", "title": "Sankt Martin am Grimming", "text": "Sankt Martin am Grimming \u00e8 una frazione di 764 abitanti del comune austriaco di Mitterberg-Sankt Martin, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Mitterberg per costituire il nuovo comune."}
{"id": "1859893", "revid": "550776", "url": "https://it.wikipedia.org/wiki?curid=1859893", "title": "Gutasaga", "text": "La Gutasaga \u00e8 una saga che narra la storia del Gotland prima della sua cristianizzazione. Venne scritta nel XIII secolo, \u00e8 ne \u00e8 sopravvissuto un solo manoscritto, il Codex Holm. B 64, datato attorno al 1350 circa, oggi conservato presso la Swedish Royal Library di Stoccolma assieme al \"Gutalag\", il codice di leggi del Gotland. Venne scritta in gutnico antico, un dialetto della lingua norrena.\nFondazione e migrazione in Europa meridionale.\nLa saga inizia con \u00deieluar ed il figlio Haf\u00fei, che a sua volta aveva tre figli, Graipr, Gautr e Gunfjaun, antenati dei Gutar. La saga tratta di un'emigrazione, associata con la storica migrazione dei Goti avvenuta durante le invasioni barbariche.\nIl fatto che i Goti siano arrivati \"alla terra dei Greci\" \u00e8 consistente con le prime fonti classiche che abbiamo di loro: Eusebio di Cesarea racconta che devastarono \"Regno di Macedonia, Grecia, Ponto e Asia\" nel 263.\nLa migrazione sarebbe avvenuta nel I secolo d.C., e deboli contatti con la terra d'origine sarebbero stati mantenuti per altri due secoli, il che spiega come il linguaggio degli emigranti \"abbia ancora qualcosa\" in comune con la lingua madre. Gli eventi sarebbero stati trasmessi oralmente per circa un millennio prima di essere scritti su carta.\nLa citazione del fiume Dvina si accorda con la cultura di Wielbark. Dal punto di vista storico i Goti seguirono la Vistola ma, durante l'epoca vichinga, la Dvina-Dniepr rimpiazz\u00f2 la Vistola nel ruolo di principale rotta commerciale per la Grecia dei \"Gutar\" (o \"Gotar\" in antico norreno), e quindi non sorprende che abbia sostituito la Vistola anche nelle tradizioni riguardanti la migrazione.\nIngresso nel Regno di Svezia.\nLa Gutasaga contiene numerosi riferimenti alla relazione tra Gotland e Svezia, afferma che si trattava di accordi mutuali, e fa notare le tasse ed i doveri del Re di Svezia e del vescovo nei confronti del Gotland. Non si tratta di un semplice tentativo di descrivere la storia del Gotland, ma anche uno sforzo per affermarne l'indipendenza dalla Svezia.\nCita Awair Strabain come l'uomo che permise l'accordo col Re di Svezia, evento che potrebbe essere avvenuto prima della fine del IX secolo, quando Wulfstan di Hedeby disse che l'isola si trovava sotto il controllo svedese."}
{"id": "1859897", "revid": "15756", "url": "https://it.wikipedia.org/wiki?curid=1859897", "title": "Un genio sul divano", "text": "Un genio sul divano (\"Genie in the House\") \u00e8 una sitcom britannica trasmessa dal canale Nickelodeon.\nTrama.\nLa sitcom parla di un padre vedovo, Philip, e delle sue due figlie adolescenti, Emma e Sophie, che trovano una lampada sul divano della loro nuova casa. Uno strofinio della lampada libera Adil, un apprendista genio proveniente da Balamkadaar che \u00e8 costretto a vivere nella lampada da 1000 anni. Philip vieta categoricamente ad Adil di usare la magia in casa ma le ragazze e il genio trovano sempre il modo di creare magici problemi.\nLo show \u00e8 basato su un'idea di Phil Ox, Steven Bawol, Isabelle Dubernet e Eric Fuhrer; ha una co-produzione tra Francia e Gran Bretagna: \u00e8 infatti prodotta in inglese da \"Moi j'aime la televisio\", una compagnia francese. Inizialmente il titolo previsto era \"You Wish!\" (\"Tu desideri!\") ma venne usato solo per l'episodio pilot poich\u00e9 si scopr\u00ec che negli USA esisteva gi\u00e0 una sitcom omonima.\nLa sigla dello show \u00e8 stata scritta appositamente per lo show: la musica \u00e8 di Jean de Aguiar, il testo \u00e8 di Kevin Eldon e viene cantata da Vicky Longley e Katie Sheridan.\nLa prima stagione \u00e8 stata girata agli Elstree Studios a Borehamwood, Hertfordshire ed \u00e8 andata in onda per la prima volta il 29 maggio 2006. Le riprese della seconda stagione si sono tenute sempre agli Elstree Studios dal 29 giugno 2007 all'ottobre 2007. Nel giugno 2008 sono iniziate le riprese della terza stagione ai Twickenham Film Studios, Londra."}
{"id": "1859898", "revid": "46291", "url": "https://it.wikipedia.org/wiki?curid=1859898", "title": "Cirsium acaule", "text": "Il cardo nano (nome scientifico Cirsium acaule (L.) Scop. 1769) \u00e8 una bassa pianta erbacea angiosperma dicotiledone e perenne, appartenente alla famiglia delle Asteraceae.\nEtimologia.\nIl nome del genere (cirsium) deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201ccardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIl binomio scientifico della pianta di questa voce \u00e8 stato proposto inizialmente da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, perfezionato successivamente dal medico e naturalista italiano Giovanni Antonio Scopoli (Cavalese, 3 giugno 1723 \u2013 Pavia, 8 maggio 1788) nella pubblicazione \"\u201dAnni Historico-Naturales\u201d\" del 1769.\nL'epiteto specifico (\"acaule\") e quello comune deriva ovviamente dalla mancanza del fusto.\nDescrizione.\nIl \u201cCardo nano\u201d \u00e8 una pianta bassa (0 \u2013 5\u00a0cm) di tipo cespitoso. La forma biologica della specie \u00e8 emicriptofita rosulate (\"H ros\"); sono piante perennanti per mezzo di gemme poste al suolo e con foglie basali appressate al suolo (rosetta basale).\nRadici.\nRadici secondarie da rizoma.\nFoglie.\nLe foglie sono unicamente quelle della rosetta basale disposte radialmente e appressate al suolo. La forma \u00e8 pennatopartita con incisioni che arrivano fino a 4/5 della lamina; i margini sono provvisti di robuste spine. Dimensione delle foglie: larghezza 2 \u2013 4\u00a0cm; lunghezza 8 \u2013 15\u00a0cm; lunghezza delle spine 2 \u2013 3\u00a0mm.\nInfiorescenza.\nL'infiorescenza \u00e8 formata da capolini solitari inseriti direttamente al centro della rosetta (capolini sessili). I fiori sono racchiusi in un involucro ovoide formato da squame di tipo lanceolato. L'apice di queste squame \u00e8 verde ed \u00e8 provvisto di brevi mucroni spinescenti. Diametro dell'involucro 2\u00a0cm; squame inferiori: larghezza 2 \u2013 3,5\u00a0mm, larghezza 6 \u2013 8\u00a0mm; squame superiori: lunghezza massima 20\u00a0mm. Diametro del capolino: da 20 a 45\u00a0mm.\nFiori.\nI fiori del capolino sono tutti tubulosi (il tipo ligulato, presente nella maggioranza delle Asteraceae, qui \u00e8 assente), sono inoltre ermafroditi, tetraciclici (calice\u2013 corolla \u2013 androceo \u2013 gineceo) e pentameri.\nFrutti.\nI frutti sono del tipo achenio con un pappo terminale formato da molte file di peli barbosi riuniti alla base. Dimensione del pappo 20\u00a0\u2013 25\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Onopordion acanthii\" \u00e8 relativa alle comunit\u00e0 antropiche (pioniere ruderali e nitrofile) formata dai grandi cardi (generi \"Onopordum\", \"Carduus\", \"Cirsium\" e altri) a ciclo biologico annuale, biennale o perenne con portamento a rosetta a fioritura tardo-invernale o estiva e con un microclima temperato (variabile da subcontinentale a submediterraneo). Il terreno sul quale si sviluppa questa comunit\u00e0 deve essere rimosso e non umido. La distribuzione di questa alleanza \u00e8 soprattutto nell\u2019Europa continentale (Ucraina, Ungheria e Monti Balcani) con diffusione in tutto il resto dell\u2019Europa. In Italia l\u2019alleanza \u00e8 localizzata sulle Alpi e nelle porzioni subcontinentali degli Appennini.\nSpecie presenti nell'associazione: \"Carduus nigrescens\", \"Carduus acanthoides\", \"Cirsium acaule\", \"Cirsium ferox\", \"Descurainia sophia\", \"Echium vulgare\", \"Echinops sphaerocephalus\", \"Lappula squarrosa\", \"Marrubium peregrinum\", \"Melilotus officinalis\", \"Nepeta cataria\", \"Stachys germanica\", \"Onopordum acanthium\", \"Tordilium maximum\", \"Verbascum lichnitis\", \"Reseda lutea\", \"Artemisia absinthium\", \"Artemisia vulgaris\", \"Ballota nigra\", \"Berteroa incana\", \"Bromus sterilis\" e \"Bromus tectorum\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nIl genere \"Cirsium\" appartiene alla trib\u00f9 delle Cardueae (da alcuni autori indicata come Cynareae), trib\u00f9 che il Sistema Cronquist assegna alla sottofamiglia Cichorioideae e che invece la classificazione APG colloca nella sottofamiglia Carduoideae..\nIl numero cromosomico di \"Cirsium acaule\" \u00e8 2n = 34.\nIl basionimo per questa specie \u00e8: \"Carduus acaulis\" .\nIn alcune checklist questa specie viene denominata in un altro modo: \"Cirsium acaulon\" ; o con altri autori: \"Cirsium acaule\" .\nI caratteri distintivi di questa specie nell'ambito del genere sono: \nSottospecie.\nPer questa specie \u00e8 riconosciuta la seguente sottospecie:\nIbridi.\nCome per tutto il genere dei \u201cCardi\u201d anche il \u201cCardo nano\u201d facilmente s'incrocia con altre specie dello stesso genere. Nell'elenco che segue sono indicati alcuni ibridi interspecifici:\nSinonimi.\nLa specie \"Cirsium acaule\", in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nAltre notizie.\nIl Cardo acaule in altre lingue viene chiamata nei seguenti modi:"}
{"id": "1859900", "revid": "117123206", "url": "https://it.wikipedia.org/wiki?curid=1859900", "title": "Morte di una strega (miniserie televisiva)", "text": "Morte di una strega \u00e8 una miniserie televisiva italiana diretta da Cinzia TH Torrini, in onda in due puntate nel 1996 su Rai 1 e poi replicata pi\u00f9 volte su Rai 2 in orari notturni. \u00c8 tratta dall'omonimo romanzo di Laura Toscano.\nTrama.\nPrima puntata.\nIn un condominio romano in cui si intersecano le vite di alcune famiglie, il fotografo Giovanni Riccardi, in rotta con la moglie Angela, trova una sera il cadavere di Pina Acciai, sua vicina di casa. Presto si scoprir\u00e0 come la donna fosse una strozzina e tenesse in pugno diversi condomini, oltre ad intrattenere una relazione con il giudice Matteo Anghiari, dal quale aveva avuto la piccola Irene. Le indagini del commissario Caruso portano all'arresto del dottor Santini, ma questi riesce a dimostrare la propria innocenza.\nRiccardi, che sul luogo del delitto \u00e8 riuscito a scattare delle fotografie per il suo giornale prima dell'intervento della polizia, comincia ad indagare privatamente in un contesto in cui tutti sospettano di tutti e molti hanno qualcosa da nascondere, finch\u00e9, rincasando e trovando l'appartamento sottosopra, viene colpito alla testa.\nSeconda puntata.\nMartina, una donna che si prende cura dell'anziana vedova Spada, il cui appartamento si trova di fronte a quello della vittima, rivela di aver visto, la sera dell'omicidio, Michele Loffredo, spasimante della Acciai, uscire da casa di quest'ultima. Michele viene arrestato, e il padre, nel tentativo di scagionarlo, si costituisce spontaneamente per confessare il delitto. Riccardi, che nel frattempo si \u00e8 ripreso, nota tuttavia alcune incongruenze nel racconto del vecchio Loffredo ed una sera, confrontando le sue fotografie con quelle scattate mezz'ora pi\u00f9 tardi dalla polizia, ravvisa una fondamentale differenza.\nNelle prime, infatti, \u00e8 presente accanto al cadavere una ciabatta, poi prontamente rimossa dall'assassino. Essendo risalito al proprietario della calzatura, Riccardi identifica il colpevole in Concetta, un'altra condomina. La sera del delitto, la donna era stata in effetti chiamata urgentemente dalla vittima, gravemente ferita da Michele Loffredo in seguito ad un litigio, e aveva tentato di rubare dei soldi per aiutare il figlio Giacomo. Scoperta dalla Acciai, e preoccupata dalle sue minacce, l'aveva colpita mortalmente. Il marito Alfredo si era poi premurato di far sparire i testimoni (uccidendo la vedova Spada e aggredendo un investigatore privato assunto dal giudice Anghiari), e, accortosi del particolare della ciabatta, aveva colpito Riccardi. Tenta quindi una seconda volta di eliminarlo, ma il protagonista viene salvato da Giacomo, che ha ormai intuito la verit\u00e0.\nAssicurati i responsabili alla giustizia, il fotografo puntella la sua traballante posizione in seno al giornale e si guadagna le attenzioni della bella Monica, la fidanzata di Michele Loffredo di cui era da tempo invaghito."}
{"id": "1859904", "revid": "290351", "url": "https://it.wikipedia.org/wiki?curid=1859904", "title": "Judgement", "text": "Judgement o Judgment pu\u00f2 riferirsi a:"}
{"id": "1859907", "revid": "767487", "url": "https://it.wikipedia.org/wiki?curid=1859907", "title": "Sankt Nikolai im S\u00f6lktal", "text": "Sankt Nikolai im S\u00f6lktal \u00e8 una frazione di 585 abitanti del comune austriaco di S\u00f6lk, nel distretto di Liezen (subdistretto di Gr\u00f6bming), in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Gro\u00dfs\u00f6lk e Kleins\u00f6lk per costituire il nuovo comune."}
{"id": "1859909", "revid": "287204", "url": "https://it.wikipedia.org/wiki?curid=1859909", "title": "Sankt Nikolai im Solktal", "text": ""}
{"id": "1859910", "revid": "17290534", "url": "https://it.wikipedia.org/wiki?curid=1859910", "title": "Sankt Nikolai im Soelktal", "text": ""}
{"id": "1859914", "revid": "1652635", "url": "https://it.wikipedia.org/wiki?curid=1859914", "title": "Alessia Fugardi", "text": "Biografia.\nDebutta appena undicenne nel film \"Il grande cocomero\" di Francesca Archibugi, recitando la parte di Pippi, una ragazzina ricoverata in un reparto di neuropsichiatria infantile in seguito a ripetuti attacchi epilettici: il film viene premiato sia dal pubblico sia dalla critica, e la stessa Fugardi ottiene una candidatura al David di Donatello come migliore attrice non protagonista.\nNel 1994 \u00e8 diretta ancora dalla Archibugi in \"Con gli occhi chiusi\". Viene poi diretta da Gabriele Lavia ne \"La lupa\", dove recita accanto a Monica Guerritore e Raoul Bova.\nNegli anni successivi la visibilit\u00e0 di Fugardi, inizialmente indicata come una delle promesse del cinema d'autore italiano, si affievolisce, nonostante la partecipazione ad altre pellicole, tra cui \"La prima volta\" di Massimo Martella e, da protagonista, \"Giorni dispari\" dell'esordiente Dominick Tambasco.\nAl grande schermo si alternano alcune produzioni per la televisione, come la serie \"Giornalisti\" o \"I giorni perduti\", una produzione Rai a fondo benefico per la lotta all'alcolismo giovanile. Nel 2004 \u00e8 nuovamente sul grande schermo con il film della scrittrice Susanna Tamaro, all'esordio in regia, \"Nel mio amore\". Tra il 2006 e il 2008 torna a lavorare principalmente per produzioni televisive partecipando, tra l'altro, ad alcuni episodi di \"Distretto di polizia\" e \"Crimini bianchi\"."}
{"id": "1859917", "revid": "1610933", "url": "https://it.wikipedia.org/wiki?curid=1859917", "title": "Adolfo Cartisano", "text": "Nel 1993 venne sequestrato a scopo estorsivo dalla 'ndrangheta, ma, nonostante il pagamento di un riscatto, non venne mai liberato. Solo nel 2003, grazie a una lettera anonima, il suo cadavere viene ritrovato. Il suo \u00e8 stato l'ultimo sequestro della 'ndrangheta, che in seguito si concentra sul traffico di stupefacenti.\nIl rapimento.\nAdolfo Cartisano viene rapito il 22 luglio 1993 davanti alla sua casa al mare a Bovalino. I sequestratori sorprendono Cartisano e la moglie Mimma in macchina. La moglie viene stordita con un colpo in fronte e abbandonata, mentre il marito viene sequestrato. Nonostante il pagamento di un riscatto, il fotografo non viene riconsegnato alla famiglia. La famiglia decide allora di mobilitarsi e di far sentire la propria voce, scendendo pi\u00f9 volte in piazza. Il clamore porta per la prima volta la Commissione parlamentare Antimafia a recarsi a Bovalino, dove i sequestri della 'ndrangheta a scopo estorsivo erano stati gi\u00e0 18.\nDopo pochi mesi dal rapimento vengono arrestati i sequestratori, ma non si riuscir\u00e0 mai ad arrivare ai carcerieri.\nIl ritrovamento.\nDopo i molteplici appelli della famiglia e le lettere scritte annualmente dalla figlia Deborah, nel 2003 giunge alla famiglia la lettera anonima di un carceriere che si dichiara pentito e implora il perdono della famiglia. Il carceriere indica il punto, fra Bovalino e San Luca, dove \u00e8 sepolto il corpo di Loll\u00f2 e imputa la sua morte ad un incidente di percorso. Il medico legale, infatti, dichiara come causa della morte un colpo alla nuca, causato da una caduta o da un colpo mal inferto.\nLa famiglia risponde al pentito con una lettera aperta, come da lui richiesto, concedendogli il proprio personale perdono, ma chiedendogli di consegnarsi alla giustizia. La vicenda non ebbe seguito, ma gli avvocati dei condannati per il sequestro Cartisano dichiararono che poteva trattarsi della confessione di una persona in punto di morte.\nI funerali di Loll\u00f2 Cartisano si sono svolti a Bovalino il 3 agosto 2003."}
{"id": "1859923", "revid": "767487", "url": "https://it.wikipedia.org/wiki?curid=1859923", "title": "Cremna (Turchia)", "text": "Cremna (in Greco \u039a\u03c1\u1fc6\u03bc\u03bd\u03b1) era una citt\u00e0 della Pisidia, facente oggi parte della Turchia. Secondo Tolomeo essa aveva la stessa longitudine della citt\u00e0 di Sagalassos, situata anch'essa in Turchia.\nStoria.\nLa citt\u00e0, fondata dai Greci, fu conquistata da Aminta, comandante delle truppe della Galazia, una regione associata allo Stato romano nel 64 a.C., poi aggiunta da Ottaviano Augusto tra i possedimenti romani. Aminta, poich\u00e9 Augusto glielo aveva permesso, govern\u00f2 sulla citt\u00e0 sino al 25 a.C., quando mor\u00ec. Morto il suo sovrano, la citt\u00e0 fu interamente governata dai Romani, che la ribattezzarono \"Col. Iul. Aug. Cremna\", \"Colonia Iulia Augusta Cremnena\". Le prime monete furono coniate sotto Adriano\nTra il 270 ed il 275, vale a dire durante il regno di Aureliano, la citt\u00e0 visse un periodo di grande prosperit\u00e0, ma nel 276 fu presa da una banda di briganti guidati da un certo Lydius, che la us\u00f2 come base per i suoi saccheggi. Scacciati i briganti, essa fu annessa nella Panfilia, della quale divenne la capitale, pur avendo una popolazione molto ridotta. Fu definitivamente abbandonata durante le invasioni barbariche del III secolo, poich\u00e9 la popolazione prefer\u00ec rifugiarsi nel vicino villaggio di \u00c7amlik.\nLa citt\u00e0 fu riscoperta nel 1874, ma gli scavi iniziarono solo nel 1970."}
{"id": "1859924", "revid": "1566286", "url": "https://it.wikipedia.org/wiki?curid=1859924", "title": "Ciro Formisano", "text": "Biografia.\nGrande appassionato di opera lirica, studi\u00f2 canto con il tenore Fernando De Lucia e fece il suo debutto in palcoscenico all'inizio degli anni venti.\nNel 1924 lanci\u00f2 la canzone \"Varca napulitana\" del maestro Pasquale Frustaci, che diventer\u00e0 un classico della canzone napoletana e che lo fece diventare famoso per esserne stato il primo interprete. Dopo questo successo decise di lasciare la lirica per dedicarsi alla canzone.\nA partire dal 1926 pass\u00f2 a tempo pieno al variet\u00e0, nel quale ottenne uno straordinario successo con un repertorio di classici napoletani.\nSi ritir\u00f2 dalle scene all'inizio degli anni cinquanta."}
{"id": "1859925", "revid": "1759754", "url": "https://it.wikipedia.org/wiki?curid=1859925", "title": "Pinacoteca cantonale Giovanni Z\u00fcst", "text": "La Pinacoteca cantonale Giovanni Z\u00fcst \u00e8 un museo d'arte situato a Rancate, quartiere di Mendrisio nel Canton Ticino, Svizzera. La pinacoteca \u00e8 stata aperta nel 1967 e nasce su desiderio dell'imprenditore Giovanni Z\u00fcst (Basilea 1887 - Rancate 1976).\nStoria.\nLa pinacoteca nasce dalla collezione di Giovanni Z\u00fcst (Basilea 1887 \u2013 Rancate 1976), che decide di donare la sua collezione al Cantone Ticino nel 1966. Il collezionista lega cos\u00ec il suo nome al piccolo borgo di Rancate nel Mendrisiotto che per anni lo aveva ospitato. Trapiantato nel Canton Ticino per lavoro \u2013 sua la ditta di trasporti Z\u00fcst&amp;Bachmeier di Chiasso \u2013 aveva adibito a museo privato la sua villa costruita nell\u2019Ottocento in stile russo dagli architetti Botta, gi\u00e0 attivi alla corte degli zar.\n \nPrimo, prezioso strumento per orientarsi nella collezione fu il catalogo redatto dallo storico Giuseppe Martinola.\nAlla met\u00e0 degli anni Ottanta, il Consiglio di Stato nomin\u00f2 una Commissione di sorveglianza di cui facevano parte Carlo Bianchi, Renzo Calderari e Jean Soldini. Claudio Generali, direttore del Dipartimento delle finanze e dell\u2019economia sotto la cui responsabilit\u00e0 era originariamente posta la Pinacoteca, accolse l\u2019idea di dare un nuovo impulso a questa istituzione. Tra il 1985 e il 1990, si rese necessario uno strumento d\u2019identificazione e di documentazione, base per utilizzi ulteriori, interni ed esterni, dei dati relativi agli oggetti. J. Soldini condusse l\u2019inventario di quadri e disegni, accompagnato dal controllo dello stato di conservazione delle opere e dai restauri pi\u00f9 urgenti sotto la vigilanza del Museo Cantonale d\u2019Arte. Pubblicato il catalogo generale, mise a punto il concetto guida per le future mostre temporanee, come pure la nuova presentazione delle opere del museo collaborando con l\u2019architetto Claudio Cavadini che restaur\u00f2 lo stabile e lo adegu\u00f2 alle nuove esigenze. I lavori si conclusero nel 1990 con la riapertura della Pinacoteca diretta, da quel momento, da Mariangela Agliati Ruggia.\nEdificio.\nLa pinacoteca \u00e8 inizialmente collocata nella Villa Z\u00fcst, residenza di Giovanni Z\u00fcst; un edificio eclettico costruito da Valente Botta nell'Ottocento. \nNel 1967 la pinacoteca \u00e8 collocata negli spazi della ex casa parrocchiale, rinnovata e ampliata dall\u2019architetto Tita Carloni. Nel 189-90 l'edificio viene nuovamente rinnovato dall'architetto Claudio Cavadini con la creazione di due spazi dedicati alla collezione permanente (nei locali dell'ex casa parrocchiale) e alle mostre temporanee (nell'edificio aggiunto nel 1966 con la sala delle capirate che si trova al secondo piano).\nPatrimonio.\nFanno parte della collezione i dipinti dei principali artisti di area lombarda e ticinese dal XVII al XIX secolo, tra i quali Giovanni Serodine, Giuseppe Antonio Petrini, Antonio Rinaldi, Luigi Rossi, Adolfo Feragutti Visconti, Gioachimo Galbusera.\nOltre che dai dipinti, dal XVII al XX secolo, donati allo Stato nel 1966, le collezioni di Giovanni Z\u00fcst sono composte da argenti antichi, lasciati all\u2019Historisches Museum di San Gallo (1969), e oggetti d\u2019arte etrusca e greca, che costituirono il primo nucleo dell\u2019Antikenmuseum di Basilea (1959).\nZ\u00fcst cominci\u00f2 con il collezionare quadri di Antonio Rinaldi (1816-1875), pittore nativo di Tremona, a pochi passi da Rancate, che con quasi cento dipinti e oltre duecento disegni rappresenta ancora oggi l\u2019anima pi\u00f9 locale della Pinacoteca. Rinaldi condivide con gli altri artisti dell\u2019Ottocento ticinese, ben rappresentati in collezione \u2013 Luigi Rossi, Adolfo Feragutti Visconti, Pietro Anastasio, Ernesto Fontana, Gioachimo Galbusera, solo per citarne alcuni \u2013 la frequentazione dell'Accademia di Brera a Milano, vera fucina di talenti e fecondo crogiolo che stimolava i confronti culturali tra giovani provenienti da aree distanti. Al contrario di pittori come Rossi e Feragutti Visconti, che trovarono fama internazionale, Rinaldi, nonostante la buona qualit\u00e0 del proprio lavoro, rimase relegato nel Mendrisiotto, ritraendo la borghesia locale, affrescando chiese o realizzando gustose scene di genere. Sebbene il secolo maggiormente rappresentato sia il XIX, la Pinacoteca \u00e8 anche il museo pubblico che possiede il nucleo pi\u00f9 cospicuo di opere \u2013 tutte di ottimo livello \u2013 di Giuseppe Antonio Petrini di Carona (1677-1758/1759), protagonista del Settecento ticinese e lombardo.\nIl vertice della raccolta \u00e8 tuttavia costituito dal terzetto di capolavori caravaggeschi dell'asconese di Giovanni Serodine (1594/1600-1630), per Roberto Longhi \"non soltanto il pi\u00f9 forte pittore del Canton Ticino, ma uno dei maggiori di tutto il Seicento italiano\": il \"San Pietro in meditazione\", la \"Vergine dei Mercedari\" e il \"Ritratto di giovane disegnatore\". Nonostante il breve arco di attivit\u00e0 \u2013 Wilhelm Suida lo defin\u00ec \u00abuna luminosa meteora improvvisamente apparsa e troppo presto spentasi\u00bb \u2013 e lo scarso numero di tele autografe conosciute \u2013 meno di venti \u2013, l\u2019opera di Serodine si pone al vertice della pittura europea degli inizi del XVII secolo.\nLe collezioni continuano ad accrescersi grazie ad acquisti, donazioni e depositi: tra questi si ricorda quello della raccolta Molo, che comprende opere di arte italiana di Fattori, Segantini, Previati, Mos\u00e8 Bianchi, Cabianca. Ha ricevuto di recente un\u2019importante donazione di opere \u2013 34 dipinti, anfore, album di studi, medaglie e diplomi \u2013 di una delle rare donne pittrici che il Ticino conti: Valeria Pasta Morelli (Mendrisio 1858 \u2013 Milano 1909).\nAttivit\u00e0.\nLa pinacoteca si occupa dello studio dell\u2019arte, dal Rinascimento al XIX secolo. \nLa pinacoteca organizza due mostre temporanee all\u2019anno, sempre curate da storici dell'arte specialisti e documentate all'interno di pubblicazioni. La collezione permanente \u00e8 esposta a rotazione. Sono inoltre organizzate animazioni didattiche e visite guidate.\nOrganizzazione.\nLa pinacoteca Z\u00fcst nasce come collezione privata e viene poi donata al Cantone Ticino. Le collezioni della pinacoteca sono cantonali e l'ente \u00e8 gestito dalla Divisione della cultura e degli studi universitari del Dipartimento dell'educazione, della cultura e dello sport."}
{"id": "1859931", "revid": "339392", "url": "https://it.wikipedia.org/wiki?curid=1859931", "title": "Y\u016bsuf ibn T\u0101shuf\u012bn", "text": ""}
{"id": "1859932", "revid": "339392", "url": "https://it.wikipedia.org/wiki?curid=1859932", "title": "Yusuf ibn Tashufin", "text": ""}
{"id": "1859933", "revid": "404449", "url": "https://it.wikipedia.org/wiki?curid=1859933", "title": "Franco Negr\u00e8", "text": "Biografia.\nFranco Negr\u00e8, o semplicemente Negr\u00e8, al secolo Francesco Vicini, si appassiona all'hip-hop intorno ai 14 anni grazie all'album d'esordio di Nas, \"Illmatic\". La sua conoscenza dell'hip-hop \u00e8 inizialmente quella del semplice fruitore, ma diventa anche partecipazione attiva al movimento quando Francesco conosce Impro, Turi ed altri MC. Negr\u00e8 e Impro cominciano a comporre insieme, prima producendo un demo (Su Un Pianeta) con un altro ragazzo di Viterbo (Omega) sotto il nome di Mente Locale, poi, chiusa l'esperienza di gruppo, continuando a comporre rime per perfezionarsi. Nel 1999, nell'ambito di una \"jam\" romana, i due conoscono Kiave, mc cosentino con il quale fonderanno la crew Migliori Colori. Nel 2001 esce I Dischi Parlano, demo composto insieme ad Impro. Nel 2002 e nel 2004 i Migliori Colori iniziano a farsi conoscere con il tape su cassetta \"Assassinati da orologi\" e poi con \"Rullanti distorti\".\nIl 2005 \u00e8 l'anno di inizio della carriera solista di Negr\u00e8, che pubblica l'EP \"Macheneso\", seguito, nel 2007, dal debutto ufficiale, \"Nomi cose e citt\u00e0\", titolo volto a chiarire i temi trattati nel disco, le cose semplici, lontane dalla americanizzazioni di musiche e concetti di altri dischi italiani. Franco appare anche su dischi di vari mc italiani, da Kiave, a Turi e su compilation di livello nazionale come \"Street Flava 2nd Avenue\" e \"Street Flava 3rd Avenue\".\nNel 2014 esce il mixtape \"Negretudine\".\nNel 2018 pubblica l'album Humanology.,\nDiscografia.\nDa solista.\nAlbum in studio\nEP\nSingoli"}
{"id": "1859944", "revid": "339392", "url": "https://it.wikipedia.org/wiki?curid=1859944", "title": "Beverly Hills Cop III", "text": ""}
{"id": "1859949", "revid": "827882", "url": "https://it.wikipedia.org/wiki?curid=1859949", "title": "Edmond Aman-Jean", "text": "Biografia.\nStudi\u00f2 alla Scuola di Belle Arti di Henri Lehmann, un allievo di Ingres, insieme con Georges Seurat, con il quale condivise poi l'atelier. Fu amico anche di Alphonse Osbert e di Alexandre S\u00e9on. \nNel 1886 insieme con Henri Martin e Ernest Laurent and\u00f2 in Italia per studiarvi la pittura medievale, assecondando il proprio gusto per gli antichi. Ammiratore di Puvis de Chavannes, si ritrova il suo influsso nella \"Sainte Genevi\u00e8ve\", ora al Museo di Brest.\nAvvicinatosi ai simbolisti, dipinge il \"Verlaine all'ospedale Broussais\" a testimonianza della loro amicizia: Verlaine gli dedica un sonetto e soggiorner\u00e0 spesso presso l'artista. Fu tra i primi a rispondere positivamente a Jos\u00e9phin P\u00e9ladan, al quale scrisse nel 1892: \u00abSiete il solo in Francia a poter parlare di estetica e di arte\u00bb, ed espose ai due primi \"Salons\" dell'estetica rosacrociana. Spos\u00f2 Thad\u00e9e Jacquet, figlia di un prefetto del III Impero e pittrice anch'ella.\nNel 1894 fu insegnante di Birger Sandz\u00e9n.\nDopo aver condiviso con Seurat e S\u00e9on le teorie cromatiche e divisioniste, pratic\u00f2 presto un sintetismo utilizzando colori sordi e tenui, con un forte interesse per la decorazione. la sua ispirazione si concentra su figure di donne sognanti, languide e raffinate, colte in pose che vogliono esprimere il piacere della confidenza e dell'amicizia esclusiva. Nel 1896 Gustave Geffroy rilevava come le figure di Aman-Jean fossero ravvivate da un dettaglio, un fiore nel corsetto o nei capelli, gli occhi un poco umidi, incavati come pietre preziose nel viso.."}
{"id": "1859958", "revid": "120478843", "url": "https://it.wikipedia.org/wiki?curid=1859958", "title": "Borsa di Toronto", "text": "La Borsa di Toronto (in inglese: Toronto Stock Exchange) (TSX), \u00e8 la pi\u00f9 grande borsa valori del Canada ed \u00e8 specializzata in titoli minerari ed energetici. Fu istituita nel 1852.\nNel novembre 2010 sul TSX erano quotate azioni di circa 1500 aziende, oltre a svariati ETF e titoli obbligazionari.\nIl 9 febbraio 2011 la London Stock Exchange ha annunciato di aver raggiunto un accordo di fusione con la TSX."}
{"id": "1859960", "revid": "112923557", "url": "https://it.wikipedia.org/wiki?curid=1859960", "title": "Valle del Verde", "text": "La Valle del Verde \u00e8 una delle quattro valli del Pontremelose (Valle del Gordana, Valle del Teglia, Val d'Antena e Valle del Magriola) che compongono la pi\u00f9 ampia Val di Magra, e prende il suo nome dal torrente omonimo affluente del Magra, in Lunigiana nel comune di Zeri, in Provincia di Massa-Carrara, in Toscana, ai confini con la Liguria.\nTerritorio.\nLa valle \u00e8 situata a nord-ovest rispetto a Pontremoli, ed \u00e8 caratterizzata da piccole frazioni di ampio interesse turistico, culturale e storico, seminascoste durante la stagione estiva da fitti boschi, di clima temperato umido, spesso soggetto a perturbazioni.\nFrazioni principali.\nAltri piccole frazioni della vallata sono: Casa Corvi\", Vignola, Bassone, Pr\u00e0 del Prete e Traverde.\"\nCuriosit\u00e0.\nNelle frazioni della vallata ci sono numerosi \"facion\", facce di pietra riconducibili al XVI-XVII secolo, collocati sopra i portali delle facciate delle abitazioni."}
{"id": "1859971", "revid": "204012", "url": "https://it.wikipedia.org/wiki?curid=1859971", "title": "Malattia di Dercum", "text": ""}
{"id": "1859972", "revid": "204012", "url": "https://it.wikipedia.org/wiki?curid=1859972", "title": "Adiposit\u00e0 dolorosa", "text": ""}
{"id": "1859973", "revid": "204012", "url": "https://it.wikipedia.org/wiki?curid=1859973", "title": "Lipomatosi di Dercum", "text": ""}
{"id": "1859974", "revid": "17291283", "url": "https://it.wikipedia.org/wiki?curid=1859974", "title": "St.Gilgen", "text": ""}
{"id": "1859976", "revid": "17291293", "url": "https://it.wikipedia.org/wiki?curid=1859976", "title": "St.Wolfgang", "text": ""}
{"id": "1859978", "revid": "17291305", "url": "https://it.wikipedia.org/wiki?curid=1859978", "title": "St.Wolfgang im Salzkammergut", "text": ""}
{"id": "1859982", "revid": "125870241", "url": "https://it.wikipedia.org/wiki?curid=1859982", "title": "Gli interessi in comune", "text": "Gli interessi in comune \u00e8 un romanzo scritto da Vanni Santoni e pubblicato nel 2008 dalla casa editrice Feltrinelli nella collana \u201cI Narratori\u201d e ripubblicato nel 2019 dalla casa editrice Laterza nella collana \"Storie di questo mondo\".\n\u201cEdonisti, consumatori, conservatori\u201d, il libro si apre con una sorta di antimanifesto, una testimonianza dell'impossibilit\u00e0, dell'assurdit\u00e0 di raccontarsi, scritto da uno dei protagonisti, Iacopo Gori, e stampato in mille copie con l'intenzione di attaccarlo ovunque, in citt\u00e0. Ne attaccher\u00e0 solo dieci copie prima di stufarsi: gli altri novecentonovanta volantini rimarranno chiusi in uno scatolone. \nUno di questi per\u00f2 rimane, ci pensa Vanni Santoni a riportarlo nelle pagine del suo libro.\nSono sei i principali personaggi del romanzo che raccontano le loro avventure dal '95 quando avevano appena 16 anni fino al 2005: Iacopo, il Mella, il Paride, il Malpa, il Dimpe e Sandrone. Intorno a loro i luoghi e la gente della provincia toscana.\nGli interessi in comune richiamati dal titolo del romanzo sono ventitr\u00e9 che corrispondono al numero dei capitoli: 23 tipi di droghe, 23 \u201cviaggi\u201d. \nL'autore, con uno sguardo disincantato, divertito ma anche profondo e senza alcuna forma di giudizio affronta il difficile tema delle droghe ed il disagio della sua generazione. \nIl romanzo, strutturato ad episodi, si distingue in particolare per il linguaggio usato, un italiano nostalgico, lirico, che sa di antico, che non di rado richiama la tradizione medievale toscana e umbra. Premio Selezione Scrittore Toscano dell'Anno 2008 e \nfinalista al Premio Zocca Giovani 2009.\nIrreperibile dal 2011, \"Gli interessi in comune\" con il crescere della fama dell'autore negli anni \u00e8 divenuto oggetto di culto da parte dei lettori, trovandosi al centro di vicende come raccolte di firme che ne invocavano la ristampa, versioni fotocopiate che circolavano nelle scuole, fino a veri e propri \"samizdat\"."}
{"id": "1859984", "revid": "1632387", "url": "https://it.wikipedia.org/wiki?curid=1859984", "title": "The Script", "text": "I The Script sono un gruppo pop rock irlandese formatosi a Dublino nel 2001. La band \u00e8 composta da Danny O'Donoghue (voce, pianoforte, tastiere, basso, sintetizzatore), Mark Sheehan (chitarra), Glen Power (batteria).\nStoria del gruppo.\nI primi due componenti del gruppo, Danny e Mark, sono inizialmente produttori e lavorano con Dallas Austin e Teddy Reilly. Dopo una lunga permanenza negli Stati Uniti, i due giovani decidono di tornare a Dublino, dove reclutano Glen, terzo ed ultimo membro del gruppo, formando i \"The Script.\"\nAd aprile 2008 viene poi pubblicato \"We Cry\", singolo di debutto del gruppo: il brano ottiene una massiccia programmazione radiofonica in tutta Europa e riceve numerosi riconoscimenti da radio quali BBC Radio 1, RT\u00c9 2FM e Today FM, entrando nella classifica dei brani pi\u00f9 venduti in diversi paesi. \"We Cry\" consente quindi ai The Script di farsi conoscere anche al di fuori dal Regno Unito, e permette al loro singolo successivo, \"The Man Who Can't Be Moved\", di ricevere la stessa accoglienza: il singolo esce infatti a settembre 2008, un mese dopo l'album di debutto \"The Script\", e ne traina le vendite posizionandosi al secondo posto nelle classifiche britanniche, irlandesi, e danesi.\nA novembre 2008 la band pubblica invece il suo terzo singolo, \"Breakeven\", che ottiene un buon successo nella classifica dei singoli irlandesi.\nA luglio 2010 la band annuncia il suo secondo album, \"Science &amp; Faith\"; il suo primo singolo viene estratto ad agosto 2010, seguito dall'album completo a settembre.\nAlla fine di novembre 2011, dopo aver finito il loro \"Science &amp; Faith Tour\", i The Script rivelano quindi di essere al lavoro su un terzo album: il suo nome, \"#3\", viene svelato il 2 giugno 2012 tramite un messaggio sull'account Twitter del gruppo. La sua uscita \u00e8 avvenuta a settembre 2012, preceduta dalla pubblicazione del singolo \"Hall of Fame\", disponibile su iTunes dal 19 agosto.\nIl 7 giugno 2013 si sono esibiti davanti alla Regina Elisabetta nel corso della trasmissione radiofonica BBC Live Lounge nella quale hanno cantato una cover di \"Heroes\" di David Bowie.\nIl 18 luglio 2014 la band annuncia il titolo e la copertina del suo quarto album, \"No Sound Without Silence\", pubblicato il 15 settembre 2014. In questa occasione vengono anche annunciati i nomi dei singoli che saranno estratti dall'album: \"Superheroes\", \"No Good in Goodbye\" e \"Man on a Wire\". Il 21 luglio 2014 viene pubblicato il video per \"Superheroes\".\nIl 14 luglio 2017 esce il singolo \"Rain\", che anticipa l'uscita il 1 settembre 2017 dell'album \"Freedom Child.\"\nIl 19 settembre 2019 esce il singolo \"The Last Time\", il quale anticipa l'uscita del sesto album \"Sunsets &amp; Full Moons\", pubblicato l'8 novembre 2019.\nIl 1\u00b0 ottobre 2021 esce \"Tales from The Script\", album che raccoglie i successi della band, insieme al singolo inedito \"I Want It All\"."}
{"id": "1859987", "revid": "212348", "url": "https://it.wikipedia.org/wiki?curid=1859987", "title": "Distretto di Shopian", "text": "Il distretto di Shopian \u00e8 un distretto del Jammu e Kashmir, in India, di 246.041 abitanti. \u00c8 situato nella divisione del Kashmir e il suo capoluogo \u00e8 Shopian."}
{"id": "1859992", "revid": "1745361", "url": "https://it.wikipedia.org/wiki?curid=1859992", "title": "Roberto Ciaramella", "text": "Biografia.\nDebutt\u00f2 nel 1894, a soli sette anni, al Teatro Rossini di Napoli cantando l'inedita \"Maria Mar\u00ec\" di Eduardo Di Capua, suo maestro di canto. In breve tempo divenne un beniamino del pubblico partenopeo, tanto da venire chiamato a far parte della \"Cantata dei Pastori\" di Angelo Gabriele. In questo periodo, proprio giocando sul nome di Gabriele, Ciaramella si conquist\u00f2 il soprannome di \"la pi\u00f9 bella voce d'Angelo\".\nNel 1903, a sedici anni, si arruol\u00f2 in marina, ma nel 1913 fu nuovamente sul palcoscenico, formando un trio, con Mim\u00ec Maggio e Silvia Coruzzolo, che si dedic\u00f2 ai primi tentativi di sceneggiata.\nLo scoppio della Prima guerra mondiale interruppe nuovamente la sua carriera, quando venne richiamato sotto le armi, ma nel 1918, alla fine del conflitto, torn\u00f2 ancora a Napoli e si riun\u00ec ai suoi due compagni d'avventura.\nNel 1920, costretto a letto da un serio infortunio, cominci\u00f2 a scrivere qualche idea, divenendo in breve tempo un prolifico e geniale autore di sceneggiate, macchiette, canzoni napoletane e popolari.\nCome molti suoi compaesani, comp\u00ec numerose tourn\u00e9e negli Stati Uniti, dove ebbe accoglienze calorosissime, durante le quali intraprese anche l'attivit\u00e0 di import-export di generi musicali e nuove tendenze.\nNella sua lunga carriera incise numerosissimi dischi, soprattutto per l'etichetta Columbia, duettando spesso con la moglie Anna Carlevalis e con il popolare Ciccillo Rondinella. Tra i suoi maggiori successi, si ricordano: la famosa \"Tarantella Italiana\", \"O squilibrato\" e \"Ah Matal\u00e8\"."}
{"id": "1859993", "revid": "287204", "url": "https://it.wikipedia.org/wiki?curid=1859993", "title": "Restaurazione Kenmu", "text": "La restaurazione Kenmu (\u5efa\u6b66\u306e\u65b0\u653f; Kemmu no shinsei) fu un periodo della storia giapponese che intercorse tra il 1333 e il 1336. Segna il periodo di tre anni successivo alla guerra Genk\u014d, che comprende la caduta dello shogunato Kamakura e il sorgere dello shogunato Ashikaga, quando l'imperatore Go-Daigo tent\u00f2 di ristabilire il potere imperiale rovesciando i \"bakufu\".\nPeriodo Nanbokucho.\nLa conseguenza della restaurazione Kenmu fu il , detto anche \"Periodo delle Corti del Nord e del Sud\", che va dal 1336 al 1392 e che vide l'esistenza e la contrapposizione di due corti imperiali in Giappone nei primi anni dell'epoca Muromachi sotto lo shogunato degli Ashikaga. La Corte del Nord, insediata dallo shogun Ashikaga Takauji, aveva sede a Ky\u014dto, mentre la Corte del Sud era stata fondata dall'imperatore Go-Daigo che aveva trovato rifugio a Yoshino presso Nara.\nLe due corti si contesero aspramente il prestigio e il diritto di governare fino alla sconfitta del Sud nel 1392 e la riunificazione. Le due corti furono sempre guidate da un monarca di sangue imperiale non interrompendo cos\u00ec la millenaria successione della famiglia reale. Nonostante la sconfitta subita, gli imperatori della dinastia del Sud sono considerati dagli storici, a partire dal XIX secolo, i monarchi legittimi del Giappone in quanto furono sempre in possesso delle insegne imperiali. Gli imperatori del Nord vengono generalmente annoverati nelle genealogie come \"pretendenti\" al trono.\nLa restaurazione Kenmu nell'arte.\nNel romanzo di storia alternativo ed ucronico \"Romanitas\" di Sophia McDougall, la Restaurazione Kemmu diventa un importante evento nella storia giapponese, come la Restaurazione Meiji nella realt\u00e0. In questo periodo, l'imperatore Go-Daigo (furtivamente) ha acquisito la tecnologia della polvere da sparo da un ancora esistente (e ascendente) Impero Romano, e ha gettato le basi per Nionia per sfidare Roma per la supremazia globale per i secoli a venire."}
{"id": "1859996", "revid": "254059", "url": "https://it.wikipedia.org/wiki?curid=1859996", "title": "Giulio Antonio Averoldi", "text": "Biografia.\nAppartenente ad una delle pi\u00f9 nobili ed antiche famiglie bresciane, sostenitrici del passaggio della provincia bresciana alla repubblica veneta nel 1426, si divise tra la carriera politica e l'attivit\u00e0 di letterato. Dopo la laurea in legge all'universit\u00e0 di Padova, nel 1673, ricopr\u00ec diverse cariche pubbliche. Tra queste, come evidenziato in uno studio dello storico locale Vittorio Nichilo, l'incarico di \"capitanio di Valle Camonica\", una sorta di governatore della vallata. Qui, pur in quello che defin\u00ec \"un volontario essilio tra rupi e monti\", mantenne rapporti con diversi intellettuali del luogo tra cui monsignor Fedrigo Fedriga.\nAppassionato di archeologia ed antiquaria, il suo museo lapidario costitu\u00ec parte del museo civico, a partire dal 1828, Giulio Antonio Averoldi sarebbe stato ricordato per la sua opera \"Le scelte pitture di Brescia additate al forestiere\". Questo testo \u00e8 la prima guida a stampa sulle bellezze artistiche della citt\u00e0, edito ufficialmente nel 1700. In esso l'Averoldi si immagina come guida a due stranieri, illustrando edifici storici e quadri ma anche singole personalit\u00e0 di eruditi, come Fortunato Vinaccesi o pittori come Faustino Bocchi. Un piccolo giallo si nasconde tuttavia sulla data di edizione per questo volume. Averoldi, come scrisse a Ludovico Antonio Muratori, uno dei suoi numerosi corrispondenti, ammise che il testo in realt\u00e0 usc\u00ec tre anni pi\u00f9 tardi, nel 1703. Nel 1700 infatti la pianura padana era attraversata dalle armate austriache e francesi impegnate nella guerra di successione spagnola, cosa che aveva impedito l'edizione effettiva nell'anno riportato invece sul libro. Al volume contribu\u00ec anche quel padre Pellegrino Orlandi amico sia dell'Averoldi che del Muratori ed autore di un celebre Abecedario pittorico. Buona parte delle produzioni letterarie ed artistiche, come evidenziato sempre dal Nichilo nel suo saggio \"Ritratto di Giulio Antonio Averoldi, un letterato nella Brescia tra Sei e Settecento\" (2007), presero forma nella villa di Gussago, ridente paesino nelle vicinanze della citt\u00e0 di Brescia, alle porte della Franciacorta."}
{"id": "1859997", "revid": "287204", "url": "https://it.wikipedia.org/wiki?curid=1859997", "title": "Brunner", "text": ""}
{"id": "1859999", "revid": "1080319", "url": "https://it.wikipedia.org/wiki?curid=1859999", "title": "Astrocita", "text": "Gli astrociti sono cellule particolari costituenti della neuroglia, si trovano nel sistema nervoso centrale e si distinguono in:\nIl loro nome \u00e8 dovuto al fatto che le ramificazioni che originano dal nucleo li fanno assomigliare a stelle.\nDerivazione embriologica.\nA livello embrionale gli astrociti, come tutti gli elementi della neuroglia (escluse le cellule satelliti e le cellule di Schwann), a parte la microglia di derivazione mesodermica, derivano dall'ectoderma del tubo neurale.\nFunzioni.\nBarriera ematoencefalica.\nAttraverso i pedicelli possono prendere rapporti con i vasi sanguigni che irrorano il sistema nervoso centrale e creare intorno ad essi un rafforzamento, la barriera ematoencefalica, che \u00e8 fondamentale per rendere altamente selettivi i vasi di questa regione.\nSviluppo del sistema nervoso centrale.\nPer quanto riguarda lo sviluppo cerebrale, gli astrociti servono da impalcatura, consentendo in tal modo ai neuroni di trasferirsi dai loro siti di origine nel sistema nervoso che si sta sviluppando alla loro meta conclusiva nel cervello.\nGli astrociti secernono inoltre fattori di crescita dei neuroni, che sono in grado di stimolare il neurone e agevolare la crescita dell'assone.\nOmeostasi del sistema nervoso centrale.\nGli astrociti sono attivi anche nella conservazione della fisiologia cerebrale, svolgendo un ruolo importante nel ciclo metabolico del GABA e del glutammato. Per funzionare normalmente, la rete neuronale richiede che questi trasmettitori, dopo essere stati liberati, vengano rimossi e trasportati negli astrociti dove possono convertirsi in amminoacido glutammina che servir\u00e0 successivamente per produrre altri neurotrasmettitori.\nSinapsi tripartita.\nRecentemente si \u00e8 messo in evidenza come gli astrociti partecipino alla modulazione dei segnali sinaptici tra neuroni tramite transienti intracellulari di Calcio, ci\u00f2 rende il loro ruolo nel sistema nervoso ancora pi\u00f9 ampio e fondamentale. Le scoperte sono attualmente oggetto di studio per capire la vera importanza funzionale del fatto.\nAltri studi hanno evidenziato il ruolo degli astrociti nella rimozione del potassio nello spazio extracellulare e quindi contribuiscono alla conservazione di un ambiente adatto ai neuroni.\nPatologia.\nCos\u00ec come gli astrociti attuano un ruolo di riparazione nel cervello lesionato, se il loro principio di funzionamento viene alterato, possono procurare molti effetti negativi, ad esempio alcuni studi hanno evidenziato l'incidenza degli astrociti nella nascita dell'epilessia e sostanze prodotte da loro svolgono un ruolo diretto nel parkinsonismo e nella corea di Huntington. Inoltre gli astrociti sembrano essere coinvolti in una fase precoce dell'encefalopatia epatica."}
{"id": "1860000", "revid": "6923", "url": "https://it.wikipedia.org/wiki?curid=1860000", "title": "Rally di Monte Carlo 1997", "text": "L'edizione numero 65 del Rally di Monte Carlo \u00e8 stata la gara d'apertura del Campionato Mondiale Rally del 1997.\nConsiderato il rally pi\u00f9 famoso del mondo, questa edizione si \u00e8 disputata dal 17 al 23 gennaio 1997 sulle strade dell'entroterra monegasco.\nQuesta edizione aggiunge al solito fascino dell'esordio stagionale la novit\u00e0 dell'introduzione delle World Rally Car, la nuova categoria regina del rallismo.\nAlla vigilia i favoriti sono la Mitsubishi con la nuova Lancer Evo IV ancora fedele al vecchio regolamento del gruppo A con alla guida il finlandese campione del mondo in carica, Tommi M\u00e4kinen.\nA sfidarli la Subaru con la nuova Impreza WRC guidata dal funambolico scozzese Colin McRae e dall'italiano Piero Liatti e la Ford con l'Escort WRC per lo spagnolo Carlos Sainz e il tedesco Armin Schwarz.\nLa gara.\nLa gara era divisa in 18 prove speciali divise in quattro tappe, anche se la prima giornata consiste solo in una prova di circa 3\u00a0km sulle stradine del principato ricalcando il percorso del Gran Premio di Formula 1. La prova, molto scivolosa per la pioggia, vede i big che si risparmiano lasciando strada all'outsider belga Freddy Loix che con una Toyota Celica vince diventando il primo leader.\nLa gara vera parte il giorno dopo, con la carovana che si trasferisce nella regione francese dell'Ard\u00e8che. Il meteo \u00e8 molto variabile, con neve, pioggia, ghiaccio e nebbia. Le prime due prove sono favorevoli a Carlos Sainz che prende il comando della gara davanti a Makinen con il duo Subaru in difficolt\u00e0 per un'errata scelta di gomme. Nella quarta prova c'\u00e8 il riscatto di Liatti che vince riportandosi in scia ai due battistrada. Nella prova speciale numero 5 si rivede Loix che era rimasto attardato che vince davanti a Makinen che si porta a soli 2\" da Sainz e si registra l'incidente di McRae che centra un muro di neve perdendo quasi 2 minuti. La tappa si conclude con la vittoria di Liatti nell'ultima prova con un buon margine di vantaggio."}
{"id": "1860001", "revid": "1728", "url": "https://it.wikipedia.org/wiki?curid=1860001", "title": "Rovescio (numismatica)", "text": ""}
{"id": "1860002", "revid": "256896", "url": "https://it.wikipedia.org/wiki?curid=1860002", "title": "Segreteria di Stato alle Finanze e Bilancio", "text": ""}
{"id": "1860003", "revid": "767487", "url": "https://it.wikipedia.org/wiki?curid=1860003", "title": "Distretto di Narayanpur", "text": "Il distretto di Narayanpur \u00e8 un distretto del Chhattisgarh, in India. Il suo capoluogo \u00e8 Narayanpur.\nIl distretto \u00e8 stato formato il 28 aprile 2007 separando il comune (\"tehsil\") di Narayanpur dal distretto di Bastar."}
{"id": "1860004", "revid": "149587", "url": "https://it.wikipedia.org/wiki?curid=1860004", "title": "Pinacoteca cantonale G. Z\u00fcst", "text": ""}
{"id": "1860005", "revid": "767487", "url": "https://it.wikipedia.org/wiki?curid=1860005", "title": "Distretto di Bijapur (Chhattisgarh)", "text": "Il distretto di Bijapur \u00e8 una suddivisione amministrativa del Chhattisgarh, in India. Il suo capoluogo \u00e8 situato nella citt\u00e0 omonima.\nIl distretto \u00e8 stato formato il 28 aprile 2007 separando i comuni (\"tehsil\") di Bijapur e Bhopalpattanam dal distretto di Dantewada."}
{"id": "1860006", "revid": "38120", "url": "https://it.wikipedia.org/wiki?curid=1860006", "title": "Hot Dog", "text": ""}
{"id": "1860007", "revid": "1414688", "url": "https://it.wikipedia.org/wiki?curid=1860007", "title": "Olimpiadi degli scacchi del 1960", "text": "Le Olimpiadi degli scacchi del 1960 furono la quattordicesima edizione ufficiale (organizzata dalla FIDE) della competizione. Si tennero a Lipsia dal 26 ottobre al 9 novembre, per la seconda volta consecutiva in Germania (sebbene Monaco di Baviera, la sede precedente, fosse in Germania Ovest e Lipsia in Germania Est). Contemporaneamente fu organizzata anche una mostra sulla storia degli scacchi che ebbe grande successo. L'unico torneo previsto era quello \"open\".\nTorneo.\nParteciparono 232 giocatori di 40 nazioni, che furono divisi in quattro gironi da dieci squadre; al termine di questo primo raggruppamento furono previste tre finali (una per i primi tre classificati di ogni gruppo, una per i successivi tre, l'ultima per gli altri quattro): essendo la finale C composta da 16 squadre anzich\u00e9 12, invece di un girone all'italiana fu utilizzato il sistema svizzero, in modo da far giocare lo stesso numero di partite ad ogni nazione.\nLa squadra dell'Unione Sovietica comprendeva quattro giocatori che erano o sarebbero stati campioni del mondo: Tal', Botvinnik, Smyslov e Petrosian; la prima scacchiera degli Stati Uniti era invece un giovane (diciassette anni) Bobby Fischer: non accettando di perdere la prima scacchiera, il Grande maestro Samuel Reshevsky rifiut\u00f2 la convocazione.\nPrima fase.\nNella tabella seguente sono elencati i gruppi in cui vennero divise le squadre. In grassetto sono evidenziate le squadre qualificate alla finale A, in \"corsivo\" quelle qualificate alla finale B.\nNel primo gruppo non ci fu battaglia per le prime tre posizioni, mentre l'Indonesia e Israele combattevano per l'accesso alla finale B, che fu infine guadagnato da quest'ultima. Nel girone 2, dietro Unione Sovietica e Argentina, si confrontarono Paesi Bassi, Austria e Polonia per il terzo posto nella finale A: per la qualificazione della prima furono decisive due consecutive vittorie degli olandesi per 3,5-0,5 contro l'Austria e l'Italia negli ultimi turni.\nLe qualificazioni del gruppo 3 furono decise quando la Cecoslovacchia batt\u00e9 la Svezia per 4-0; nell'ultimo girone ci fu battaglia tra Cile, Spagna e Romania; la prima perse le speranze quando fu battuta per 4-0 dagli Stati Uniti, mentre le altre due pareggiarono all'ultimo turno, qualificando i rumeni.\nSeconda fase.\nLa medaglia d'oro and\u00f2 ai sovietici, che sbaragliarono la concorrenza gi\u00e0 nei primi turni, battendo le rivali pi\u00f9 temibili (Jugoslavia, Stati Uniti, Ungheria e Argentina - le ultime due per 3,5-0,5) gi\u00e0 nei primi turni. Il loro trionfo fu aumentato dalle medaglie individuali: tutti i giocatori vinsero una medaglia, e quattro di essi l'oro. Gli Stati Uniti arrivarono secondi senza rischiare molto, a cinque punti dai sovietici ma con due punti di vantaggio sugli iugoslavi, che ottennero il bronzo.\nIl risultato dell'Argentina fu invece deludente, in quanto ottennero solamente l'ottavo posto, mentre i padroni di casa della Germania Est peggiorarono rispetto all'edizione precedente dal sesto al nono posto, e arrivarono dietro i tedeschi dell'ovest.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1860009", "revid": "38120", "url": "https://it.wikipedia.org/wiki?curid=1860009", "title": "Hotdog", "text": ""}
{"id": "1860010", "revid": "38120", "url": "https://it.wikipedia.org/wiki?curid=1860010", "title": "Hot-dog", "text": ""}
{"id": "1860014", "revid": "38120", "url": "https://it.wikipedia.org/wiki?curid=1860014", "title": "Rider\u00e0! (Cuore matto)", "text": ""}
{"id": "1860016", "revid": "38120", "url": "https://it.wikipedia.org/wiki?curid=1860016", "title": "Svarzy", "text": ""}
{"id": "1860017", "revid": "256896", "url": "https://it.wikipedia.org/wiki?curid=1860017", "title": "Segretario di Stato per il lavoro, la cooperazione e le politiche giovanili", "text": ""}
{"id": "1860020", "revid": "104458", "url": "https://it.wikipedia.org/wiki?curid=1860020", "title": "Battipali", "text": ""}
{"id": "1860023", "revid": "256896", "url": "https://it.wikipedia.org/wiki?curid=1860023", "title": "Segretario di Stato per le Finanze e il Bilancio", "text": ""}
{"id": "1860028", "revid": "110157", "url": "https://it.wikipedia.org/wiki?curid=1860028", "title": "Microregione di Assa\u00ed", "text": "Assa\u00ed \u00e8 una microregione del Paran\u00e1 in Brasile, appartenente alla mesoregione di Norte Pioneiro Paranaense.\nComuni.\n\u00c8 suddivisa in 8 comuni:"}
{"id": "1860030", "revid": "179078", "url": "https://it.wikipedia.org/wiki?curid=1860030", "title": "Cappella Brancaccio", "text": ""}
{"id": "1860032", "revid": "110157", "url": "https://it.wikipedia.org/wiki?curid=1860032", "title": "Microregione di Corn\u00e9lio Proc\u00f3pio", "text": "Corn\u00e9lio Proc\u00f3pio \u00e8 una microregione del Paran\u00e1 in Brasile, appartenente alla mesoregione di Norte Pioneiro Paranaense.\nComuni.\n\u00c8 suddivisa in 14 comuni:"}
{"id": "1860037", "revid": "47767", "url": "https://it.wikipedia.org/wiki?curid=1860037", "title": "Fiore di cera", "text": ""}
{"id": "1860039", "revid": "106908", "url": "https://it.wikipedia.org/wiki?curid=1860039", "title": "Microregione di Ibaiti", "text": "Ibaiti \u00e8 una microregione del Paran\u00e1 in Brasile, appartenente alla mesoregione di Norte Pioneiro Paranaense.\nComuni.\n\u00c8 suddivisa in 8 comuni:"}
{"id": "1860042", "revid": "110157", "url": "https://it.wikipedia.org/wiki?curid=1860042", "title": "Microregione di Jacarezinho", "text": "Jacarezinho \u00e8 una microregione del Paran\u00e1 in Brasile, appartenente alla mesoregione di Norte Pioneiro Paranaense.\nComuni.\n\u00c8 suddivisa in 6 comuni:"}
{"id": "1860044", "revid": "110157", "url": "https://it.wikipedia.org/wiki?curid=1860044", "title": "Microregione di Wenceslau Braz", "text": "Wenceslau Braz \u00e8 una microregione del Paran\u00e1 in Brasile, appartenente alla mesoregione di Norte Pioneiro Paranaense.\nComuni.\n\u00c8 suddivisa in 10 comuni:"}
{"id": "1860045", "revid": "767487", "url": "https://it.wikipedia.org/wiki?curid=1860045", "title": "Nordseebilder", "text": "Nordseebilder (Immagini del Mare del Nord), op. 390, \u00e8 un valzer di Johann Strauss (figlio).\nSu consiglio del suo medico, Johann Strauss decise di prendersi un periodo di riposo, e scelse come meta il Mare del Nord; durante le estati del 1878-79, accompagnato dalla sua seconda moglie Angelika (1850-1919).\nLa coppia visit\u00f2 le isole a nord dell'arcipelago \"Fohr\", e nel 1879 si stabilirono in una casa a Wyk, la capitale delle isole, dove Johann trov\u00f2 l'ispirazione per mettere in musica i contrastanti suoni del mare del nord.\nIl risultato fu il valzer \"Nordseebilder\", che il pubblico viennese ascolt\u00f2 per la prima volta quando Eduard Strauss lo esegu\u00ec in un concerto al Musikverein il 16 novembre 1879.\nIl giornale \"Fremdenblatt\" annot\u00f2 entusiasticamente:"}
{"id": "1860048", "revid": "1924342", "url": "https://it.wikipedia.org/wiki?curid=1860048", "title": "Breathless (The Corrs)", "text": "Breathless \u00e8 un singolo del gruppo musicale irlandese The Corrs, pubblicato il 3 luglio 2000 come primo estratto dal terzo album in studio \"In Blue\".\nDescrizione.\nIl brano, scritto insieme al produttore e marito di Shania Twain Robert John \"Mutt\" Lange, \u00e8 considerato uno dei brani pi\u00f9 rappresentativi del gruppo, oltre ad essere senz'altro uno dei loro maggiori successi, responsabile di aver fatto conoscere i Corrs in tutto il mondo, essendo infatti riuscito ad entrare nelle classifiche dei singoli di quasi tutti i paesi in cui \u00e8 stato commercializzato. Inoltre il brano \u00e8 stato il primo (ed unico) numero uno dei Corrs nel Regno Unito. Il singolo \u00e8 riuscito ad arrivare in vetta anche in Irlanda e Francia.\nVideo musicale.\nIl video musicale, prodotto da Nina Dluhy per la \"A Band Apart\" e diretto da Nigel Dick, che si \u00e8 avvalso della fotografia di Vance Burberry, del montaggio di Declan Whitebloom e della direzione artistica di Liz Kay, \u00e8 stato trasmesso per la prima volta nella settimana del 21 agosto 2000, e vede il gruppo esibirsi in un piccolo aeroporto privato, nei pressi dell'aereo da cui sono sbarcati e davanti ad un improbabile pubblico, formato esclusivamente da \"biker\". Il video \u00e8 stato nominato ai \"Billboard Awards\" nel 2000.\nTracce.\n\"Judy\" non era inclusa nel disco. Invece \"Head in the Air\" \u00e8 stata usata anche su Canale 5 in un servizio del TG5 per pubblicizzare l'album del gruppo irlandese, mentre \"Breathless\" \u00e8 stata usata sempre sulla stessa rete ammiraglia di Mediaset per i promo del Grande Fratello."}
{"id": "1860050", "revid": "729019", "url": "https://it.wikipedia.org/wiki?curid=1860050", "title": "Microregione di Apucarana", "text": "Apucarana \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 9 comuni:"}
{"id": "1860053", "revid": "1305772", "url": "https://it.wikipedia.org/wiki?curid=1860053", "title": "Effetti della cannabis sulla salute", "text": "In questa pagina viene trattato il tema degli effetti della cannabis sulla salute, con particolare riferimento ai possibili effetti indesiderati o dannosi che possono manifestarsi con il consumo di questa pianta.\nI possibili utilizzi ed effetti terapeutici non sono invece trattati in questa voce: per approfondire le possibili applicazioni terapeutiche della canapa vedi la voce uso medico della cannabis.\nIntroduzione.\nNonostante esistano molti studi dai risultati spesso contraddittori o non abbastanza estesi da poter trarre conclusioni definitive circa gli effetti della cannabis sulla salute, almeno su una parte di questi possibili effetti si \u00e8 arrivati a conclusioni generalmente accettate. Questo articolo utilizza varie fonti, tra cui articoli a revisione paritaria di riviste mediche internazionali, relazioni scientifiche, libri di testo, siti web e riviste, per stabilire una visione d'insieme degli effetti chiaramente documentati associati all'uso di cannabis.\nPerch\u00e9 studiare la cannabis \u00e8 difficile.\nIl motivo della contraddittoriet\u00e0 che c'\u00e8 spesso nelle ricerche sulla cannabis \u00e8 data da vari fattori. La maggior parte dei soggetti che fanno uso di cannabis lo fa associandolo al tabacco il che, soprattutto nelle ricerche sulla possibilit\u00e0 di sviluppare patologie respiratorie o cancro, rende molto difficile stabilire quale sia il contributo dell\u2019una o dell\u2019altra nello sviluppo della patologia. Altra causa \u00e8 il variare della percentuale di principi attivi come THC o cannabidiolo: infatti molte delle attuali variet\u00e0 cannabis sono state selezionate per avere un differente apporto di principi attivi e generare effetti molto pi\u00f9 potenti rispetto ad esempio di quelle di vent'anni fa. Un altro motivo non secondario \u00e8 l'illegalit\u00e0 diffusa della sostanza, che potrebbe rendere riluttanti le persone a partecipare agli studi, oppure che potrebbero non dire la quantit\u00e0 di cui fanno realmente uso. Oltre alle persone, gli stessi ricercatori devono passare spesso per una lunga serie di pratiche burocratiche per studiarla.\nVincoli legali e politici alla ricerca scientifica.\nIn molti paesi, la ricerca sperimentale sulla cura per il cancro incontra ostacoli di varia natura per via dell'illegalit\u00e0 della pianta stessa. In particolare \u00e8 difficile condurre ricerche scientifiche sugli utilizzi della cannabis come farmaco o come droga poich\u00e9 \u00e8 problematico ottenere legalmente, seppure a solo scopo di ricerca, campioni di pianta di qualit\u00e0 soddisfacente in termini di purezza, conservazione, contenuto di principi attivi.\nNegli Stati Uniti.\nIl problema \u00e8 stato recentemente messo in luce negli Stati Uniti dallo scontro tra la Multidisciplinary Association for Psychedelic Studies (MAPS, Associazione multidisciplinare per gli studi psichedelici), un gruppo di ricerca indipendente, e il National Institute on Drug Abuse (NIDA, Istituto nazionale per l'abuso di droghe), un'agenzia federale incaricata dell'applicazione della scienza allo studio dell'abuso di droghe. Il NIDA opera in gran parte sotto il controllo generale dell'Office of National Drug Control Policy (ONDCP, Ufficio della politica nazionale sul controllo delle droghe), un ufficio esecutivo della Casa Bianca responsabile della coordinazione diretta di tutti gli aspetti legali, legislativi, scientifici, sociali e politici della politica federale sul controllo delle droghe.\nStudi in materia e nello specifico sulle modifiche della personalit\u00e0 dei consumatori sono stati effettuati dal Professor Lester Grinspoon Psichiatra e Professore emerito dell'Universit\u00e0 di Harvard.\nIn Italia.\nLe prime sperimentazioni e test sull'uso medico e ricreativo della cannabis, e relativi effetti e tossicit\u00e0, furono svolte da Carlo Erba e i suoi colleghi, a cominciare dall'anno 1847.\nAlcuni di questi esperimenti consistettero nell'hashish e dell'olio di cannabis come cura funzionante contro il tetano e come potente farmaco anti-colera.\nStudi approfonditi sulla tossicit\u00e0 della cannabis e sulla sua eventuale correlazione con altre droghe sono stati effettuati dal neurofarmacologo Gian Luigi Gessa.\nNel dicembre 2006, su richiesta del Ministero della Sanit\u00e0, il Consiglio dei ministri ha approvato un disegno di legge finalizzato a promuoverne la ricerca ed ha previsto l'inserimento di due farmaci a base di questa sostanza (il Delta-8-tetraidrocannabinolo e il Delta-9-tetraidrocannabinolo) nell'elenco delle terapie farmacologiche contro il dolore.\nRapporti di commissioni mediche internazionali.\nLa Commissione Unita.\nNel 2001 i Ministeri della Sanit\u00e0 di Francia, Germania, Belgio, Paesi Bassi e Svizzera decidono di istituire una \"commissione unita\" al fine di dare finalmente un giudizio \"univoco\" sull'argomento. Nell'introduzione al loro lavoro, la commissione afferma che troppe volte si sono dati giudizi e prese decisioni politico-legali senza valide ed accertate basi scientifiche, usando studi parziali, spesso inesatti o addirittura errati.\nSecondo la commissione all'epoca almeno 45 milioni di cittadini europei provenienti da ogni classe sociale ed etnia ne avevano fatto uso una o pi\u00f9 volte ma che l'uso era meno frequente che negli USA o in Australia. Disoccupazione, assenteismo scolastico, abuso di fumo ed alcol possono sono pi\u00f9 spesso associati ad un uso intenso di cannabis. Secondo la commissione non ci sono per\u00f2 sufficienti prove che la cannabis sia una droga di passaggio ma che non si era in grado, nemmeno con osservazioni su animali, di trarre conlcusioni definitive su questo aspetto.\nLa commissione aveva ritenuto opportuno suddividere in tre gruppi coloro che facevano uso di cannabis: occasionali, regolari, intensivi. L'uso occasionale, secondo la commissione non pone gravi danni alla salute, mentre l'uso intenso pu\u00f2 causare danni ai polmoni e, nel caso di preesistenti problemi cardiovascolari o ipertensione, causare ulteriori danni al cuore. Non \u00e8 stato possibile stabilire gli effetti del fumare cannabis sul feto durante la gravidanza. Secondo Bergen il fumo derivante dalla combustione della cannabis conterrebbe il 50% di sostanze cancerogene in pi\u00f9 del fumo non filtrato ottenuto dalla combustione di tabacco; altre vie di assunzione che non prevedono la combusione non sarebbero associate ad un rischio di cancro. Uno dei maggiori indiziati per l'effetto cancerogeno del fumo di cannabis sarebbe l'\u03b1-benzopirene, un noto cancerogeno che si sviluppa comunemente nel corso di processi di combustione, nonch\u00e9 naftalene e benzoantracene. I pochi studi effettuati fino ad allora per\u00f2 non mostravano un'incidenza significativamente maggiore di cancro ai polmoni nei fumatori di cannabis rispetto ai fumatori di solo tabacco: Scholten ha osservato che i fumatori di cannabis, anche quelli che ne fanno uso inteso, generalmente fumano meno di un fumatore medio di tabacco, il che porterebbe a eguagliare il potenziale cancerogeno di tabacco e cannabis. L'istituto francese INSERM, tuttavia, ritiene la questione ancora aperta e da approfondire attraverso ulteriori studi.\nRapporto del parlamento canadese.\nIl \"Senate Special Committee on illegal drugs\" del Parlamento canadese ha studiato e revisionato gli studi in materia, forte anche dell'esperienza di anni di sperimentazione della cannabis per uso terapeutico avvenuta nel paese.\nNel rapporto biennale (pubblicato nel 2002) ha indagato i differenti modelli di consumo classificandoli in livelli di rischio, ossia \u201cuso sperimentale\u201d, \u201cuso regolare\u201d, \u201cuso a rischio\u201d, \u201cuso eccessivo\u201d. Non \u00e8 stata presa in esame solamente la quantit\u00e0 di sostanza consumata e la frequenza ma anche il contesto, ad esempio, se e quando il consumo si concili o al contrario interferisca con le normali attivit\u00e0 quotidiane.\nIl rapporto conclude che:\nEffetti fisici e psicologici.\nEffetti psicologici e fisici acuti.\nGli effetti fisici dose-dipendenti derivanti dall'uso di cannabis comprendono ma non si limitano a:\nPer i suoi effetti vasodilatatori, una errata opinione corrente attribuisce alla cannabis propriet\u00e0 contro i disturbi di origine sessuale. Al contrario, l'uso cronico di cannabis \u00e8 associato a disfunzione sessuale (e ad un rischio 4 volte maggiore di anorgasmia o di eiaculazione precoce).\nGli effetti neurologici e psichiatrici riflettono invece le aree del cervello nelle quali sono distribuiti principalmente i recettori dei cannabinoidi, la cui interazione con i principi attivi contenuti nella cannabis vanno a modificare il funzionamento dei sistemi neurotrasmettitoriali legati a questi recettori. I recettori dei cannabinoidi sono abbondanti nei gangli basali, associati col controllo dei movimenti e nel cervelletto, che coordina i movimenti del corpo; nell'ippocampo, associato con le funzioni dell'apprendimento, della memoria e del controllo dello stress; nella corteccia cerebrale, associata alle funzioni cognitive pi\u00f9 elevate; nel nucleus accumbens, considerato come il centro del piacere del cervello. Altre aree dove i recettori dei cannabinoidi sono presenti in quantit\u00e0 apprezzabile sono l'ipotalamo, che regola tra l'altro la sensazione di saziet\u00e0; l'amigdala, associata con le emozioni e le paure; il midollo spinale, associato con le sensazioni periferiche come il dolore; il tronco encefalico, associato con il sonno, l'eccitazione sessuale e il controllo motorio; infine il nucleo del tratto solitario, associato con sensazioni viscerali come la nausea e lo stimolo a vomitare.\nCi\u00f2 si traduce in diversi effetti a livello soggettivo: maggiore apprezzamento del gusto e dell'aroma del cibo, della musica e delle attivit\u00e0 ricreative; a volte aumentata autoanalisi e consapevolezza di s\u00e9; la cannabis in genere allevia la tensione e d\u00e0 un leggero senso di felicit\u00e0 o euforia. Specie se si \u00e8 un consumatore occasionale o a dosi elevate, la cannabis pu\u00f2 determinare distorsioni pi\u00f9 marcate nella percezione del tempo e dello spazio, nella percezione del corpo, compromissione della sfera cognitiva, depersonalizzazione e derealizzazione.\nI cannabinoidi, a seconda della dose, possono inibire \"transitoriamente\" la trasmissione dei segnali neuronici attraverso i gangli basali e il cervelletto. A bassi dosaggi, i cannabinoidi sembrano stimolare il movimento del corpo mentre alti dosaggi sembrano inibirlo, il che si manifesta spesso con una ridotta stabilit\u00e0 della postura e ridotta fermezza della mano nell'eseguire compiti e movimenti che richiedono particolare attenzione.\nTra gli effetti collaterali psicologici e neurologici che si possono verificare a seguito dell'assunzione di cannabis si riscontrano\nQuesti effetti, risentono della sensibilit\u00e0 individuale del soggetto, dell'uso pregresso della sostanza e della quantit\u00e0 assunta. Uno dei pi\u00f9 singolari effetti della cannabis, \u00e8 legata alla suggestionabilit\u00e0 del soggetto che ne sta facendo uso, specie nel caso di fumatori occasionali o alle prime esperienze (set e setting). Lo stato psicologico dell'individuo (set) che fa uso di cannabis \u00e8 importante perch\u00e9 in base a questo l'effetto pu\u00f2 essere amplificato o meno, arrivando a provocare effetti collaterali come suggestione, ansia, somatizzazioni o amplificazione degli effetti fisici che possono generare preoccupazione nell'utilizzatore. In alcuni casi, specie se si \u00e8 a stomaco vuoto, alle prime esperienze o si sono assunto dosi molto alte o in combinazione con altre sostanze come l'alcol, pu\u00f2 provocare vomito e alta sudorazione che tendono generalmente a risolversi in un breve periodo di tempo (generalmente 2-3 minuti).\n\u00c8 tuttavia difficile assumere dosi molto alte di cannabis, perch\u00e9 il metodo di assunzione classico, che consiste nel fumarla con o senza tabacco, non permette di assumere rapidamente grandi quantit\u00e0 di principi attivi in un breve lasso di tempo tali causare l'accumulo nell'organismo di livelli di emergenza, n\u00e9 tanto meno di raggiungere la \"dose letale\", stimata in rapporto 40.000:1 rispetto alla dose attiva.\nL'uso prolungato di cannabis determina nell'organismo cambiamenti transitori sia a livello farmacocinetico (ovvero a livello del modo in cui i principi attivi sono assorbiti, distribuiti, metabolizzati ed eliminati) sia farmacodinamico (ovvero come essi interagiscono con i recettori cellulari). Questi cambiamenti portano l'utilizzatore a consumare quantitativi pi\u00f9 elevati per ottenere lo stesso effetto (tolleranza) e determinano una pi\u00f9 efficiente eliminazione della cannabis dall'organismo potenziando i processi metabolici a questo preposti, col rischio per\u00f2 di aumentare l\u2019incidenza di effetti collaterali.\nUna ricerca del professor David Nutt dell'Universit\u00e0 di Bristol, del comitato britannico che svolge il ruolo di consulente governativo in materia di droghe, conferma la minore pericolosit\u00e0 dell\u2019uso moderato di cannabis rispetto all'abuso di alcool e nicotina.\nEffetti sulla respirazione.\nFumare sigarette, cannabis o anche solo provarne una, pu\u00f2 provocare crisi asmatiche anche molto forti. Le sostanze chimiche presenti sprigionate dalla combustione sono la prima delle cause della crisi d'asma. Il fumo di tabacco o di marijuana irrita le vie aeree polmonari. Il fumo incide sulla normale funzione dei polmoni di espellere il muco e gli altri irritanti, fattori che provocheranno l'infezione. Alcuni composti sprigionati dalla combustione, come il monossido di carbonio, possono interferire con la normale capacit\u00e0 del sangue di trasportare l'ossigeno ai tessuti.\nCi\u00f2 sta a significare che gli utilizzatori cronici sono i soggetti pi\u00f9 predisposti e questi fattori potrebbero scatenare o aggravare i sintomi asmatici, specie quando i due tipi di pianta sono miscelati insieme.\nEffetti cardiovascolari.\nGli effetti acuti dell'assunzione di THC sul sistema cardiovascolare sono da tempo noti e comprendono tipicamente un franco aumento della frequenza cardiaca e un moderato aumento della pressione arteriosa, associati talvolta a ipotensione ortostatica. Tali manifestazioni sono dose-dipendenti ma possono essere ridotti dallo sviluppo di tolleranza farmacologica sul medio e lungo termine.\nLa tachicardia si osserva pressoch\u00e9 costantemente dopo l'assunzione di cannabinoidi e dura generalmente per le successive 2 o 3 ore. Questo effetto \u00e8 determinato soprattutto dall'attivazione del sistema nervoso simpatico (maggiore tono adrenergico a livello cardiaco) che determina un aumento della frequenza di scarica da parte del nodo del seno atriale (tachicardia sinusale).\nStudi epidemiologici dimostrano una pi\u00f9 alta incidenza di palpitazioni nella popolazione di fumatori di cannabis. Nella maggior parte dei casi il sintomo \u00e8 correlato alla tachicardia sinusale ma un numero sempre crescente di evidenze scientifiche riguardano l'associazione tra assunzione di THC e aritmie cardiache di natura diversa (aritmie ventricolari, fibrillazione atriale).\nUna stretta relazione temporale tra assunzione di cannabinoidi e insorgenza di fibrillazione atriale (FA) \u00e8 stata descritta in numerosi \"case reports\" e riguarda soprattutto persone giovani, prive di anomalie cardiache associate e non esposte ad altri fattori che abitualmente precipitano la FA. L'iperstimolazione da parte del sistema simpatico pu\u00f2 infatti scatenare una FA anche in persone sane. Accanto a ci\u00f2, alterazioni del microcircolo coronarico e ischemia possono agire come fattori indipendenti dallo stimolo adrenergico.\nSebbene un inquadramento epidemiologico rigoroso sia difficile per le caratteristiche stesse della popolazione da analizzare e per i concomitanti effetti psichici che giocano un ruolo confondente, \u00e8 verosimile che l'incidenza di questi quadri clinici sia importante, crescente e del tutto sottostimata.\nLa vasodilatazione periferica e l'incremento della frequenza cardiaca sono responsabili dell'aumento della gittata cardiaca che, assieme alle modificazioni della pressione, determina un maggiore lavoro cardiaco e pertanto una maggiore richiesta d'ossigeno da parte del muscolo cardiaco. Parallelamente il monossido di carbonio assunto con il fumo riduce le capacit\u00e0 di trasporto dell'ossigeno da parte del sangue. Tale situazione mette il cuore a rischio di ischemia nelle persone che presentano altri fattori di rischio cardiovascolare (tabagismo, dislipidemie, ipertensione, sedentariet\u00e0). Il concomitante uso o abuso di altre sostanze come la cocaina o le anfetamine, che producono effetti cardiovascolari simili, appare un fattore aggravante sia per ci\u00f2 che riguarda la fisiopatologia cardiaca in acuto, sia per quanto riguarda la salute cardiaca nel lungo termine. Tali effetti sono stati correlati ad alcuni (rari) casi ad eventi cardiovascolari e neurovascolari anche fatali come infarti ed ictus, specie in soggetti di mezza et\u00e0. Secondo uno studio, il consumo di cannabis aumenta di 4,8 volte il rischio di infarto nei primi 60 minuti dall'assunzione e del 1,5-3% l'anno con l'uso quotidiano.\nEffetti sull'apparato riproduttivo, sulla fertilit\u00e0 e la riproduzione.\n\u00c8 stato dimostrato che la somministrazione di dosi elevate di THC ad animali abbassa \"transitoriamente\" i livelli di testosterone, la produzione di spermatozoi e la mobilit\u00e0, interferisce in modo transitorio con il ciclo dell'ovulazione e la produzione di ormoni gonadotropici. Tuttavia, esistono anche ricerche che danno risultati contrari ed \u00e8 possibile che si sviluppi una tolleranza verso questi effetti.\nSecondo il Merck Manual of Diagnosis and Therapy del 1997, gli effetti dell'uso di cannabis sulla fertilit\u00e0 sono incerti.\nLa ricerca ha dimostrato che gli spermatozoi umani contengono recettori che vengono stimolati da sostanze come il THC e da altre molecole simili ai cannabinoidi. Alcuni test effettuati suggeriscono che fumare cannabis pu\u00f2 influire sulla funzionalit\u00e0 degli spermatozoi ma non si sa ancora con quali effetti.\nSebbene, nei fatti, molti uomini che usano cannabis non hanno problemi ad avere dei figli, secondo alcuni \u00e8 possibile che persone a rischio di infertilit\u00e0 siano pi\u00f9 suscettibili a complicazioni riproduttive.\nUno studio del dottor Zuckerman e altri, ha preso in considerazione un esteso campione di donne con una prevalenza sostanziale di uso di cannabis, verificato con analisi delle urine, e non si \u00e8 trovato alcun incremento di incidenza di difetti alla nascita dei bambini. Contrariamente a quanto avviene per la sindrome alcol-fetale, l'esposizione prenatale alla cannabis non determina caratteristici connotati facciali nel neonato n\u00e9 gli altri sintomi collegati alla sindrome stessa. Il THC passa nel latte materno e potrebbe avere degli effetti sugli infanti allattati al seno.\nNei 3 pi\u00f9 grandi studi longitudinali condotti fino ad oggi volti ad identificare alterazioni neurocomportamentali nei figli di madri che hanno utilizzato Marijuana almeno una volta alla settimana nel corso della gestazione, sia a scopo ricreativo sia curativo in sostituzione ai classici farmaci per il dolore e le nausee, sono stati trovati alterazioni quantificabili nella sfera cognitiva ed emotiva sia nei bambini che nei giovani adulti. In particolare nei bambini includevano deficit di attenzione ed iperattivit\u00e0, diminuiti punteggi nei test di memoria e intelligenza, comportamento impulsivo, deficit dell'apprendimento, problemi della socializzazione e turbe comportamentali. Negli adolescenti e nei giovani adulti includono invece persistenza dei deficit cognitivi e di attenzione, controllo emotivo e una aumentata incidenza di depressione, comportamento psicotico e schizofrenia. Alterazioni nella struttura corticale sono poi state rivelate attraverso esami dedicati.\n\u00c8 opportuno considerare il fatto che alcuni studi effettuati sull'uso di droghe in gravidanza si basano spesso su rapporti compilati dalle donne stesse, non sempre anonimi. Lo stigma sociale relativo all'uso di droghe illecite durante la gravidanza potrebbe scoraggiare l'onest\u00e0 e la completa esposizione dei fatti e potrebbe compromettere la validit\u00e0 dei risultati. Alcuni studi dimostrano che le donne che consumano cannabis in gravidanza, utilizzano spesso anche alcol, tabacco, o altre droghe illegali e questa circostanza potrebbe rendere difficile la deduzione scientifica di fatti riguardanti l'uso della sola cannabis a partire da dati statistici. Gli studi epidemiologici su larga scala e ben controllati sugli effetti dell'uso di cannabis in gravidanza sono ad oggi pochi.\nEffetti sulla salute mentale.\nDipendenza e sintomi di astinenza.\nLa dipendenza da cannabis \u00e8 un disturbo riconosciuto nella quinta revisione del Manuale Diagnostico e Statistico dei Disturbi Mentali (DSM-5) ed \u00e8 definita come l'incapacit\u00e0 di un soggetto di interrompere l'uso continuato di cannabis.\nSecondo il NIDA (\"National Institute of Drug Abuse\", l\u2019ente statunitense per lo studio degli effetti degli stupefacenti), circa il 9% degli individui che utilizzano per la prima volta cannabis ne diventeranno dipendenti, la percentuale si alza al 17% per chi inizia da adolescente e ancora di pi\u00f9 dal 25 al 50% per chi la consuma giornalmente. Secondo diversi studi, la dipendenza da cannabis sarebbe comunque minore da quella causata da nicotina ed alcol.\nSecondo un rapporto della Commissione Europea, solo \"nel 2006, su un totale di 390\u00a0000 domande di trattamento\" (per abuso e dipendenza da sostanze, ndr)\", la cannabis costituiva il gruppo pi\u00f9 numeroso (28 %) dopo i consumatori di eroina (34%)\" prosegue inoltre \"\"[...] \u00e8 segnalata come sostanza principale da pi\u00f9 del 30% dei pazienti in terapia in Francia, Ungheria e Paesi Bassi\".\" Secondo questo rapporto i soggetti maggiormente dipendenti sarebbero uomini con una et\u00e0 media di 24 anni. \nLa sospensione di un utilizzo cronico di cannabis si associa a sintomi d'astinenza in circa il 42% degli assuntori. I sintomi d'astinenza, seppur non gravi come quelli causati da altre sostanze come alcol, eroina o cocaina, possono includere agitazione, perdita dell'appetito, irritabilit\u00e0, rabbia, aumento dell'attivit\u00e0 muscolare e dell'aggressivit\u00e0, rebound del sonno REM (che viene soppresso dall'uso di cannabis) con conseguenti disturbi del sonno. La maggior parte dei sintomi tendono ad iniziare durante la prima settimana di astinenza e tendono risolversi nel giro di poche settimane.\nIpotesi della droga di passaggio.\nLa teoria del passaggio \u00e8 la teoria secondo cui l'uso di alcune sostanze stupefacenti predisponga al futuro consumo di altre sostanze illecite.\nNel rapporto della \"Commissione Unita\" (2001) \u00e8 riportato che sebbene possa emergere una correlazione tra il consumo di cannabis e quello di altre droghe illecite, la maggioranza dei consumatori sarebbe esule dal \"passaggio\". Si giunge alla conclusione che se ci\u00f2 accade \u00e8 \"in soggetti gi\u00e0 predisposti\" ed anche in forte relazione alla sua illegalit\u00e0, ossia per ottenere la cannabis il consumatore deve accedere ad un mercato non legale che offre anche altre sostanze stupefacenti. Questa tesi \u00e8 appoggiata in Italia anche dal noto neuroscienziato Gian Luigi Gessa e negli USA dal Professor John Morgan, della New York Medical School, che a seguito di una ricerca dichiara che \"la cannabis non causa il passaggio all'uso di droghe pesanti, nella grande maggioranza dei consumatori essa \u00e8 una fine, anzich\u00e9 una droga di passaggio\". Le ricerche dell'American Psychiatric Association hanno dato risultati molto simili a quelli della \"commissione europea\".\nIn uno studio del dicembre 2006 effettuato su 214 ragazzi consumatori solo di marijuana e non di alcool o tabacco, non si sarebbe sviluppata nessuna maggiore tendenza ad un futuro abuso di altre sostanze stupefacenti rispetto a chi non ne aveva mai fatto uso. Conclude che \"\"la probabilit\u00e0 che qualcuno approdi verso droghe illegali \u00e8 determinata pi\u00f9 da inclinazioni personali e situazioni sociali che da droghe precedentemente utilizzate\".\"\nTuttavia, sebbene la maggioranza dei consumatori \"adulti\" e \"saltuari\" sia esule dal \"passaggio\", questo rischio esiste in \"adolescenza\" quando il cervello, ancora in sviluppo, \u00e8 pi\u00f9 sensibile agli effetti delle sostanze psicotrope: \u00e8 stato dimostrato come l'uso di cannabis in adolescenza \u00e8 in grado di sovrastimolare ed alterare le strutture del piacere e della ricompensa del cervello, aumentando la successiva suscettibilit\u00e0 all'uso di droghe pesanti. Secondo i risultati di uno studio, coloro che hanno fatto uso di cannabis prima dei 17 anni sono dalle 2 alle 5 volte pi\u00f9 soggetti a fare uso di droghe pesanti. Tesi confermata anche attraverso studi su modelli animali in uno studio del luglio del 2006 dei dottori Ellgren e Hurd. Secondo il Dr. Yasmin L. Hurd, l'altro ideatore dello studio, anche altre sostanze stupefacenti stimolano le stesse aree del cervello, tra cui nicotina e alcol etilico.\nCorrelazione con malattie mentali.\nDisturbi psicotici.\nUno studio elaborato per preparare la strategia nazionale Australiana del 2001 per le politiche sull'uso e traffico di stupefacenti ha fatto una analisi di centinaia di ricerche scientifiche ed ha indicato che se un individuo \u00e8 a rischio di sviluppare serie malattie psicotiche, l'uso di cannabis pu\u00f2 indurre la manifestazione di un episodio; allo stesso tempo lo studio conclude che gli studi scientifici che fanno una comparazione tra uso di tabacco, alcool e cannabis mostrano che con i consumi attuali (2001) di cannabis, il danno sociale e sulla salute della cannabis risulta essere sostanzialmente inferiore a tabacco e alcool, considerando che la cannabis da un punto di vista generale (sempre rapportato ai consumi del 2001) ha un contributo minore al danno sulla salute. Inoltre studi che hanno analizzato la relazione tra salute mentale e uso di cannabis e che hanno visto una relazione negativa (maggiore l'uso e peggiore la salute mentale) hanno anche detto che, sebbene il campione fosse statisticamente rilevante, la magnitudine dell'impatto negativo dell'uso di cannabis sulla salute umana era limitato.\nIl parere della Commissione dei ministeri della sanit\u00e0 e della Commissione del parlamento canadese \u00e8 simile e conclude che l'uso di cannabis possa far emergere problemi latenti piuttosto che crearne di nuovi. La stessa tesi \u00e8 condivisa dal Prof. Gessa: infatti alcuni studi dimostrano una correlazione diretta tra uso regolare di cannabis e sviluppo di psicosi e schizofrenia ma senza dimostrare la causa di questa relazione. \u00c8 importante per\u00f2 capire anche come questa dinamica tra psicosi e uso di cannabis si instauri: ad esempio, \u00e8 stato dimostrato che giovani che hanno una storia familiare di divorzi oppure genitori con depressione hanno una maggiore probabilit\u00e0 di sviluppare disturbi e una possibilit\u00e0 doppia di essere utilizzatori di cannabis (ci\u00f2 potrebbe indicare ad esempio la cannabis pu\u00f2 essere utilizzato come medicamento ansiolitico dai giovani).\nTuttavia negli ultimi anni, nuovi e pi\u00f9 ampi studi (grazie anche alla legalizzazione dell\u2019uso ricreativo in diverse parti del mondo) hanno aggiunto nuove informazioni sulla questione, anche alla luce del cambiamento delle abitudini dei consumatori e della potenza delle sostanze.\nUno studio (2015) pubblicato sulla rivista \u201cThe Lancet\u201d (una delle riviste scientifiche pi\u00f9 autorevoli) ha trovato che la somministrazione continuata di variet\u00e0 ad alta potenza, come quelle di pi\u00f9 recente commercializzazione e lo skunk, provoca un aumento di probabilit\u00e0 di sviluppare psicosi di 3 volte rispetto alla popolazione generale.\nUna ricerca fatta su 34.653 adulti negli Stati Uniti (2013) ha mostrato che la prevalenza di psicosi e personalit\u00e0 schizoidi aumenta significativamente con una maggior assunzione di cannabis.\nSecondo i ricercatori britannici Theresa Moore (Universit\u00e0 di Bristol) e Stanley Zammit (Universit\u00e0 di Cardiff), esistono \"correlazioni\" tra consumo cronico della cannabis e psicosi: sempre la stessa rivista ha pubblicato (2007) un loro studio secondo il quale nei fumatori predisposti a malattie psicotiche, la marijuana possa aumentarne l'insorgenza del 41%.\nDi parere opposto uno studio dell'universit\u00e0 di Oxford datato luglio 2007 dove i ricercatori sostengono che solo in rari casi questo sia riscontrabile e nella misura dell'1%. Dello stesso parere \u00e8 lo studioso David Nutt.\nTuttavia tali studi prendono in esame per lo pi\u00f9 la popolazione adulta o la popolazione generale, o concentrandosi sulle ripercussioni sulla salute pubblica generale.\nTali conclusioni perci\u00f2 non potrebbero essere direttamente traslate anche alle fasce pi\u00f9 giovani di utilizzatori, in cui \u00e8 ancora in corso lo sviluppo cerebrale (che termina attorno ai 22-27 anni).\nUno studio pubblicato nel 2017 e condotto su un modello animale in modo da studiare gli effetti della somministrazione cronica di cannabinoidi sullo sviluppo cerebrale, ha trovato che nei soggetti con un'et\u00e0 equivalente a quella umana inferiore ai 23 anni i principi attivi provocano una alterazione persistente (anche dopo la sospensione dell'assunzione) del ritmo delle onde cerebrali che tendono ad assumere un pattern simile a quello dei pazienti psicotici, mentre la somministrazione nei soggetti con et\u00e0 equivalente superiore ai 23 anni tale alterazione \u00e8 solo transitoria e quindi reversibile. Tali alterazioni sembrerebbero essere dovuti almeno in parte ad una diminuzione dei livelli di GABA nella corteccia prefrontale che porta ad un aumento dei livelli di dopamina (noto per causare sintomi psicotici), ed alla desincronizzazione del signalling di tali neuroni. Ci\u00f2 pu\u00f2 indicare come anche nei soggetti non predisposti allo sviluppo di patologie psicotiche possano essere provocate alterazioni persistenti nella funzionalit\u00e0 cerebrale.\nAltri disturbi.\nUno studio pubblicato nel 2019 ha mostrato una \"correlazione\" tra uso continuativo di cannabis da parte degli adolescenti e successivo sviluppo di ideazione suicidaria e depressione. Pu\u00f2 causare l'instaurarsi della sindrome amotivazionale, una sindrome cronica caratterizzata da svogliatezza, mancanza di motivazione e piacere nel fare le cose.\nDiversi studi hanno mostrato una correlazione tra uso continuato di cannabis e alterazione nella struttura di alcune aree cerebrali, specie quelle in cui sono presenti recettori cannabinoidi come ippocampo (implicato nei processi mnemonici), corteccia prefrontale (implicato nella emotivit\u00e0), amigdala (coinvolto nella percezione della paura), cerebellum e che tali alterazioni erano tanto pi\u00f9 evidenti quanto pi\u00f9 precocemente era cominciata l'assunzione cronica di cannabis.\nUn recente studio ha mostrato come l\u2019uso frequente continuato di cannabis vada a ledere la \u201cprevisione episodica\u201d cio\u00e8 la capacit\u00e0 dell\u2019essere umano di immaginarsi in un futuro, suggerendo perci\u00f2 che gli utilizzatori assidui abbiano difficolt\u00e0 nella abilit\u00e0 mentale di prevedere scenari futuri che li riguardano.\nBen caratterizzati sia nell\u2019uomo che nelle cavie da esperimento sono gli effetti sulla prole dovuti all\u2019esposizione durante la gestazione ai componenti psicoattivi della cannabis. Anche una sola esposizione a settimana del feto a tali componenti si \u00e8 infatti rivelata in grado di causare nei nascituri deficit cognitivi (in particolare menmonici) e comportamentali (riguardanti in particolare la sfera emotiva e la capacit\u00e0 sociali). Tali effetti, causati da una ampia alterazione nell\u2019espressione di geni implicati nel corretto funzionamento cerebrale e nei meccanismi di plasticit\u00e0 neuronale, persistono anche nell\u2019adulto.\nUno studio di \"Thomas F. Densona\" dell'University of Southern California e \"Mitchell Earleywineb\" dell'University of New York ha mostrato una diminuzione della depressione nei consumatori di cannabis. Al fine di scongiurarne l'uso da parte dei soggetti predisposti a reazioni avverse, l'Institute of Psychiatry di Londra sta sviluppando un test che dia la possibilit\u00e0 di individuare tali soggetti e quindi prevenire il possibile danno.\nEffetti a lungo termine sulla memoria e le capacit\u00e0 cognitive.\nIl processo cognitivo pi\u00f9 chiaramente colpito dalla marijuana \u00e8 la memoria a breve termine. Negli studi \u00e8 stato rilevato che i soggetti utilizzatori cronici di marijuana non sembrerebbero mostrare difficolt\u00e0 nel richiamare concetti o ricordi, segno che la memoria lungo termine non sembra essere particolarmente influenzata dei principi attivi contenuti nella cannabis. Tuttavia, essi mostrano una diminuita capacit\u00e0 di imparare e richiamare nuove informazioni, segno di una compromissione dei processi coinvolti nella formazione della memoria a breve termine. Questa compromissione \u00e8 evidente nel periodo di utilizzo cronico e sembra sparire con la sospensione, tuttavia al momento non \u00e8 chiaro se tale compromissione sia completamente reversibile dopo la sospensione dell'utilizzo cannabis. Questi effetti sembrano essere inoltre dipendenti da dose, tempo di assunzione, et\u00e0 in cui \u00e8 iniziata. Secondo una ricerca del 1999 dell'universit\u00e0 di Oxford, l'uso cronico a lungo termine della cannabis non arreca danni di tipo cognitivo.\nDiverso \u00e8 il discorso se il consumo di cannabis inizia in et\u00e0 adolescenziale: un ampio studio pubblicato nel 2012 ha mostrato come l'uso cronico di cannabis a partire dalla giovane et\u00e0 causi una compromissione di diversi parametri cognitivi e neuropsicologici, che tendono poi a peggiorare ulteriormente anche in et\u00e0 adulta e che non sembrano recuperare completamente con la sospensione dell'assunzione, a conferma della influenza negativa dei principi attivi contenuti nella cannabis nella finestra critica dello sviluppo cerebrale. Uno studio svolto su soggetti adolescenti che fa uso cronico di cannabis ha mostrato una diminuita connettivit\u00e0 tra le aree cerebrali associate a capacit\u00e0 cognitive, attenzione e memoria.\nUno studio del 2015 ha mostrato che il consumo abituale di cannabis favorisce la formazione di falsi ricordi, anche diverso tempo dopo la sospensione dell'assunzione della droga. Secondo una ricerca del Center for Translational Psychiatry del Feinstein Institute for Medical Research e del Zucker Hillside Hospital di New York, rivela che l'assunzione di cannabis ha effetti positivi sulle funzioni cognitive dei pazienti affetti da schizofrenia.\nEffetti a lungo termine dovuti al fumo di Cannabis.\nIl metodo pi\u00f9 diffuso di assumere Cannabis consiste nel fumarla e per questo buona parte della ricerca scientifica \u00e8 stata indirizzata sui possibili danni alla salute determinati dal fumo. Il metodo di assunzione tramite delle pipe ad acqua (Bong o narghil\u00e8) secondo alcuni studi renderebbe gli effetti respiratori negativi (come tosse, catarro o irritazione) meno gravi, i quali invece si aggravano con il fumo di tabacco e cannabis generato dalla combustione di una sigaretta.\nAltre modalit\u00e0 di assunzione pi\u00f9 sicure possono eliminare i problemi cardiorespiratori legati al fumo:\nEffetti cardiorespiratori del fumo di cannabis e tabacco a lungo termine.\nTra i pi\u00f9 noti problemi respiratori associati al fumo di tabacco si riscontra l'insorgere di bronchite, tosse, catarro, sibili nella respirazione, broncopneumopatia cronica (BPCO), aumenta la possibilit\u00e0 di malattie cardiache, ictus, arteriosclerosi e malattie vascolari periferiche. Per via della similarit\u00e0 tra i prodotti della combustione del fumo di sigaretta e di cannabis, gli effetti sulla salute dell'uso continuato sono in larga parte simili. Le sostanze nocive del fumo che possono danneggiare direttamente l'apparato respiratorio, irritare e predisporre a danni ulteriori, ma anche indirettamente il resto dell'organismo, sono essenzialmente prodotti della combustione incompleta di resina, foglie e carta, e sostanze volatilizzate per la relativamente elevata temperatura.\nComunque, gli effetti sull'apparato respiratorio del fumo di tabacco e di cannabis sarebbero in parte differenti poich\u00e9 tendono a manifestarsi su differenti tratti dell'apparato respiratorio: laddove il fumo di tabacco tende a saturare gli alveoli e i rami pi\u00f9 periferici dei polmoni, quello di cannabis tende a concentrarsi nei bronchi e nei tratti centrali e pi\u00f9 larghi. Una conseguenza di questo \u00e8 che la cannabis, a differenza del tabacco, non sembra provocare l'enfisema.\nTra i composti liberati nel corso della combustione, oltre a noti cancerogeni come benzopirene, il naftalene o il benzoantracene, sono presenti monossido d'azoto, biossido d'azoto, acetaldeide, acido cianidrico ed acroleina. Il monossido di carbonio esercita effetti negativi sul sangue, riducendone la capacit\u00e0 di trasportare ossigeno. Quando il monossido di carbonio si lega all'emoglobina (la componente di trasporto di ossigeno nei globuli rossi), risultando in un complesso molto pi\u00f9 stabile dell'emoglobina legata con l'ossigeno o anidride carbonica, si pu\u00f2 avere la perdita permanente della funzionalit\u00e0 delle cellule del sangue. Le cellule ematiche sono naturalmente riciclate dopo un certo periodo di tempo, permettendo la creazione di nuovi eritrociti. Tuttavia, se l'esposizione di monossido di carbonio raggiunge un certo livello, si pu\u00f2 verificare l'ipossia (e pi\u00f9 tardi la morte). Tutti questi fattori rendono i fumatori pi\u00f9 a rischio di sviluppare varie forme di arteriosclerosi e patologie correlate.\nPer questo motivo gli utenti di cannabis sovente si servono di appositi vaporizzatori atti a consentire l'assunzione dei principi attivi senza operare la combustione e quindi senza l'ausilio di tabacco, evitando quindi eventuali danni da fumo; questo metodo \u00e8 specialmente diffuso in quegli stati ove \u00e8 consentito l'utilizzo della cannabis per uso medico.\nUn motivo ulteriore che incentiva l'uso del vaporizzatore \u00e8 il fatto che, ottimizzando l'uso della sostanza (evitando che gran parte dei principi attivi vadano dispersi in fumo come avviene appunto nella combustione), i consumatori possono risparmiare parecchio sull'approvvigionamento di cannabis. Questo vale specialmente per chi, facendone uso medico, deve pagare prezzi elevati per l'importazione da altri paesi (come succede ad esempio in certe regioni d'Italia, dove \u00e8 legale l'uso medico di cannabis importata, ma ne resta vietata l'autoproduzione).\nEffetti sul cavo orale.\nL'uso cronico di marijuana pu\u00f2 causare ipertrofia gengivale con caratteristiche cliniche simili a quella indotta dalla fenitoina.\nIl fumo e il rischio di cancro.\nIl fumo di cannabis contiene pi\u00f9 di 50 agenti cancerogeni conosciuti. Il tabagismo \u00e8 collegato all'insorgenza di patologie neoplastiche di varia natura e molte delle sostanze liberate nel corso della combusione del tabacco sono presenti anche in quello di cannabis.\nCancro ai polmoni.\nStudi che dimostrano correlazione.\nSecondo i risultati della \"Commissione Unita\" (vedi sopra) del 2001, il fumo derivante dalla combusione della cannabis conterrebbe il 50% di sostanze cancerogene in pi\u00f9 del fumo non filtrato ottenuto dalla combustione di tabacco. Uno dei maggiori indiziati per l'effetto cancerogeno del fumo di cannabis sarebbe l'\u03b1-benzopirene, un noto cancerogeno che si sviluppa comunemente nel corso di processi di combustione, insieme a naftalene e benzoantracene. Altri metodi per assumerla che non prevedono la combustione non sarebbero associati ad un rischio di cancro. I pochi studi che erano stati fatti, tuttavia, non mostravano un'incidenza significativamente maggiore di cancro ai polmoni rispetto ai fumatori di solo tabacco e una questione importante era se il fumare sia cannabis che tabacco insieme (cosa molto comune) aumentasse il rischio di cancro ai polmoni oppure no. Scholten ha osservato che anche i fumatori di cannabis intensivi fumano meno dei fumatori medi di tabacco, il che porterebbe a eguagliare il potenziale cancerogeno di tabacco e cannabis. L'istituto francese INSERM, tuttavia, riteneva la questione ancora aperta.\nStudi che non dimostrano correlazione.\nUno studio del 1997 che prendeva in esame la storia clinica di 64855 pazienti (di cui 14033 dichiaravano di essere al tempo fumatori di cannabis) non riscontrava alcun collegamento tra uso di cannabis e cancro.\nUno studio pubblicato nel 2006 da Donald Tashkin della University of California di Los Angeles ha concluso che non esisterebbe alcun legame tra il fumo di cannabis e il cancro ai polmoni. Esso si basava sull'esame di un campione statistico considerevole (1200 persone con cancro al polmone, al collo o alla testa, e un analogo gruppo di 1040 persone che non avevano il cancro) non ha mostrato alcun collegamento con il cancro al polmone. I risultati, anzi, indicavano una leggera correlazione negativa tra l'uso a lungo o breve termine di cannabis e il cancro, suggerendo un possibile effetto preventivo della cannabis stessa.\nStudi cellulari e studi su modelli animali suggeriscono che il THC, stimolando i recettori cannabinoidi disposti sulla superficie cellulare e coinvolti in numerosi processi di regolazione, avrebbe propriet\u00e0 antitumorali, sia per effetto della stimolazione della morte programmata (apoptosi), sia per effetto dell'inibizione della nuova vascolarizzazione che alimenta i tumori. Tuttavia le osservazioni su linee cellulari poste a contatto con agonisti dei recettori cannabinoidi o modelli animali (come cavie da laboratorio) non \u00e8 detto siano direttamente riferibili anche all'essere umano, inoltre i cancerogeni certi presenti nel fumo possono interferire con un potenziale effetto terapeutico dei cannabinoidi.\nCancro ai testicoli.\nUno studio statunitense del 2007 ha evidenziato un rischio del 70% maggiore di cancro ai testicoli per coloro che fanno almeno settimanalmente uso di marijuana oppure che hanno iniziato in adolescenza rispetto a chi non ne ha mai fatto.\nSintesi degli effetti sui consumatori cronici.\nAlcuni degli effetti sulla salute che le ricerche documentano come probabilmente associati ad un consumo cronico di cannabis, in sintesi sono:\nAlcune problematiche sono specificamente legate all'assunzione del fumo, e pertanto possono risultare dalla combinazione del consumo di cannabis con un consumo cronico di tabacco:\nUso di cannabis e guida.\nEsistono diverse difficolt\u00e0 nello stabilire gli effetti e le conseguenze dell'uso di cannabis sulla guida: in primo luogo l'uso di cannabis \u00e8 pi\u00f9 comune in una fascia demografica nella quale \u00e8 maggiore l'incidenza di incidenti stradali; le persone fermate per guida pericolosa e trovate positive al THC, spesso risultano positive anche all'alcol; non ci sono statistiche affidabili che possano fornire un parametro di riferimento: ad esempio, la percentuale di utilizzatori di cannabis che guida senza incidenti; inoltre, sussistono molti impedimenti di natura etica e legale che ostacolano le ricerche in questo campo.\nUno studio del 2001 nel Regno Unito, del Transit Research Laboratory, ha indagato specificamente gli effetti dell'uso di cannabis sulla guida, e rappresenta una delle ricerche pi\u00f9 recenti e citate in materia. Il rapporto riepiloga le conoscenze attuali riguardo agli effetti della cannabis sulla guida e sul rischio di incidenti, basandosi su di una raccolta della letteratura pubblicata a partire dal 1994, e sul controllo in laboratorio di attivit\u00e0 e compiti svolti da soggetti sotto l'effetto della cannabis.\nLo studio identifica nei maschi giovani, tra cui il consumo di cannabis \u00e8 frequente e in aumento, e tra cui \u00e8 anche comune il consumo di alcolici, la categoria pi\u00f9 a rischio di incidenti stradali, sia a priori che a posteriori. Questo \u00e8 collegabile tuttavia anche ad inesperienza e a fattori maggiormente presenti in quella fascia d'et\u00e0, inerenti alla percezione, l'accettazione o perfino la ricerca del rischio, alla micro-delinquenza, ecc. Queste variabili demografiche, psicologiche e sociologiche possono correlarsi sia con l'uso di droga sia col rischio di incidente, influendo sulla correlazione tra uso di droga e coinvolgimento in incidenti.\nGli effetti della cannabis su compiti e test effettuati di laboratorio mostrano una chiara riduzione di capacit\u00e0 quali inseguimento di un oggetto, attenzione e altro, con modalit\u00e0 dipendenti dalla dose somministrata. Questi effetti per\u00f2 non sono altrettanto evidenti su attivit\u00e0 reali come la guida di un'auto dal vivo o su un simulatore. Sia nella simulazione che nei test su strada, gli effetti sul comportamento alla guida nel periodo di tempo seguente all'assunzione di dosi elevate di cannabis risultano: \"uno stile di guida pi\u00f9 cauto; una maggiore variabilit\u00e0 nella posizione sulla corsia e nella direzione seguita; tempi di decisione pi\u00f9 lunghi\", suggerendo a tutti gli effetti, una diminuita capacit\u00e0 dal momento che i comportamenti citati potrebbero limitare le risorse e i franchi di sicurezza necessari a far fronte ad eventi imprevisti e di difficile gestione. D'altro canto viene riconosciuto di solito un certo sforzo di compensazione da parte del guidatore: i soggetti che hanno assunto cannabis sembrano di solito percepire soggettivamente una ridotta capacit\u00e0 e possono tentare di compensare, ad esempio, non effettuando sorpassi o rallentando e focalizzando l'attenzione quando sanno che sar\u00e0 necessaria una loro reazione nella guida.\nQuesto effetto di compensazione potrebbe rappresentare uno dei motivi per cui non risultano evidenze che il fumo di cannabis possa rappresentare un fattore di rischio per gli incidenti. Tuttavia, conclusioni certe non possono essere stabilite in assenza di uno studio epidemiologico su larga scala.\nNello studio citato in precedenza, nel 4-12% degli incidenti mortali si sono riscontrati livelli dei principi attivi della cannabis nel sangue. Tuttavia nella gran parte degli studi si \u00e8 riscontrato come nella maggioranza di incidenti mortali dove si era riscontrato un uso cannabis, \"si era altres\u00ec verificata un'assunzione anche di alcol\". Lo studio stima una soglia di 11\u00a0ng/ml di THC nel sangue come la dose equivalente al limite di alcol per la guida in Inghilterra, sebbene gli effetti della cannabis sulla guida durino circa tre ore dopo l'assunzione ma non si protraggono oltre. L'alcol da solo (in dosi tali da provocare alterazione della capacit\u00e0 di guida) o in combinazione con la cannabis determina una pi\u00f9 spiccata riduzione della capacit\u00e0 di guida, un aumento della probabilit\u00e0 di essere coinvolti o di causare incidenti.\nNel pi\u00f9 ampio studio sul tema condotto dal U.S. Department of Transportation\u2019s National Highway Traffic Safety Administration nel 2015, \u00e8 stato trovato che \"gli autisti trovati positivi alla marijuana tramite test di fluidi orali o analisi del sangue, non avevano alcuna maggiore probabilit\u00e0 di incorrere in incidenti stradali rispetto a chi non ha fatto uso di marijuana, altre sostanze stupefacenti o alcool prima di mettersi alla guida\". D'altro canto, uno studio condotto di recente a seguito della liberalizzazione della marijuana in diversi stati americani, ha trovato un significativo aumento del numero di incidenti fatali in cui erano coinvolti soggetti assuntori.\nA simili conclusioni giungono monitoraggi e studi effettuati dai governi di Australia, Regno Unito, Nuova Zelanda e Stati Uniti. Gli studi nei quali si \u00e8 riscontrato che la cannabis ha effettivamente un'influenza negativa sulla guida si basano di solito su test di sobriet\u00e0 effettuati a bordo strada. Anche da studi che adottano questa metodologia risulta che la maggioranza di soggetti che risultavano positivi alla cannabis risultavano positivi anche all'alcol."}
{"id": "1860055", "revid": "767487", "url": "https://it.wikipedia.org/wiki?curid=1860055", "title": "Metsat\u00f6ll", "text": "Metsat\u00f6ll \u00e8 un gruppo folk metal estone fondato a Tallinn ed attivo dal 1998. Il termine \"Metsat\u00f6ll\" \u00e8 una parola dell'antico estone e significa lupo. I Metsat\u00f6ll si ispirano per i loro testi alle antiche tematiche della cultura pagana estone e della mitologia finnica, e molti degli strumenti utilizzati per le loro canzoni sono quelli tipici della tradizione e della cultura popolare estone. I testi stessi sono scritti in estone, e molto del loro materiale \u00e8 basato sulle guerre di indipendenza del XIII e XIV secolo."}
{"id": "1860056", "revid": "287204", "url": "https://it.wikipedia.org/wiki?curid=1860056", "title": "Phineas Quimby", "text": "\u00c8 principalmente noto per la sua teoria circa la guarigione mentale, secondo la quale le malattie sarebbero causate da credenze errate mentre uno schema di pensiero corretto permetterebbe la guarigione. \u00c8 considerato come il precursore del movimento del New Thought, al quale avrebbero poi contribuito numerosi dei suoi allievi, ed ebbe una certa influenza anche su Mary Baker Eddy, fondatrice della Chiesa scientista.\nBiografia.\nPhineas Quimby nasce nel 1802 a Lebanon, nel New Hampshire, figlio di un fabbro. Nel 1804 la sua famiglia si trasferisce a Belfast, nel Maine. Nel 1827 sposa Susannah Burnham Haraden, con la quale avr\u00e0 quattro figli. Di professione fa l'orologiaio, depositando anche alcuni brevetti.\nTuttavia Quimby \u00e8 anche appassionato studente di filosofia della mente. Egli ritiene che lo spirito sia una forma di materia spirituale, e che lo spirito e il corpo, sebbene costituiti da materie diverse, interagiscano l'uno con l'altro.\nA partire dal 1838, dopo aver assisitito a una dimostrazione tenuta dal mesmerista francese Charles Poyen di passaggio a Belfast, inizia a studiare il mesmerismo. Quimby scopre di avere un certo dono per questa pratica e inizia a svolgere degli esperimenti con la collaborazione di Lucius Burkmar, un ragazzo di 17 anni che sosteneva di essere in grado, cadendo in trance, di diagnosticare le malattie.\nInsieme i due iniziano un tour del Maine, tenendo dimostrazioni di mesmerismo. Durante queste tappe Burkmar, in trance, prescriveva anche dei rimedi molto semplici, che si rivelavano per\u00f2 stranamente efficaci. Quimby non poteva credere che fossero tali rimedi a guarire le malattie diagnosticate: arriva quindi alla conclusione che quello che faceva Burkmar non era in realt\u00e0 vedere attraverso il corpo dei suoi pazienti come il ragazzo sosteneva, bens\u00ec percepire le credenze e le convinzioni di costoro circa i loro malanni. I pazienti quindi non sarebbero guariti attraverso i rimedi prescritti, ma attraverso la fiducia che riponevano nel giovane.\nQuimby si convince dunque che la semplice fede nella guarigione \u00e8 in grado di guarire ogni malattia. Ne deduce come corollario che il pensare alle malattie finisce col deteriorare la salute. Quindi secondo Quimby non solo esistono della malattie psicosomatiche, ma tutte le malattie hanno questa origine. In risposta alla domanda \"la malattia nasce da un pensiero?\" Quimby scrisse:\n\"\"Rispondo che \u00e8 cos\u00ec, in quanto un individuo \u00e8 ci\u00f2 che egli pensa di essere, ed egli \u00e8 malato poich\u00e9 pensa di esserlo. Se sono malato, lo sono perch\u00e9 le mie sensazioni sono la mia malattia, e la mia malattia \u00e8 il mio convincimento, e il mio convincimento \u00e8 mentale. \u00c8 per questo che tutte le malattie sono mentali (...) per guarire una malattia bisogna correggere l'errore; e poich\u00e9 la malattia \u00e8 ci\u00f2 che consegue all'errore, distruggetene la causa e l'effetto cesser\u00e0\".\"\n- Phineas Quimby, \"Complete Writings\", 3:197\nPartendo da questi presupposti Quimbey elabora la teoria della guarigione mentale: la malattia \u00e8 dovuta a un modello di ragionamento errato e pu\u00f2 essere vinta dissipando le credenze sbagliate. Applicando un processo di ragionamento logico il praticante pu\u00f2 dimostrare la falsit\u00e0 della malattia: egli comunica il concetto corretto al paziente, oralmente o anche tramite telepatia, e tale concetto si impone grazie alle capacit\u00e0 mesmeriche del praticante, permettendo al malato di guarire.\nQuimby rigetta quindi l'intera scienza medica del suo tempo, che egli ritiene frutto dell'ignoranza e delle pi\u00f9 basse superstizioni, ritenendo i medici incapaci di guarire veramente i loro pazienti. Anzi, costoro aggraverebbero spesso le malattie che cercano di trattare in quanto spingono il paziente a credere nella loro realt\u00e0. Una famosa affermazione di Quimby sosteneva che \"nove malati su dieci sarebbero sani se la facolt\u00e0 di medicina venisse abolita\". Quimby criticava anche l'operato dei preti e dei pastori, i quali sarebbero fonte di malattie attraverso la loro predicazione basata sul concetto di peccato e sul senso di colpa.\nNel 1859 apre uno studio a Portland, nel Maine, dove negli ultimi otto anni della sua vita tratta oltre 12000 pazienti, applicando il metodo che egli defin\u00ec \"sistema Quimby\".\nLe idee religiose e filosofiche di Quimby.\nSebbene si sia spesso scagliato violentemente contro il Cristianesimo tradizionale, ritenuto fonte di malattie a causa del suo enfatizzare i concetti di colpa e peccato, Quimby non \u00e8 contrario alla religione. A partire dalla sua teoria circa la guarigione mentale Quimbey sviluppa infatti via via delle nuove teorie metafisiche. Egli considera l'universo come composto da materia a diversi stadi di sviluppo (minerale, vegetale, animale) i quali sono determinati da una forza che egli chiama \"Scienza\" o \"rivelazione di Dio\". Secondo Quimby l'umanit\u00e0 dovrebbe aprirsi a questa Scienza e abbandonare i livelli inferiori della materia per divenire sempre pi\u00f9 spirituale. Egli considera le donne come pi\u00f9 evolute degli uomini, cosa che ne fa delle \"maestre scientiste\", le logiche guide dello sviluppo spirituale. Secondo Quimby \"la donna (o saggezza) deve condurre l'uomo (o ignoranza) alla verit\u00e0 e alla felicit\u00e0\".\nQuando Quimby impiega la parola \"scienza\" nelle sue opere, egli non lo fa nel senso comune del termine, ma intende due concetti differenti:\nInfluenza sul New Thought e sulla Chiesa Scientista.\nQuimby \u00e8 spesso soprannominato \"il padre del New Thought\" : sebbene infatti egli sia morto nel 1866 mentre il New Thought come corrente organizzata inizia a formarsi solo negli anni ottanta dell'800, durante i suoi anni di attivit\u00e0 Quimby attir\u00f2 molti studenti che assistettero alle sue conferenze e lo aiutarono a mettere per iscritto i suoi insegnamenti e molti tra essi sarebbero in seguito diventati figure significative nello sviluppo del movimento del New Thought, facendo di Quimby un precursore di tale scuola di pensiero.\nMary Baker Eddy, futura fondatrice della Chiesa scientista, divenne paziente di Quimby nel 1862. Si legge spesso che la Eddy deriv\u00f2 la sua teologia dal sistema di Quimby, tuttavia la maggior parte degli studiosi concorda nell'affermare che gli insegnamenti della Chiesa scientista non riflettono quelli di Quimby. \u00c8 certo che per un certo periodo, quando fu sua paziente, la Eddy si interess\u00f2 alle idee di Quimby e ne condivise le teorie circa l'origine mentale delle malattie. Tuttavia quando ella col tempo svilupp\u00f2 man mano la propria comprensione dell'approccio di Ges\u00f9 Cristo alla guarigione, il suo modo di concepire la vita e la guarigione si allontanarono sempre di pi\u00f9 da quelli del suo iniziale maestro. L'influenza del sistema di Quimby sulla teologia e gli insegnamenti della Chiesa Scientista rimane quindi oggetto di dibattito."}
{"id": "1860057", "revid": "1784492", "url": "https://it.wikipedia.org/wiki?curid=1860057", "title": "Nazionale di pallanuoto maschile della Serbia", "text": "La nazionale di pallanuoto maschile serba (\u0412\u0430\u0442\u0435\u0440\u043f\u043e\u043b\u043e \u0440\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u0421\u0440\u0431\u0438\u0458\u0435) \u00e8 la rappresentativa pallanuotistica della Serbia nelle competizioni internazionali. \u00c8 controllata dalla \"Waterpolo Saveza Srbije\", la federazione di pallanuoto serba.\nDopo aver giocato sotto il nome di Jugoslavia fino al 1991, appare nel giugno 2006 come stato indipendente, dopo lo scioglimento della federazione di Serbia e Montenegro, ha fatto il suo debutto ufficiale, sotto il nome di Serbia, negli europei casalinghi disputati e vinti a Belgrado nel settembre 2006, a meno di un mese dall'ultima apparizione internazionale della nazionale serbo-montenegrina in World League.\nForte della propria tradizione, ha raggiunto subito un posto di rilievo assoluto tra le migliori nazionali mondiali, come dimostrano la conquista di tre titoli iridati, sei titoli europei, due ori olimpici, due Coppe del Mondo e undici World League.\nAlla Serbia vanno attribuite anche tutte le medaglie vinte con la Jugoslavia e con la Serbia e Montenegro perch\u00e9 era la nazione dominante.\nLe va riconosciuto anche il record di quattro Europei vinti consecutivamente (dal 2012 al 2018), prima squadra a riuscire in tale impresa.\nPartecipazioni.\nOlimpiadi\nMondiali\nEuropei\nCoppa del Mondo\nWorld League\nGiochi del Mediterraneo\nFormazioni.\nOlimpiadi.\n \nRosa attuale.\nConvocati per gli Europei di Belgrado 2016."}
{"id": "1860058", "revid": "1305772", "url": "https://it.wikipedia.org/wiki?curid=1860058", "title": "Astorga", "text": ""}
{"id": "1860062", "revid": "110157", "url": "https://it.wikipedia.org/wiki?curid=1860062", "title": "Microregione di Astorga", "text": "Astorga \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 22 comuni:"}
{"id": "1860064", "revid": "122795668", "url": "https://it.wikipedia.org/wiki?curid=1860064", "title": "Listeria monocytogenes", "text": "Listeria monocytogenes \u00e8 un batterio presente nel suolo, sull'acqua e nella vegetazione. Esso pu\u00f2 contaminare diversi alimenti, tra cui latte, verdura, formaggi molli, carni poco cotte, ed \u00e8 responsabile della listeriosi.\nClassificazione.\nListeria monocytogenes \u00e8 un batterio Gram positivo, asporigeno, aerobio-anaerobio facoltativo, alofilo, mobile a 28\u00a0\u00b0C per la presenza di flagelli peritrichi (da 1 a 5), catalasi positivo ma ossidasi negativo. Il microrganismo cresce in un range di temperatura molto largo (tra i + 3\u00a0\u00b0C e i 45\u00a0\u00b0C) con un optimum tra i 30\u00a0\u00b0C e i 38\u00a0\u00b0C. Presenta buona resistenza a varie condizioni di pH (tra 4,4 e 9,6) e temperatura, caratteristiche che lo rendono un potenziale contaminante di alimenti, anche se conservati in frigorifero.\nIl genere Listeria appartiene all'ordine Bacillales, che include anche i generi Bacillus e Staphylococcus, del phylum Firmicutes.\nLa sua denominazione deriva dal quadro di monocitosi ematica tipico dell'infezione, causata attraverso un meccanismo non completamente noto. \u00c8 un parassita intracellulare, che riesce a evadere efficacemente dal fagosoma.\nPossiede una peculiare proteina con attivit\u00e0 enzimatica polimerizzante l'actina (ActA): il batterio si crea una \"coda\" di actina che gli d\u00e0 la propulsione necessaria a superare la membrana plasmatica della cellula ospite, passando cos\u00ec direttamente nella cellula adiacente.\nI quadri patologici dai quali \u00e8 pi\u00f9 comunemente isolato sono batteriemia e meningite. Le donne in gravidanza sono, secondo i dati dei Cdc americani, 20 volte pi\u00f9 suscettibili alla malattia, che pu\u00f2 causare aborto spontaneo o parto prematuro, morte in utero o infezione del feto. I sintomi per\u00f2, nel caso delle donne incinte, sono molto simili a quelli di una influenza leggera.\nLa romboencefalite da Listeria costituisce un'entit\u00e0 morbosa ben definita anche se di rara osservazione che si manifesta con interessamento dei nuclei e fibre dei nervi cranici. Le lesioni possono poi estendersi al cervelletto, al talamo e ai nuclei della base. Colpisce in genere soggetti immunocompetenti, mentre la pi\u00f9 frequente meningoencefalite causata dal germe tende a manifestarsi in condizioni di immunodepressione."}
{"id": "1860065", "revid": "110157", "url": "https://it.wikipedia.org/wiki?curid=1860065", "title": "Microregione di Faxinal", "text": "Faxinal \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 7 comuni:"}
{"id": "1860066", "revid": "219355", "url": "https://it.wikipedia.org/wiki?curid=1860066", "title": "Orto di Donna", "text": "Orto di Donna \u00e8 una zona del comune di Minucciano, in provincia di Lucca, situata a 1500 m s.l.m. ai piedi del Monte Pisanino. La localit\u00e0 si trova nella parte pi\u00f9 alta della Val Serenaia, dove \u00e8 situato anche un omonimo rifugio alpino, sotto il passo delle Pecore. La zona \u00e8 di un importante valore paesaggistico sia per le specie animali e vegetali che vi dimorano sia per lo splendido spettacolo offerto dalla valle circostante e dalle Alpi Apuane.\nOrto di Donna \u00e8 un noto punto di partenza per le escursioni alpinistiche della zona; infatti da qui \u00e8 facile raggiungere il passo delle Pecore, circa quindici minuti dal rifugio Orto di Donna, passo suggestivo e panoramico da cui si pu\u00f2 ammirare il mar Tirreno e nelle giornate pi\u00f9 limpide, il panorama spazia dalla costa ligure fino all'arcipelago Toscano, mentre sul versante opposto si pu\u00f2 ammirare la conca di Orto di Donna e l'alta Garfagnana con la catena dell'Appennino Tosco-Emiliano.\nSito di interesse comunitario.\nLe Valli glaciali di Orto di Donna e Solco d'Equi sono antiche valli glaciali e costituiscono un sito di interesse comunitario riconosciuto dal Ministero dell'Ambiente.\nAttivit\u00e0.\nIn questa zona sono situate le cave di marmo che sono di propriet\u00e0 del comune di Minucciano che le concede in affitto a ditte, societ\u00e0 o coopertaive qualora ne facciano richiesta, sulla base del \u201cregolamento comunale per la concessione di cave di marmo e di pietra di propriet\u00e0 comunale\u201d. Tali cave sono oggetto di una dura battaglia da parte del movimento No Cav."}
{"id": "1860067", "revid": "123567", "url": "https://it.wikipedia.org/wiki?curid=1860067", "title": "Mohawk", "text": ""}
{"id": "1860068", "revid": "110157", "url": "https://it.wikipedia.org/wiki?curid=1860068", "title": "Microregione di Flora\u00ed", "text": "Flora\u00ed \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 7 comuni:"}
{"id": "1860071", "revid": "62004", "url": "https://it.wikipedia.org/wiki?curid=1860071", "title": "Romain Feillu", "text": "Carriera.\nNel 2006 si classifica secondo al Campionato del mondo di Salisburgo\nnella prova in linea Under-23, battuto da Gerald Ciolek. L'anno dopo passa professionista con l'Agritubel: in quella stessa stagione vince fra l'altro il Tour of Britain e la Paris-Bourges.\nNel 2008 partecipa al Tour de France: nel corso della terza tappa va in fuga con altri tre corridori e giunge terzo al traguardo, riuscendo a conquistare, grazie al vantaggio accumulato sul gruppo, anche la maglia gialla di leader della classifica generale e quella bianca di miglior giovane. Indosser\u00e0 il simbolo del primato per un solo giorno, perdendolo nella seguente tappa a cronometro.\nNel 2009 si aggiudica il Grand Prix de Fourmies; al termine della stagione l'Agritubel viene sciolta. Per la stagione seguente passa alla Vacansoleil Pro Cycling Team, squadra olandese: in tale annata bissa il successo al Grand Prix de Fourmies e si classifica decimo nella prova in linea dei Campionati del mondo di Melbourne.\nLa prima met\u00e0 del 2011 lo vede ottenere otto vittorie: la seconda, la terza e la quarta tappa del Tour M\u00e9diterran\u00e9en, il Tour du Finist\u00e8re, la seconda tappa e la classifica generale del Tour de Picardie, la quinta tappa del Circuit de Lorraine e la quarta tappa del Tour de Luxembourg."}
{"id": "1860073", "revid": "297031", "url": "https://it.wikipedia.org/wiki?curid=1860073", "title": "Vladimir Isaakovi\u010d Del'man", "text": "Biografia.\nArriv\u00f2 in Italia nel 1974, abbandonando l'Unione Sovietica e prendendo in seguito la cittadinanza italiana.\nHa diretto l'orchestra del Teatro comunale di Bologna dal 1980 al 1983, l'Orchestra Sinfonica dell'Emilia-Romagna dal 1986 al 1988, l'Orchestra Sinfonica della RAI di Milano dal 1988 al 1993.\nIn seguito, sempre a Milano, ha fondato l'Orchestra Giuseppe Verdi.\nNel 1984, per la casa discografica Fonit Cetra, ha registrato dal vivo al Teatro Regio di Torino con l'Orchestra del Teatro Regio di Torino le sinfonie di \u010cajkovskij, delle quali \u00e8 considerato uno dei maggiori interpreti. Per la Ermitage (casa discografica) ha inciso la Sinfonia n.9 di Anton Bruckner con la produzione di Gianni Salvioni."}
{"id": "1860076", "revid": "420971", "url": "https://it.wikipedia.org/wiki?curid=1860076", "title": "SMS Von der Tann", "text": "L'incrociatore da battaglia SMS \"Von der Tann\", varato nel 1911, fu il primo di questa categoria di navi ad essere immesso in servizio nella marina imperiale tedesca. La sigla SMS sta per \"Seiner Majest\u00e4t Schiff\", cio\u00e8 \"nave di sua maest\u00e0\", di significato analogo alla sigla inglese HMS. Deve il suo nome al generale Ludwig von der Tann.\nLa nascita.\nA differenza del \"Bl\u00fccher\", che nacque gi\u00e0 obsoleto in quanto progettato come \"evoluzione\" degli incrociatori corazzati gi\u00e0 in servizio (frutto dell'abile opera di disinformazione dei servizi segreti britannici relativamente agli incrociatori da battaglia classe Invincible, ritenuti dai tedeschi degli incrociatori corazzati in cui si era applicato il concetto \"monocalibro\" applicato sulla HMS \"Dreadnought\"), il \"Von der Tann\" era ben corazzato e dotato di cannoni 28 cm SK L/45 da 280mm (11 pollici), non inferiori ai cannoni da 305mm (12 pollici) degli equivalenti britannici grazie alla superiore qualit\u00e0 delle artiglierie e delle munizioni tedesche. Inoltre, come la HMS \"Dreadnought\", era propulso da turbine invece che dalle pi\u00f9 classiche e collaudate macchine alternative, soluzione che consentiva una maggiore potenza e quindi una maggiore velocit\u00e0 a parit\u00e0 di peso e ingombro.\nL'impiego operativo.\nVenne impiegato come parte del I Gruppo Esplorante, insieme ad altri incrociatori da battaglia, e partecip\u00f2 all'azione di copertura della battaglia di Helgoland, al bombardamento di Yarmouth e al raid di Scarborough.\nPur con cannoni di calibro inferiore, grazie alla precisione del tiro e alla maggiore robustezza della struttura, si dimostr\u00f2 un temibile avversario durante la battaglia dello Jutland, nella quale affond\u00f2 il suo omologo \"Indefatigable\" durante i primi minuti della battaglia e, nonostante avesse incassato 4 colpi di grosso calibro, ossia 2 da 381mm e 2 da 343 dall'incrociatore da battaglia \"Tiger\", ritorn\u00f2 in servizio dopo due soli mesi di riparazioni.\nFine del servizio.\nLa nave, dopo la resa del 1918, fu internata a Scapa Flow e venne autoaffondata dall'equipaggio assieme al grosso della flotta d'alto mare tedesca il 21 giugno 1919, per evitare l'onta della consegna alle potenze vincitrici. Il relitto fu recuperato nel 1930 e smantellato nel 1934."}
{"id": "1860077", "revid": "110157", "url": "https://it.wikipedia.org/wiki?curid=1860077", "title": "Microregione di Ivaipor\u00e3", "text": "Ivaipor\u00e3 \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 15 comuni:"}
{"id": "1860079", "revid": "767487", "url": "https://it.wikipedia.org/wiki?curid=1860079", "title": "Myrtle Fillmore", "text": "Prima di dedicarsi totalmente all'attivit\u00e0 religiosa era stata una maestra di scuola."}
{"id": "1860080", "revid": "1649409", "url": "https://it.wikipedia.org/wiki?curid=1860080", "title": "David Chipperfield", "text": "Biografia.\nNasce a Londra nel 1953. Frequenta l\"'Architectural Association\" di Londra ove consegue il diploma di architettura nel 1977. Inizia successivamente a lavorare negli studi di Richard Rogers e Norman Foster.\nNel 1984 fonda il \"David Chipperfield Architects\" a Londra, al quale si sono aggiunte le sedi di Tokyo (1987), Milano, Berlino e Shanghai. Nel 1985 \u00e8 un membro fondatore della 9H Gallery, mentre negli anni a seguire assume una serie di incarichi volti alla progettazione d'interni. Nel 1987, l'apertura dello studio di Tokyo gli permette di ottenere l'incarico per il Gotoh Provate Museum nella prefettura di Chiba (Giappone, 1987-1992), il Design Center a Kyoto (Giappone, 1989-1991), e la sede della Compagnia Matsumoto ad Okyama (Giappone, 1990-1992).\nSuccessivamente progett\u00f2 il River and Rowing Museum, inaugurato nel 1998 e vincitore di vari premi, che lo port\u00f2 sulla ribalta dell'architettura contemporanea.\nTra i numerosi riconoscimenti internazionali conseguiti, ha ricevuto nel 1999 la Medaglia d'Oro Heinrich Tessenow. Nel 2004 \u00e8 stato fatto Commendatore dell'Ordine dell'Impero Britannico (CBE) per i suoi meriti in campo architettonico e dal 2003 \u00e8 membro onorario dell'Accademia delle Arti del Disegno di Firenze.\n\u00c8 stato insignito del titolo di cavaliere del Regno Unito nel 2010 per i successi conseguiti nel campo dell'architettura. Ha ricevuto il premio Wolf per le arti sempre nel 2010 e la Medaglia d'Oro del Royal Institute of British Architects nel 2011.\nProgetti.\nElenco delle opere realizzate"}
{"id": "1860085", "revid": "110157", "url": "https://it.wikipedia.org/wiki?curid=1860085", "title": "Microregione di Londrina", "text": "Londrina \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 5 comuni:"}
{"id": "1860091", "revid": "110157", "url": "https://it.wikipedia.org/wiki?curid=1860091", "title": "Microregione di Maring\u00e1", "text": "Maring\u00e1 \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 5 comuni:"}
{"id": "1860092", "revid": "121193442", "url": "https://it.wikipedia.org/wiki?curid=1860092", "title": "Nazione Mohawk", "text": "I Mohawk (Kanienkeh, Kanienkehaka o Kanien'Kahake, che significa \"Popolo della pietra focaia\") sono un popolo di nativi americani del Nord America, originari della Valle Mohawk, zona compresa tra il nord dello Stato di New York, il Qu\u00e9bec meridionale e l'Ontario orientale. I loro stanziamenti attuali comprendono le aree attorno al lago Ontario e il fiume San Lorenzo in Canada. La loro terra originaria era a sud del fiume Mohawk, a est delle Green Mountains del Vermont, a ovest del confine con la nazione Oneida e a nord del fiume San Lorenzo. Come membri originali della Lega Irochese, o \"Haudenosaunee\", i Mohawk erano conosciuti come \"Controllori della porta orientale\", che vigilavano contro le invasioni da quella direzione: fu dalla parte occidentale che i primi coloni europei apparvero, risalendo il fiume Hudson, per fondare l'abitato di Albany (attuale capitale dello Stato di New York), nella prima parte del XVII secolo.\nStoria.\nNel 1614, gli olandesi aprirono una stazione di commercio a Fort Nassau, vicino all'odierna Albany, iniziando a commerciare in pellicce con i Mohicani. Nel 1628, i Mohawk sconfissero i Mohicani, che si ritirarono nel Connecticut, guadagnando un monopolio pressoch\u00e9 totale nel commercio di pellicce, impedendo alle altre trib\u00f9 di commerciare con gli olandesi.\nI Mohawk e gli olandesi divennero alleati; le relazioni tra di loro furono pacifiche anche durante le guerre degli olandesi contro le altre trib\u00f9 indigene. Gli olandesi equipaggiarono i Mohawk per combattere contro le trib\u00f9 alleate con i francesi, come gli Ojibway, gli Uroni e gli Algonchini. I Mohawk siglarono la pace con i francesi nel 1645.\nDurante la guerra Pequot, gli Algonchini del New England cercarono di allearsi con i Mohawk, ma questi rifiutarono, uccidendo Sassacus, sachem dei Pequot. Nell'inverno del 1651 i Mohawk attaccarono dal sud gli Atrakwaeronons e li sconfissero, prendendo tra cinquecento e seicento prigionieri. Nel 1664, i Pocumtuck uccisero un ambasciatore mohawk, iniziando una guerra che termin\u00f2 con la distruzione dei Pocumtuck; i Mohawk attaccarono anche altri membri della confederazione dei Pocumtuck, tra cui i Pennacook, gli Abnakis, i Squakhead e i Sokokis, in una guerra che dur\u00f2 fino al 1671.\nNel 1666 i francesi attaccarono i Mohawk, bruciando tutti i loro villaggi e le loro scorte di cibo; una delle condizioni del trattato di pace fu che i Mohawk accettassero missionari gesuiti. Questi convinsero alcuni Mohawk a trasferirsi vicino a Montr\u00e9al, dove divennero noti come Caughnawagas, diventando alleati dei francesi.\nDopo la presa dei Nuovi Paesi Bassi da parte degli inglesi, i Mohawk divennero alleati della corona d'Inghilterra. Nel 1675, durante la guerra di Re Filippo, Metacom, sachem dei bellicosi Pokanoket, decise di passare l'inverno vicino Albany; con l'incoraggiamento degli inglesi, i Mohawk attaccarono e uccisero tutti i quattrocento Pokanoket con l'eccezione di quaranta. A partire dall'ultimo decennio del diciassettesimo secolo, i Mohawk iniziarono a essere cristianizzati: molti di loro furono battezzati con cognomi inglesi, mentre altri ricevettero nomi inglesi completi.\nDurante l'era della guerra franco-indiana, parte della guerra dei sette anni, la collaborazione tra inglesi e Mohawk fu mantenuta da uomini come Sir William Johnson (per la corona inglese), Conrad Weiser (per la colonia della Pennsylvania) e re Hendrick (per i Mohawk). Il congresso di Albany del 1754 fu convocato per rafforzare le relazioni diplomatiche tra i due popoli, danneggiate durante la guerra.\nDurante la rivoluzione americana.\nDurante il secondo e il terzo quarto del diciottesimo secolo, la maggior parte dei Mohawk nella provincia di New York viveva lungo il fiume Mohawk a Canajoharie, mentre alcuni vivevano a Schoharie e gli altri circa cinquanta chilometri pi\u00f9 a valle, presso Fort Hunter; i due insediamenti erano tradizionalmente chiamati il \"Castello superiore\" e il \"Castello inferiore\".\nA causa dei conflitti con i coloni che si spingevano nella valle del Mohawk e dei trattati che li legavano alla Gran Bretagna, i Mohawk combatterono contro i ribelli statunitensi durante la rivoluzione americana, mentre alcuni, come piccolo Abramo, restarono neutrali. Durante la guerra, il \"leader\" dei Mohawk era Johannes Tekarihoga.\nDopo la guerra.\nDopo la guerra Joseph Brant (\"Thayendanegea\"), un importante capo mohawk, guid\u00f2 un gruppo di irochesi a una nuova patria come le Sei Nazioni del Grand River, in Ontario, mentre John Deseronto ne guid\u00f2 un gruppo alla baia di Quinte. Altri Mohawk si trasferirono presso Montr\u00e9al, da cui discendono gli indiani di Kahnawake, Akwesasne e Kanesatake.\nL'11 novembre 1794, rappresentanti dei Mohawk e delle altre nazioni Irochesi firmarono il trattato di Canandaigua con gli Stati Uniti.\nI Mohawk combatterono ancora contro gli Stati Uniti nella guerra del 1812. Come parte della Confederazione Irochese, i Mohawk parteciparono al congresso di Vienna; lo \"status\" legale della Confederazione fu tuttavia tralasciato nel rapporto sull'organizzazione del Canada del 1842 redatto da Lord Durham."}
{"id": "1860093", "revid": "399", "url": "https://it.wikipedia.org/wiki?curid=1860093", "title": "Personaggi di Lucky Star", "text": "Questo \u00e8 l'elenco dei personaggi che compaiono all'interno del manga \"Lucky Star\" e della serie animata che ne \u00e8 stata tratta. La storia tratta di un gruppo di ragazze alle prese con le loro quotidiane esperienze e le gag scaturite da queste ultime."}
{"id": "1860095", "revid": "17292742", "url": "https://it.wikipedia.org/wiki?curid=1860095", "title": "St.Lorenz", "text": ""}
{"id": "1860097", "revid": "110157", "url": "https://it.wikipedia.org/wiki?curid=1860097", "title": "Microregione di Porecatu", "text": "Porecatu \u00e8 una microregione del Paran\u00e1 in Brasile, appartenente alla mesoregione di Norte Central Paranaense.\nComuni.\n\u00c8 suddivisa in 8 comuni:"}
{"id": "1860098", "revid": "228587", "url": "https://it.wikipedia.org/wiki?curid=1860098", "title": "Microregione di Cianorte", "text": "Cianorte \u00e8 una microregione del Paran\u00e1 in Brasile, appartenente alla mesoregione di Noroeste Paranaense.\nComuni.\n\u00c8 suddivisa in 11 comuni:"}
{"id": "1860100", "revid": "767487", "url": "https://it.wikipedia.org/wiki?curid=1860100", "title": "Kagrra,", "text": "I Kagrra, sono stati un gruppo musicale visual kei giapponese formatosi nel 1998. La virgola \u00e8 parte integrante del nome ed \u00e8 stata aggiunta al passaggio della band da etichetta indie a major nel 2003 sotto la Columbia Records.\nStoria.\nIl gruppo nacque come CROW sotto l'egida della defunta casa discografica Key Party Records, per poi cambiare il nome l'anno seguente in Kagrra, una volta entrati nella loro nuova etichetta PS Company.\nIl nome \"Kagrra\" \u00e8 una storpiatura fonetica del termine , che significa \"musica degli dei\".\nL'11 novembre del 2010 la band, dopo 12 anni di attivit\u00e0, annuncia lo scioglimento e l'uscita dell'ultimo album . Quest'ultimo album \u00e8 arrivato a toccare la ventesima posizione della classifica musicale giapponese Oricon (Utakata, il 4 dicembre 2006, era arrivata alla 21\u00aa).\nL'ultimo concerto chiamato \u00e8 avvenuto il 3 marzo 2011 alla C.C. Lemon Hall di Shibuya, il live sar\u00e0 pubblicato nell'omonimo DVD stampato a edizione limitata, secondo i preordini ricevuti.\nSfortunatamente, il vocalist dei Kagrra, viene ritrovato morto nel suo appartamento il pomeriggio del 18 luglio 2011 (4 mesi dopo lo scioglimento della band) a soli 32 anni. Le cause della morte sono state volontariamente non specificate dalla famiglia. La notizia \u00e8 stata ufficialmente data solo il 26 luglio tramite il sito ufficiale di shiki\u221eproject\uff5e\u5fd7\u9b3c\u9670\u8b00\uff5e per poter celebrare il funerale in un luogo segreto con familiari e amici stretti.\nStoria successiva.\nDopo lo scioglimento della band il cantante Isshi ha annunciato di iniziare un progetto solista, shiki\u221eproject\uff5e\u5fd7\u9b3c\u9670\u8b00\uff5e. Nonostante la sua morte, il primo singolo usc\u00ec il 9 settembre 2011 in due edizioni. Successivamente venne pubblicato un album, , anch'esso in due edizioni, ed un ultimo singolo, .\nIl bassista Nao e il chitarrista Shin si sono uniti invece in un progetto sotto l'etichetta PS Company come Players.\nNao, inoltre, fa parte della band-progetto come cantante. Questa band comprende vari artisti della PS Company come Keiyuu dei Kra o Tora degli Alice Nine. Shin e Nao, ora noti come Sin e Naoki, continuano comunque indipendentemente la loro attivit\u00e0 da musicisti suonando come supporto per varie band o progetti. Ad esempio, Nao ha partecipato insieme a Teruki degli An Cafe al tour primaverile del 2012 di Aoi e Ryohei, ex membri degli Ayabie.\nAkiya, chitarrista solista, \u00e8 impegnato come membro dello staff nella PS Company. Di Izumi, invece, non si conoscono gli attuali impegni nel campo musicale."}
{"id": "1860104", "revid": "124123", "url": "https://it.wikipedia.org/wiki?curid=1860104", "title": "Cheng Tinghua", "text": "Fu un allievo di Dong Haichuan che ha fondato la Scuola Cheng di Baguazhang (\u7a0b\u6d3e\u516b\u5366\u638c, Chengpai Baguazhang).\nNote biografiche.\nCheng Tinghua \u00e8 nato a Chengjiacun (\u7a0b\u5bb6\u6751, villaggio della famiglia Cheng), nell'area amministrativa di Shenxian (\u6df1\u53bf), nella provincia di Hebei nel 1848. Era il terzo di quattro fratelli, perci\u00f2 era chiamato Cheng il Terzo (Cheng San, \u7a0b\u4e09). Siccome aveva il volto butterato era chiamato Cheng San Mazi (\u7a0b\u4e09\u9ebb\u5b50, Cheng Terzo il Butterato). Durante la sua giovinezza era versato nelle arti marziali e si allenava con un'alabarda (guandao) di 90\u00a0kg e con un bastone lungo e pesante. Presto si trasfer\u00ec a Pechino dove fece l'apprendista in un negozio di occhiali fuori Chongwenmen (\u5d07\u6587\u95e8), per questo motivo venne soprannominato Occhiali Cheng (\u773c\u955c\u7a0b, Yanjing Cheng). Qui inizi\u00f2 a studiare il Shuaijiao, diventando con il tempo esperto dello stile Baoding e di quello Mancese. Nel 1976, a 28 anni, incontr\u00f2 Dong Haichuan e divenne suo discepolo; divent\u00f2 amico fraterno di Yin Fu e Shi Jidong.\nCheng strinse amicizia con svariati praticanti di altri stili come Li Cunyi, Liu Dekuan e Zhang Zhaodong e sebbene tutti costoro appaiano come discepoli di Dong Haichuan, si pu\u00f2 ragionevolmente supporre che essi abbiano imparato il Baguazhang da Cheng; inoltre Cheng Tinghua e questi personaggi furono i fautori di una fratellanza che riun\u00ec i praticanti di Baguazhang, Xingyiquan e Taijiquan nell'intento di ricreare uno stile unico di Neijiaquan. Tra essi vi furono intensi scambi, compararono i propri stili e appresero gli uni dagli altri.\nCheng Tinghua venne ucciso durante l'epilogo della Rivolta dei Boxer, quando l'esercito delle Otto Nazioni occup\u00f2 Pechino. Il 14 agosto 1900, vicino a Chongwenmen, incontr\u00f2 dei soldati delle truppe francesi (ma altri dicono tedesche) di invasione e ribellatosi alle loro molestie venne ucciso. I figli trasportarono i resti a Chengjiacun e li seppellirono.\nAllievi.\nI suoi studenti furono numerosissimi. Ne citiamo alcuni:"}
{"id": "1860109", "revid": "287204", "url": "https://it.wikipedia.org/wiki?curid=1860109", "title": "Alto Paran\u00e1", "text": ""}
{"id": "1860112", "revid": "144796", "url": "https://it.wikipedia.org/wiki?curid=1860112", "title": "Carlo di Valois-Orl\u00e9ans-Angoul\u00eame", "text": ""}
{"id": "1860113", "revid": "144796", "url": "https://it.wikipedia.org/wiki?curid=1860113", "title": "Giovanni, di Valois-Orl\u00e8ans", "text": ""}
{"id": "1860115", "revid": "838137", "url": "https://it.wikipedia.org/wiki?curid=1860115", "title": "Microregione di Paranava\u00ed", "text": "Paranava\u00ed \u00e8 una microregione del Paran\u00e1 in Brasile, appartenente alla mesoregione di Noroeste Paranaense.\nComuni.\n\u00c8 suddivisa in 29 comuni:"}
{"id": "1860116", "revid": "1543377", "url": "https://it.wikipedia.org/wiki?curid=1860116", "title": "Charles Fillmore", "text": "Insegnamenti.\nCharles e Myrtle Fillmore soffrivano entrambi di problemi di salute e fu questo che li port\u00f2 a sviluppare un sistema di credenze pratiche e religiose che permetteva loro di migliorare la loro condizione.\nLa base dei loro insegnamenti \u00e8 molto semplice: \nFillmore fond\u00f2 la \"Unity Vegetarian Inn\" vicino a Kansas City, insieme alla moglie Myrtle; entrambi erano vegetariani per ragioni etiche, contrari alla vivisezione, all'uso di pelli e a quant'altro potesse cagionare sofferenza agli animali.\nNegli ultimi anni della sua vita, Fillmore si sentiva cos\u00ec giovane e in forma che arriv\u00f2 a pensare di essere fisicamente immortale o di essere la reincarnazione di Paolo di Tarso.\nImportante \u00e8 considerato il suo contributo di mistico all'interpretazione metafisica delle sacre scritture."}
{"id": "1860117", "revid": "37401", "url": "https://it.wikipedia.org/wiki?curid=1860117", "title": "Gnoseologici", "text": ""}
{"id": "1860119", "revid": "37401", "url": "https://it.wikipedia.org/wiki?curid=1860119", "title": "Semantici", "text": ""}
{"id": "1860120", "revid": "110157", "url": "https://it.wikipedia.org/wiki?curid=1860120", "title": "J\u00e1n Svorada", "text": "Professionista dal 1991 al 2005, dotato di caratteristiche di velocista, ottenne cinque vittorie di tappa al Giro d'Italia, tre al Tour de France e tre alla Vuelta a Espa\u00f1a. Nel dicembre 1994, in seguito a matrimonio, ottenne la cittadinanza ceca.\nCarriera.\nFiglio d'arte (suo padre Jan sr. corse negli anni sessanta), J\u00e1n Svorada pass\u00f2 professionista nel 1991 con la Colnago-Lampre. Dopo le difficolt\u00e0 incontrate nei primi anni, si afferm\u00f2 come uno dei pi\u00f9 noti velocisti a livello mondiale, confrontandosi con Mario Cipollini, Erik Zabel e Tom Steels. In uno di questi duelli (una tappa al Giro d'Italia del 1995) Cipollini esager\u00f2 nello stringere l'avversario contro il muro e venne squalificato, lasciando cos\u00ec la vittoria al ceco.\nRiusc\u00ec a vincere tappe in tutti i grandi giri: tre al Tour de France, tre alla Vuelta a Espa\u00f1a e cinque al Giro d'Italia dove, nel 1993, si aggiudic\u00f2 anche la maglia azzurra dell'intergiro. Non riusc\u00ec tuttavia a conquistare la classifica a punti di nessuna delle tre corse n\u00e9 ad indossare la maglia di leader. Vinse anche alcune corse in linea, tra cui la Cl\u00e1sica de Almer\u00eda e il Grand Prix de Denain; fu inoltre tre volte campione nazionale ceco e indoss\u00f2 diverse volta la maglia della sua Nazionale, sia in occasione di Mondiali che dei Giochi olimpici.\nIn quindici anni di carriera Svorada colse complessivamente 75 vittorie. Ritiratosi dal professionismo nel 2005, si \u00e8 dedicato alla produzione di telai: con le biciclette di sua produzione la connazionale Lada Kozl\u00edkov\u00e1 ha vinto una medaglia d'oro e una d'argento ai campionati del mondo su pista."}
{"id": "1860121", "revid": "1442080", "url": "https://it.wikipedia.org/wiki?curid=1860121", "title": "NBA Playoffs 1997", "text": "Gli NBA Playoffs 1997 si conclusero con la vittoria dei Chicago Bulls (campioni della Eastern Conference) che sconfissero i campioni della Western Conference, gli Utah Jazz.\nEastern Conference.\nPrimo turno.\n(1) Chicago Bulls - (8) Washington Bullets.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Miami Heat - (7) Orlando Magic.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) New York Knicks - (6) Charlotte Hornets.\nRISULTATO FINALE: 3-0\nPRECEDENTI NEI PLAYOFF\n(4) Atlanta Hawks - (5) Detroit Pistons.\nRISULTATO FINALE: 3-2\nPRECEDENTI NEI PLAYOFF\nSemifinali.\n(1) Chicago Bulls - (4) Atlanta Hawks.\nRISULTATO FINALE: 4-1\nPRECEDENTI NEI PLAYOFF\n(2) Miami Heat - (3) New York Knicks.\nRISULTATO FINALE: 4-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Chicago Bulls - (2) Miami Heat.\nRISULTATO FINALE: 4-1\nPRECEDENTI NEI PLAYOFF\nWestern Conference.\nPrimo turno.\n(1) Utah Jazz - (8) Los Angeles Clippers.\nRISULTATO FINALE: 3-0\nPRECEDENTI NEI PLAYOFF\n(2) Seattle SuperSonics - (7) Phoenix Suns.\nRISULTATO FINALE: 3-2\nPRECEDENTI NEI PLAYOFF\n(3) Houston Rockets - (6) Minnesota Timberwolves.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Los Angeles Lakers - (5) Portland Trail Blazers.\nRISULTATO FINALE: 3-1\nPRECEDENTI NEI PLAYOFF\nSemifinali.\n(1) Utah Jazz - (4) Los Angeles Lakers.\nRISULTATO FINALE: 4-1\nPRECEDENTI NEI PLAYOFF\n(2) Seattle SuperSonics - (3) Houston Rockets.\nRISULTATO FINALE: 3-4\nPRECEDENTI NEI PLAYOFF\nFinale.\n(1) Utah Jazz - (3) Houston Rockets.\nRISULTATO FINALE: 4-2\nPRECEDENTI NEI PLAYOFF\nNBA Finals 1997.\nChicago Bulls - Utah Jazz.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 2 ottobre 2021\".)"}
{"id": "1860122", "revid": "767487", "url": "https://it.wikipedia.org/wiki?curid=1860122", "title": "Microregione di Umuarama", "text": "Umuarama \u00e8 una microregione del Paran\u00e1 in Brasile, appartenente alla mesoregione di Noroeste Paranaense.\nComuni.\n\u00c8 suddivisa in 21 comuni:"}
{"id": "1860125", "revid": "4106", "url": "https://it.wikipedia.org/wiki?curid=1860125", "title": "Settimana Bergamasca", "text": ""}
{"id": "1860129", "revid": "78273", "url": "https://it.wikipedia.org/wiki?curid=1860129", "title": "Congrega dei Bianchi della Giustizia", "text": ""}
{"id": "1860134", "revid": "277947", "url": "https://it.wikipedia.org/wiki?curid=1860134", "title": "Mazza di Ercole", "text": "La Mazza di Ercole (tedesco: \"Herkuleskeule\" o \"Donarkeule\") \u00e8 un manufatto tipico del periodo dell'impero romano e delle invasioni barbariche.\nLa mazza di Ercole di et\u00e0 romana apparve a partire dal II e III secolo in tutto l'impero (inclusa la Britannia, \"Cool 1986\"), quasi sempre costruita in oro con la forma delle normali mazze in legno. \nUn esemplare ritrovato a K\u00f6ln-Nippes mostra l'iscrizione \"DEO HER[culi]\", che ne conferma l'associazione con Ercole. Gi\u00e0 Tacito citava una speciale affinit\u00e0 tra Germani ed Ercole, affermando che:\nNe esistono due tipi base; quello piccolo (ca. 3 cm) creato con l'uso di stampi, e quello grande (ca. 5 cm) in ferro battuto. Anche un pendente osseo ritrovato in Palestina, e risalente all'et\u00e0 del ferro (il periodo biblico), viene associato al gruppo di artefatti dell'era romana (Platt 1978). Una mazza votiva fatta in bronzo, ritrovata a Willingham Fen, Cambridgeshire, nel 1857, segue il modello romano per forma e per il fatto di usare chiodi in legno, ma aggiungendo iconografia celtica tramite la rappresentazione di animali, figure antropomorfiche ed una ruota sulla base della mazza.\nTra il V ed il VII secolo, durante le invasioni barbariche, l'uso di questo genere di amuleto si estese rapidamente in tutta l'Europa. Queste \"mazze di Donar\" erano fatte con corna o ossa di cervo, o in legno e, pi\u00f9 raramente, in bronzo o altri metalli preziosi. Vennero trovati esclusivamente in tombe femminili, usati apparentemente quali ornamenti per cinghie o orecchini.\nQuesto tipo di amuleto venne rimpiazzato in epoca vichinga dal martello di Thor, durante la cristianizzazione della Scandinavia avvenuta nell'VIII e IX secolo."}
{"id": "1860137", "revid": "110157", "url": "https://it.wikipedia.org/wiki?curid=1860137", "title": "Microregione di Capanema", "text": "Capanema \u00e8 una microregione del Paran\u00e1 in Brasile, appartenente alla mesoregione di Sudoeste Paranaense.\nComuni.\n\u00c8 suddivisa in 8 comuni:"}
{"id": "1860138", "revid": "110157", "url": "https://it.wikipedia.org/wiki?curid=1860138", "title": "Microregione di Francisco Beltr\u00e3o", "text": "Francisco Beltr\u00e3o \u00e8 una microregione del Paran\u00e1 in Brasile, appartenente alla mesoregione di Sudoeste Paranaense.\nComuni.\n\u00c8 suddivisa in 19 comuni:"}
{"id": "1860140", "revid": "1543377", "url": "https://it.wikipedia.org/wiki?curid=1860140", "title": "Eraldo Fico", "text": "Partigiano durante la Seconda guerra mondiale con lo pseudonimo di \"Virgola\", fu tra gli organizzatori delle prime brigate partigiane in Liguria e precisamente nelle montagne del Tigullio.\nBiografia.\nFiglio di Gian Battista Fico, militante socialista ucciso dalle squadre fasciste, Eraldo combatt\u00e9 prima in un reggimento alpino della Divisione Cuneese sul fronte francese e successivamente prese parte alla campagna di Grecia con la Divisione Julia.\nDivenne il comandante della Divisione \"Coduri\" (facente capo al Comitato di Liberazione Nazionale del Nord Italia), la quale ag\u00ec nel Tigullio a partire dall'8 settembre del 1943, rivestendo un ruolo fondamentale per la liberazione della zona dall'occupazione fascista.\nAl termine del conflitto, Eraldo Fico fu decorato dal governo degli Stati Uniti d'America con la \"Bronze Star\", per il contributo militare fornito alle truppe Alleate.\nFu il padre dell'attrice Enrica Fico. Ha perduto la vita nel 1959 a causa di un incidente automobilistico.\nRiconoscimenti.\nLa sua citt\u00e0 natale gli ha dedicato una via ed un monumento commemorativo."}
{"id": "1860141", "revid": "110157", "url": "https://it.wikipedia.org/wiki?curid=1860141", "title": "Microregione di Pato Branco", "text": "Pato Branco \u00e8 una microregione del Paran\u00e1 in Brasile, appartenente alla mesoregione di Sudoeste Paranaense.\nComuni.\n\u00c8 suddivisa in 10 comuni:"}
{"id": "1860144", "revid": "729019", "url": "https://it.wikipedia.org/wiki?curid=1860144", "title": "Malattia di Farber", "text": "Per malattia di Farber, in campo medico, si intende un gruppo di malattie che riguardano l'accumulo di lipidi nelle articolazioni, nei tessuti e nel sistema nervoso centrale. La malattia risulta mortale nella prima infanzia proprio a causa del suo coinvolgimento del sistema nervoso centrale.\nQuesta malattia \u00e8 classificata tra le sfingolipidosi e fa parte dell'eterogeneo gruppo delle malattie da accumulo lisosomiale.\nSintomatologia.\nI sintomi e i segni clinici presentano raucedine, afonia, dermatite. \nEziologia.\nLa causa \u00e8 un difetto costitutivo dalla cerammidasi\nTipologia.\nLa malattia si presenta in vari tipi. Ad esempio il tipo IV \u00e8 tipico dei neonati, dove le articolazioni risultano doloranti e deformate."}
{"id": "1860145", "revid": "767487", "url": "https://it.wikipedia.org/wiki?curid=1860145", "title": "Catene del passato", "text": "Catene del passato (\"Smilin' Through\") \u00e8 un film del 1941 diretto da Frank Borzage. La storia di un amore romantico che attraversa gli anni e supera la morte.\nIl regista Sidney Franklin aveva gi\u00e0 portato sullo schermo questo dramma romantico nel 1922 con il titolo originale \"Smilin' Through\" (l'attrice era Norma Talmadge) e poi nel 1932, con \"Catene\", interpretato da Norma Shearer.\nL'opera teatrale da cui \u00e8 tratto il soggetto del film \u00e8 firmata da Allan Langdon Martin, pseudonimo sotto cui si celano le due autrici, Jane Murfin e Jane Cowl: la commedia venne messa in scena per la prima volta al Broadhurst Theatre il 30 dicembre 1919 restando in cartellone per un totale di 175 repliche. A Broadway, il doppio personaggio di Moonyeen/Kathleen era interpretato dalla stessa Jane Cowl.\nProduzione.\nIl film fu prodotto dalla Loew's e dalla Metro-Goldwyn-Mayer (MGM). Venne girato dal maggio al 5 luglio 1941. Alla fotografia contribu\u00ec Oliver Marsh; il noto direttore della fotografia mor\u00ec il 5 maggio di quell'anno, a inizio riprese, e il suo nome non apparve tra quelli dei credit del film la cui fotografia venne affidata a Leonard Smith.\nCast.\nNel ruolo del medico, neppure accreditato, appare Wyndham Standing: l'attore, nella versione del 1922, aveva rivestito i panni di Sir John Carteret, co-protagonista a fianco di Norma Talmadge e Harrison Ford.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi nell'ottobre 1941 con il titolo originale \"Smilin' Through\"."}
{"id": "1860146", "revid": "68337", "url": "https://it.wikipedia.org/wiki?curid=1860146", "title": "Lolicom", "text": ""}
{"id": "1860147", "revid": "110157", "url": "https://it.wikipedia.org/wiki?curid=1860147", "title": "Microregione di Irati", "text": "Irati \u00e8 una microregione del Paran\u00e1 in Brasile, appartenente alla mesoregione di Sudeste Paranaense.\nComuni.\n\u00c8 suddivisa in 4 comuni:"}
{"id": "1860149", "revid": "110157", "url": "https://it.wikipedia.org/wiki?curid=1860149", "title": "Microregione di Prudent\u00f3polis", "text": "Prudent\u00f3polis \u00e8 una microregione del Paran\u00e1 in Brasile, appartenente alla mesoregione di Sudeste Paranaense.\nComuni.\n\u00c8 suddivisa in 8 comuni:"}
{"id": "1860150", "revid": "124770882", "url": "https://it.wikipedia.org/wiki?curid=1860150", "title": "Duchi di Leuchtenberg", "text": "Duca di Leuchtenberg era un titolo creato due volte dai sovrani di Baviera per i loro parenti. La prima creazione fu assegnata da Massimiliano I, elettore di Baviera a suo figlio Massimiliano Filippo Girolamo, alla cui morte senza figli le terre passarono di nuovo a suo nipote l'Elettore Massimiliano II. Fu ricreato da Massimiliano I Giuseppe, re di Baviera, il 14 novembre 1817 e concesso al genero Eugenio di Beauharnais. Eugenio era il figliastro adottivo del deposto imperatore Napoleone I di Francia ed era stato suo erede a Francoforte e brevemente in Italia. Re Massimiliano Giuseppe compens\u00f2 suo genero dopo che egli perse gli altri suoi titoli e lo nomin\u00f2 erede al regno dopo i discendenti in linea maschile della casa reale e prossimo in precedenza, dopo la famiglia reale.\nIl titolo accompagnatore, anche nella nobilt\u00e0 bavarese, fu Principe di Eichst\u00e4tt, che fu restituito dal IV duca al re di Baviera nel 1855. Il 14 luglio 1839, l'imperatore Nicola I di Russia concesse il titolo russo e finlandese di \"altezza imperiale\" al III duca, Massimiliano, che aveva appena sposato sua figlia, la granduchessa Marija Nikolaevna.\nNikolaj, IV duca di Leuchtenberg, fu nominato duca di Leuchtenberg nell'Impero russo nel 1890 da Alessandro III di Russia, poich\u00e9 allora faceva parte della famiglia imperiale estesa. Questa creazione elev\u00f2 il trattamento da Altezza Serenissima ad Altezza Imperiale e sarebbe stato portato da tutti i discendenti di linea maschile di Nicholas nati da matrimoni di rango corrispondente del duca, che fu in carica dal 1852 al 1891. Il titolo era in gran parte cerimoniale, senza terre o governanze allegate; il trattamento e il titolo diventarono \"Duca von (o di) Leuchtenberg, de Beauharnais\"\nDopo la morte dell'VIII duca nel 1974, non rimane nessun erede con pieno stutus dinastico; il matrimonio dei genitori dell'VIII duca fu l'ultimo matrimonio di pari dignit\u00e0 stipulato da un dinasta maschile del Casato di Beauharnais. Il titolo \u00e8 rivendicato da Nicolas de Leuchtenberg (nato nel 1933), figlio maggiore del IV duca, nato da un matrimonio morganatico."}
{"id": "1860151", "revid": "1043175", "url": "https://it.wikipedia.org/wiki?curid=1860151", "title": "Oita Trinita", "text": " \u00e8 un club calcistico giapponese fondato nel 1994 che milita in J2 League, la seconda serie calcistica del Paese.\nIl nome del club unisce il nome della citt\u00e0 in cui ha sede, \u014cita appunto, e la parola italiana \"trinit\u00e0\".\nCome detto, la sede della squadra \u00e8 nella citt\u00e0 di \u014cita, ma il club pu\u00f2 contare su consistenti gruppi di tifosi anche nelle citt\u00e0 di Beppu e Saiki, nonch\u00e9 nell'intera prefettura di \u014cita. Lo stadio di casa del Trinita \u00e8 lo Stadio \u014cita, soprannominato \"Big Eye\" (\"Grande Occhio\" in italiano).\nStoria.\nNato nel 1994 col nome di Oita Trinity, attualmente il club milita in J1 League.\nPer giungere nella massima serie del calcio nipponico, l'Oita ha militato in diverse categorie minori. Nel 1999, a causa di problemi con il copyright, la societ\u00e0 ha deciso di chiamarsi Oita Trinita. In quello stesso anno, la squadra ha giocato nella J.League 2, chiudendo il campionato al terzo posto. Nel 2000 l'Oita \u00e8 arrivato ancora terzo in campionato, chiudendo invece al sesto posto la stagione 2001. Nel 2002, finalmente, il Trinita ha vinto la J.League 2, guadagnandosi la promozione nella Serie A giapponese.\nIn J.League 1, l'Oita non \u00e8 mai riuscito a rendersi protagonista, ottenendo come miglior piazzamento un quarto posto nel 2008. Nello stesso anno ha conquistato il suo unico trofeo nazionale, la Coppa J. League.\nOrganico.\nRosa 2022.\n\"Rosa aggiornata al 1\u00ba gennaio 2022\"."}
{"id": "1860152", "revid": "110157", "url": "https://it.wikipedia.org/wiki?curid=1860152", "title": "Microregione di S\u00e3o Mateus do Sul", "text": "S\u00e3o Mateus do Sul \u00e8 una microregione del Paran\u00e1 in Brasile, appartenente alla mesoregione di Sudeste Paranaense.\nComuni.\n\u00c8 suddivisa in 3 comuni:"}
{"id": "1860153", "revid": "110157", "url": "https://it.wikipedia.org/wiki?curid=1860153", "title": "Microregione di Uni\u00e3o da Vit\u00f3ria", "text": "Uni\u00e3o da Vit\u00f3ria \u00e8 una microregione del Paran\u00e1 in Brasile, appartenente alla mesoregione di Sudeste Paranaense.\nComuni.\n\u00c8 suddivisa in 7 comuni:"}
{"id": "1860154", "revid": "767487", "url": "https://it.wikipedia.org/wiki?curid=1860154", "title": "Lappis", "text": "Lappis, il cui nome completo \u00e8 \"Stora Lappk\u00e4rrsberget\" oppure \"Lappk\u00e4rrsberget\", \u00e8 un quartiere di Stoccolma, Svezia. \nLappis si trova a Frescati, nel nord di Stoccolma. Fa anche parte del parco di Norra Djurg\u00e5rden ed \u00e8 inoltre prossimo al campus dell'Universit\u00e0 di Stoccolma. \u00c8 un quartiere prevalentemente abitato da studenti con pi\u00f9 di 2.000 appartamenti appartenenti alla SSSB (la fondazione \"Stockholms Studentbost\u00e4der\"), il che lo rende il pi\u00f9 grande quartiere universitario di Stoccolma. Gli edifici di Lappis si trovano prevalentemente in prossimit\u00e0 di tre strade parallele: \"Professorsslingan\", \"Amanuensv\u00e4gen\" e \"Forskarbacken\", oltre che su una via adiacente, la \"Docentbacken\" (con appartamenti privati).\nA Lappis si trova una piazza principale dove sono presenti una pizzeria, un supermercato, un chiosco e un ufficio della SSSB. Molti degli studenti che vi trovano alloggio aderiscono al programma di scambio relativo al progetto Erasmus o ad altri accordi universitari, KTH o di altre universit\u00e0 di Stoccolma. Molte attivit\u00e0 e feste a Lappis vengono organizzate direttamente dagli studenti.\nLappis \u00e8 raggiungibile in autobus (numero 50) dalla stazione Universitetet (linea \nrossa della metropolitana, ramo diretto al capolinea di M\u00f6rby centrum)."}
{"id": "1860157", "revid": "110157", "url": "https://it.wikipedia.org/wiki?curid=1860157", "title": "Microregione di Cascavel (Paran\u00e1)", "text": "Cascavel \u00e8 una microregione del Paran\u00e1 in Brasile, appartenente alla mesoregione di Oeste Paranaense.\nComuni.\n\u00c8 suddivisa in 18 comuni:"}
{"id": "1860158", "revid": "22356", "url": "https://it.wikipedia.org/wiki?curid=1860158", "title": "Shansisuchus shansisuchus", "text": "Lo shansisuco (gen. Shansisuchus) \u00e8 un rettile estinto appartenente agli arcosauriformi. Visse nel Triassico medio (Anisico, circa 245 milioni di anni fa) e i suoi resti fossili sono stati ritrovati in Cina. \nDescrizione.\nQuesto animale possedeva una corporatura robusta e un cranio eccezionalmente grande in relazione al resto del corpo. Le zampe erano corte ma robuste, armate di forti artigli. La lunghezza dell'intero animale doveva raggiungere circa 2,2 metri, mentre l'altezza doveva superare i 50 centimetri. Le mascelle erano eccezionalmente potenti, armate di denti aguzzi e ricurvi. \nClassificazione.\n\"Shansisuchus\" \u00e8 stato descritto per la prima volta da C.C. Young nel 1964 sulla base di resti provenienti dallo Shaanxi (da qui il nome del genere, che significa \"coccodrillo dello Shaanxi\"). La specie tipo \u00e8 Shansisuchus shansisuchus, conosciuta inizialmente per un cranio parziale; altri resti di questa specie vennero ritrovati negli anni seguenti. In seguito (Cheng, 1980) venne attribuita al genere una seconda specie, \"S. kuyeheensis\". \n\"Shansisuchus\" era un rappresentante piuttosto evoluto (derivato) degli eritrosuchidi, un gruppo di arcosauriformi predatori tipici del Triassico medio. Un suo stretto parente, di dimensioni molto maggiori, era l'africano \"Erythrosuchus\".\nPaleobiologia.\n\"Shansisuchus\" era probabilmente un attivo cacciatore, che nonostante la mole massiccia si spostava abbastanza agilmente grazie alle zampe che consentivano di sollevare il corpo dal terreno, in modo analogo a quello degli attuali varani. Probabilmente si nutriva di rettili pi\u00f9 piccoli e meno veloci."}
{"id": "1860161", "revid": "110157", "url": "https://it.wikipedia.org/wiki?curid=1860161", "title": "Microregione di Foz do Igua\u00e7u", "text": "Foz do Igua\u00e7u \u00e8 una microregione del Paran\u00e1 in Brasile, appartenente alla mesoregione di Oeste Paranaense.\nComuni.\n\u00c8 suddivisa in 11 comuni:"}
{"id": "1860163", "revid": "1363894", "url": "https://it.wikipedia.org/wiki?curid=1860163", "title": "Pasta di Hoffmann", "text": "La pasta di Hoffmann \u00e8 un farmaco galenico costituito da ossido di zinco al 50% in olio di oliva.\nIn Farmacopea Ufficiale Italiana, XII ed., \u00e8 definita come \"zinco ossido sospensione cutanea\" o \"olio e zinco ossido linimento\".\n\u00c8 usata principalmente per le dermatiti da pannolino a causa dell'elevata concentrazione dell'ossido di zinco, bilanciato dalla buona spalmabilit\u00e0. In generale \u00e8 utile negli arrossamenti della pelle dovuti alla permanenza di umidit\u00e0, nonch\u00e9 nella prevenzione e trattamento (precoce) delle piaghe da decubito. \u00c8 anche disponibile come preparato industriale, ma in quel caso la formula \u00e8 lievemente modificata per aggiungere conservanti e stabilizzanti che evitano l'\"affioramento\" dell'olio, che, diversamente, tende a separarsi mentre l'ossido di zinco precipita, compattandosi sul fondo. I suddetti eccipienti possono tipicamente consistere in Tocoferolo acetato (Vitamina E) o altri antiossidanti nel primo caso, e silice micronizzata od altro gelificante nel secondo."}
{"id": "1860164", "revid": "38120", "url": "https://it.wikipedia.org/wiki?curid=1860164", "title": "Vi \u00e8 Ben Noto", "text": ""}
{"id": "1860165", "revid": "110157", "url": "https://it.wikipedia.org/wiki?curid=1860165", "title": "Microregione di Toledo", "text": "Toledo \u00e8 una microregione del Paran\u00e1 in Brasile, appartenente alla mesoregione di Oeste Paranaense.\nComuni.\n\u00c8 suddivisa in 21 comuni:"}
{"id": "1860169", "revid": "37056", "url": "https://it.wikipedia.org/wiki?curid=1860169", "title": "Siwalik", "text": ""}
{"id": "1860172", "revid": "405275", "url": "https://it.wikipedia.org/wiki?curid=1860172", "title": "Topo (imbarcazione)", "text": "Il topo o anche mototopo \u00e8 un'imbarcazione tipica della tradizione lagunare veneta.\nPrincipalmente usato come barca da trasporto merci nella sua versione commerciale ha anche degli antenati a vela. Il topo si adattava alla vela al terzo. Usato nelle zone meno calme della laguna di Venezia dove la vicinanza del mare ne rendeva la navigazione pi\u00f9 difficoltosa per le barche a fondo piatto. Di dimensioni inferiori rispetto al burchio lo rendeva pi\u00f9 agile di quest'ultimo e dunque pi\u00f9 adatto a rispondere ad esigenze di manovrabilit\u00e0 anche se naturalmente riduceva le capacit\u00e0 di carico.\nLa versione mototopo molto conosciuto nella citt\u00e0 lagunare \u00e8 l'equivalente del furgone da trasporto in terraferma, infatti a Venezia incontriamo le pi\u00f9 note compagnie di trasporto come ad esempio i corrieri espressi che utilizzano questa imbarcazione per eseguire le consegne in citt\u00e0.\nMateriale di costruzione.\nIl materiale tradizionale per la costruzione dello scafo \u00e8 il legno e la sua lavorazione richiede l'uso di forme e piegature a caldo. Il motore dei modelli da trasporto \u00e8 collocato all'interno dell'imbarcazione in apposito vano e ha potenze che possono arrivare a richiedere la patente nautica per la conduzione.\nCuriosit\u00e0.\nNello spettacolo teatrale \"Il Milione. Quaderno veneziano\", Marco Paolini racconta un passaggio dove il \"mototopo\" come imbarcazione \u00e8 protagonista rallegrando tutti gli spettatori."}
{"id": "1860177", "revid": "110157", "url": "https://it.wikipedia.org/wiki?curid=1860177", "title": "Microregione di Campo Mour\u00e3o", "text": "Campo Mour\u00e3o \u00e8 una microregione del Paran\u00e1 in Brasile, appartenente alla mesoregione di Centro Ocidental Paranaense.\nComuni.\n\u00c8 suddivisa in 14 comuni:"}
{"id": "1860178", "revid": "1904508", "url": "https://it.wikipedia.org/wiki?curid=1860178", "title": "Carlo II di Hohenzollern-Sigmaringen", "text": "Biografia.\nGiovinezza.\nCarlo II era uno dei tre figli del conte Carlo I di Hohenzollern e di Anna di Baden-Durlach (1512-1579).\nMatrimoni.\nCarlo II spos\u00f2 in prime nozze Eufrosina di \u00d6ttingen-Wallerstein.\nAlla morte della prima moglie, Carlo II si rispos\u00f2 con Elisabetta di Cuyienburg.\nConte di Hohenzollern-Sigmaringen.\nLe terre degli Hohenzollern vennero divise, nel 1576, in tre sezioni: Hohenzollern-Hechingen, Hohenzollern-Haigerloch, Hohenzollern-Sigmaringen. Carlo II fu il primo Conte della Casata di Hohenzollern-Sigmaringen.\nMorte.\nIl conte Carlo II mor\u00ec l'8 aprile 1606 a Sigmaringen.\nDiscendenza.\nCarlo II di Hohenzollern-Sigmaringen e Eufrosina di \u00d6ttingen-Wallerstein, sua prima moglie, ebbero:\nDal secondo matrimonio con Elisabetta di Cuyienburg nacquero:"}
{"id": "1860179", "revid": "287204", "url": "https://it.wikipedia.org/wiki?curid=1860179", "title": "Gedeon Barcza", "text": "\u00c8 stato uno dei giocatori che si \u00e8 aggiudicato pi\u00f9 volte il campionato ungherese di scacchi: \u00e8 stato infatti campione otto volte (1942, 1943, 1947, 1950, 1951, 1955, 1957 e 1958). Ai campionati europei il miglior piazzamento \u00e8 stato il sesto posto del 1942 (prima edizione del campionato). Ai tornei interzonali il suo miglior risultato \u00e8 stato il quattordicesimo posto del torneo di Stoccolma (1962) e il quindicesimo di Saltsj\u00f6baden (1952).\nHa partecipato per l'Ungheria a sette Olimpiadi degli scacchi (1952, 1954, 1956, 1958, 1960, 1962 e 1968), vincendo tre medaglie individuali (un oro come terza scacchiera nel 1954, un argento come seconda scacchiera nel 1956 e un bronzo come prima riserva nel 1968) e un bronzo con la squadra (1956).\nNel 1950 gli fu assegnato il titolo di Maestro Internazionale, e nel 1954 quello di Grande maestro.\nL'apertura 1.Cf3 d5 2.g3 \u00e8 nota come \"sistema Barcza\", in suo onore."}
{"id": "1860180", "revid": "110157", "url": "https://it.wikipedia.org/wiki?curid=1860180", "title": "Microregione di Goioer\u00ea", "text": "Goioer\u00ea \u00e8 una microregione del Paran\u00e1 in Brasile, appartenente alla mesoregione di Centro Ocidental Paranaense.\nComuni.\n\u00c8 suddivisa in 11 comuni:"}
{"id": "1860183", "revid": "110157", "url": "https://it.wikipedia.org/wiki?curid=1860183", "title": "Microregione di Jaguaria\u00edva", "text": "Jaguaria\u00edva \u00e8 una microregione del Paran\u00e1 in Brasile, appartenente alla mesoregione di Centro Oriental Paranaense.\nComuni.\n\u00c8 suddivisa in 4 comuni:"}
{"id": "1860184", "revid": "110157", "url": "https://it.wikipedia.org/wiki?curid=1860184", "title": "Microregione di Ponta Grossa", "text": "Ponta Grossa \u00e8 una microregione del Paran\u00e1 in Brasile, appartenente alla mesoregione di Centro Oriental Paranaense.\nComuni.\n\u00c8 suddivisa in 4 comuni:"}
{"id": "1860185", "revid": "110157", "url": "https://it.wikipedia.org/wiki?curid=1860185", "title": "Microregione di Tel\u00eamaco Borba", "text": "Tel\u00eamaco Borba \u00e8 una microregione del Paran\u00e1 in Brasile, appartenente alla mesoregione di Centro Oriental Paranaense.\nComuni.\n\u00c8 suddivisa in 6 comuni:"}
{"id": "1860189", "revid": "436907", "url": "https://it.wikipedia.org/wiki?curid=1860189", "title": "Around the World (Daft Punk)", "text": "Around the World \u00e8 un singolo del gruppo musicale francese Daft Punk, pubblicato il 17 marzo 1997 come secondo estratto dal primo album in studio \"Homework\".\nDescrizione.\nSi tratta della settima traccia dell'album ed \u00e8 caratterizzato dalla ripetizione ossessiva del titolo per gran parte della sua durata.\nCover e remix.\nNe \u00e8 stata eseguita una cover nel 2006 da Nicky Van She e Dangerous Dan. Un remix della canzone \"I Got It from My Mama\" di will.i.am includeva un campionamento di \"Around the World\", ma i Daft Punk hanno rifiutato a will.i.am il permesso di pubblicare il disco. Tuttavia un video del remix \u00e8 stato comunque messo in circolazione sulle televisioni tematiche. Una canzone intitolata \"Around the World\" \u00e8 stata pubblicata dal rapper P.M. che contiene proprio un campionamento di \"Around the World\".\nNel 2008 i Tre Allegri Ragazzi Morti fecero una cover della canzone intitolandola \"Giro il mondo\". Il direttore d'orchestra nonch\u00e9 pianista Maxence Cyrin ha prodotto una cover del brano in chiave pianistica nel suo album \"Nov\u00f6 Piano\".\nVideo musicale.\nIl videoclip, girato da Michel Gondry, mostra dei robot camminare in circolo su una piattaforma (che rappresenta un vinile), \"alti atleti\" (cos\u00ec descritti da Gondry) camminare su e gi\u00f9 da alcune scale, donne vestite da nuotatrici sincronizzate (descritte da Gondry come \"disco girls\") che vanno su e gi\u00f9 da altre scale, scheletri che danzano al centro del \"disco,\" e mummie che danzano a ritmo con la batteria del brano.\nSi tratta di una rappresentazione visuale della canzone, coreografata da Blanca Li: ogni elemento del video rappresenta uno strumento differente. Secondo le note di produzione di Gondry, i robot rappresentano la parte vocale (la voce robotica) del brano; gli atleti simboleggiano il basso; le \"disco girls\" la tastiera; gli scheletri le chitarre e le mummie la drum machine.\nCome hanno fatto notare alcuni giornalisti la coreografia del video sembrerebbe ispirata ai futuristici balletti italodisco italiani. Un esempio su tutti, quello in cui Stefania Rotolo interpreta la sigla di Ufo Robot Goldrake nella trasmissione \"Tilt\", in onda sulla Rai nel 1979."}
{"id": "1860190", "revid": "228587", "url": "https://it.wikipedia.org/wiki?curid=1860190", "title": "Farmacopea ufficiale", "text": ""}
{"id": "1860191", "revid": "729019", "url": "https://it.wikipedia.org/wiki?curid=1860191", "title": "Epatopatia", "text": "Per epatopatia (o malattia epatica) si intende qualunque patologia che comprometta la funzionalit\u00e0 del tessuto epatico.\nCompromettendo la funzionalit\u00e0 epatica, le epatopatie possono avere conseguenze su tutti i principali sistemi del corpo umano, come sul sistema nervoso centrale e periferico (encefalopatia epatica) e sul sistema cardiocircolatorio (a livello portale e con la sindrome epato-renale).\nCondizioni mediche associate.\nSi contano pi\u00f9 di un centinaio di epatopatie.\nGeneralmente sono accompagnate da un processo infiammatorio, l'epatite e possono avere varie cause eziologiche:\nPossono essere accompagnate anche da steatosi epatica, una condizione reversibile in cui grandi vacuoli di trigliceridi si accumulano nelle cellule epatiche. Una conseguenza nefasta di questi stati \u00e8 la cirrosi; questa \u00e8 un'alterazione dell'architettura tissutale del fegato, nella quale le cellule epatiche che subiscono un insulto continuo vanno incontro a necrosi e vengono sostituite da tessuto fibroso. Le epatopatie e la cirrosi portano a un'insufficienza epatica cronica e/o indurre lo sviluppo di neoplasia. Alcune di queste si caratterizzano come ad esempio:\nTra le condizioni autoimmuni si annoverano:\nMeccanismo.\nLe malattie del fegato possono verificarsi attraverso diversi meccanismi ma tutti comportano in qualche modo un danno per l'organo. Ad esempio nelle forme virali. Il danno \u00e8 causato dall'attivit\u00e0 virale e dalla risposta immunitaria. Nell'epatopatia alcolica invece \u00e8 un elevato consumo di alcol a portare a un danno citotossico, causato dalla metabolizzazione dell'etanolo e dei suoi metaboliti, con conseguente accumulo di grasso nelle cellule epatiche che porta a una disregolazione nel metabolismo dei trigliceridi e acidi grassi.\nDiagnosi.\nUn certo numero di test di funzionalit\u00e0 epatica (LFT) sono utili per analizzare il corretto funzionamento del fegato. Questi test consistono nella verifica della presenza di enzimi nel sangue che sono normalmente pi\u00f9 abbondanti nel tessuto epatico, dei metaboliti o dei prodotti: proteine del siero, albumina sierica, globulina del siero, alanina transaminasi, aspartato transaminasi, tempo di protrombina, tempo di tromboplastina parziale.\nTrattamento.\nLa terapia consiste nella rimozione (quando possibile) della causa dell'epatopatia. Farmaci anti-virali sono disponibili per trattare infezioni come l'epatite B. In quegli individui che non hanno potuto beneficiare del vaccino contro HBV. Lo stesso vale per gli antivirali contro HCV. Nell'epatopatia alcoolica la cura consiste nell'astensione dall'alcool, mentre nelle steatoepatiti non alcoliche nell'adottare la terapia instaurata per la sindrome metabolica.\nAltri trattamenti possono essere utilizzati per rallentare la progressione della malattia, per esempio:\nLa terapia risulta pi\u00f9 efficace fintanto non si sviluppi un quadro irreversibile come la cirrosi.\nIn quel caso l'extrema ratio pu\u00f2 essere il trapianto di fegato."}
{"id": "1860197", "revid": "729019", "url": "https://it.wikipedia.org/wiki?curid=1860197", "title": "Strada statale 302 Brisighellese Ravennate", "text": "La ex strada statale 302 Brisighellese Ravennate (SS 302), ora \"strada regionale 302 Brisighellese-Ravennate (SRT 302)\" in Toscana e \"strada provinciale 302 R Brisighellese (SP 302 R)\" in Emilia-Romagna, \u00e8 una strada provinciale italiana che collega Firenze con Russi in provincia di Ravenna.\nAssieme alla ex strada statale 65 della Futa che collega Firenze a Bologna e alla strada statale 67 Tosco Romagnola che inizia presso Pisa e passando per Firenze raggiunge Forl\u00ec e Ravenna, si tratta di una delle tre principali strade che collegano Firenze all'Emilia-Romagna.\nPercorso.\nLa strada, localmente chiamata anche \"Faentina\" o \"Fiorentina\", inizia il suo percorso dal centro abitato di Firenze, nel quartiere delle Cure, posizionato nella parte nord/nord-est del capoluogo toscano.\nDopo un breve tratto cittadino, costeggiando il torrente Mugnone entra nel comune di Fiesole presso il Ponte alla Badia, abitato che si trova sulla destra e attraversando il quale si pu\u00f2 accedere alla frazione di San Domenico. L'incrocio con la strada del Ponte alla Badia sulla destra e via Salviati sulla sinistra (che dopo un centinaio di metri collega direttamente alla ex strada statale 65 della Futa) fu luogo nel 1986 del sanguinoso attentato all'ex sindaco di Firenze Lando Conti da parte delle Brigate Rosse. Superato l'incrocio la strada risale la stretta valle del Mugnone, attraversando le frazioni di Pian di Mugnone e poi quella delle Caldine, da cui la strada inizia a salire in un paesaggio di colline adibite alla coltura dell'ulivo fino alla localit\u00e0 Olmo, superata la quale si giunge all'incrocio delle Quattro Strade, da cui sulla destra si pu\u00f2 prendere la provinciale che porta verso Fiesole oppure scendere verso Molin del Piano e Le Sieci e da l\u00ec verso Pontassieve, oppure svoltando a sinistra si possono raggiungere Bivigliano o Pratolino lungo la ex SS 65.\nLa strada passa quindi la Vetta le Croci e dopo meno di un chilometro entra nel territorio comunale di Borgo San Lorenzo presso la localit\u00e0 del Feriolo, quindi prosegue raggiungendo Mulinaccio, frazione del comune di Vaglia. Superato Mulinaccio sulla destra troviamo il bivio per le Salaiole. Tradizionalmente si ritiene, e anche Repetti sembra seguire questa strada definendo la via per Faenza via Salaiole, che il percorso storico per Borgo San Lorenzo seguisse proprio questa via, in effetti pi\u00f9 breve e diretta, anche se caratterizzata da una maggiore variabilit\u00e0 di tracciato, almeno fino all'abitato delle Salaiole caratterizzato da varie salite e discese, e da una sede stradale disponibile pi\u00f9 stretta. Superato l'incrocio con la strada delle Salaiole si entra nell'abitato di Polcanto; da qui, seguendo il torrente Faltona si raggiunge la frazione omonima, superata la quale la strada sbocca nella valle del Mugello, in corrispondenza della localit\u00e0 di Serravalle. Qui, sulla sinistra, si trova il bivio con la strada di Cardetole, che porta a San Piero a Sieve e alla ex SS 65. Superato tale bivio la strada si dirige verso est seguendo il bordo meridionale della valle e presso la localit\u00e0 di Olmi incrocia sulla destra la SP 41 Sagginalese, seguendo la quale si pu\u00f2 attraversare la parte orientale della vallata del Mugello attraverso i comuni di Vicchio e Dicomano. Da quel punto la strada si dirige invece verso nord ed entra, con il ponte sul fiume Sieve, nel centro abitato di Borgo San Lorenzo; il percorso all'interno della cittadina seguiva storicamente l'asse nord-sud attraverso le attuali via Brocchi, via Mazzini, via Pananti e via Giotto Ulivi, mentre attualmente la strada si dirige a est passando dal Viale Europa Unita e dal Viale Guglielmo Pecori Giraldi. All'incrocio tra via Giotto Ulivi e Viale IV Novembre, la strada riprende attraversando la campagna borghigiana, attraversando le frazioni di Panicaglia e Ronta per poi salire pi\u00f9 nettamente, all'interno di un paesaggio boschivo, verso l'abitato di Razzuolo, la localit\u00e0 Fonte dell'Alpe, dove sulla sinistra si trova una fonte d'acqua, raggiungendo infine il Passo della Colla di Casaglia, superato il quale si inizia a scendere e si raggiunge la localit\u00e0 Casaglia, l'estrema punta settentrionale del comune di Borgo San Lorenzo, lasciato il quale si entra nel comune di Marradi, attraversando prima Crespino sul Lamone e poi il capoluogo.\nSuperato Marradi, dopo qualche chilometro si raggiunge il confine fra Toscana ed Emilia-Romagna, entrando nella provincia di Ravenna e attraversando un paesaggio prevalentemente pianeggiante nel comune di Brisighella. Si attraversano varie frazioni, quali San Cassiano, Casale, Castellina, Fognano; infine si attraversa Brisighella, nota stazione termale. Da qui pochi chilometri dividono da Faenza, oltre la quale la strada prosegue direzione nord-est attraversando il centro abitato di Russi e terminando all'incrocio con la ex strada statale 253 San Vitale.\nIn seguito al decreto legislativo n. 112 del 1998, dal 2001 la gestione del tratto toscano \u00e8 passata dall'ANAS alla Regione Toscana che ha poi devoluto le competenze alla Provincia di Firenze; la gestione del tratto romagnolo \u00e8 passata alla Regione Emilia-Romagna, che ha provveduto al trasferimento dell'infrastruttura al demanio della Provincia di Ravenna.\nCuriosit\u00e0.\nLungo il percorso della strada statale si tiene ogni anno una gara podistica, la 100 km del Passatore, con partenza da Firenze e arrivo a Faenza."}
{"id": "1860199", "revid": "120984029", "url": "https://it.wikipedia.org/wiki?curid=1860199", "title": "Moe (slang)", "text": " \u00e8 una parola giapponese che originariamente si riferisce all'attrazione o all'amore per i personaggi dei fumetti, dei cartoni o dei videogiochi. Per esempio, , descrive una persona che \u00e8 attratta da personaggi con gli occhiali.\nIl termine ha poi assunto un significato pi\u00f9 generale, corrispondente ad un hobby, un entusiasmo, una passione. Per esempio, , \u00e8 semplicemente un interessamento appassionato verso i treni.\n\"Moe!\" \u00e8 anche utilizzato nella comunit\u00e0 degli otaku come un'esclamazione riferita ad un personaggio che l'interlocutore considera \"moekko\", una ragazza candida oppure una persona affascinante e graziosa. La \"moekko\" \u00e8 una ragazza considerata carina e dall'aspetto dolce e innocente, ingenua, timida e ancora inesperta nei rapporti con l'altro sesso, e imbranata, ma inconsapevolmente attraente.\nSpesso viene considerato un termine senza un significato preciso e assoluto, ma che si utilizza associato a personaggi ritenuti graziosi, adorabili. Viene anche utilizzato in alcuni anime, come \"The World God Only Knows\", \"Steins;Gate\", \"Host Club - Amore in affitto\", \"Lucky Star\", \"Maid-sama!, No game no life\" e \"La malinconia di Haruhi Suzumiya\".\nIn Occidente sono utilizzate entrambe le scritture \"moe\" e \"mo\u00e9\". Alcuni aggiungono un accento per indicare che la parola dovrebbe essere pronunciata con due morae, ma quest'uso non si conforma ad alcuno standard di romanizzazione."}
{"id": "1860214", "revid": "112321492", "url": "https://it.wikipedia.org/wiki?curid=1860214", "title": "Rifugio Havis De Giorgio - Mondov\u00ec", "text": "Il rifugio Havis De Giorgio - Mondov\u00ec (a volte indicato semplicemente come rifugio Mondov\u00ec) \u00e8 un rifugio situato nella catena delle Alpi Liguri nel comune di Roccaforte Mondov\u00ec, in provincia di Cuneo, a 1761 metri di altitudine.\nStoria.\nIl rifugio venne costruito nel 1929, con il nome di rifugio Mondov\u00ec; nel 1945 venne ampliato, e fu dedicato alla memoria dell'alpinista monregalese Havis de Giorgio, morto in Africa Orientale Italiana nel 1939, lanciandosi eroicamente contro il nemico per permettere la messa in salvo dei compagni. Mussolini consegn\u00f2 al padre Guido De Giorgio la medaglia d'oro al valore militare. Il rifugio venne ulteriormente ampliato e adeguato alle normative nel 1999. Nel 2008 \u00e8 stato completamente ristrutturato, con nuova inaugurazione il 30 agosto 2008.\nCaratteristiche.\n\u00c8 una costruzione in muratura di pietrame a due piani. Dispone di 58 posti letto suddivisi in camerette, dotate di bagno attrezzato per i disabili. Il locale invernale dispone di 6 posti letto. Offre servizio bar, ristorante ed alberghetto.\nAccessi.\nL'accesso principale al rifugio \u00e8 dalla localit\u00e0 Porta di Pian Marchisio, in valle Ellero, raggiungibile con l'auto. Da qui si diparte una pista agro-silvo-pastorale che permette di raggiungere il rifugio in 30 minuti a piedi.\nTraversate.\nIl rifugio si trova sul percorso della Grande Traversata delle Alpi, di cui costituisce una tappa facoltativa (punto intermedio tra Viozene e il rifugio Garelli).\n\u00c8 inoltre inserito nel Giro del Marguareis, trekking di 5 giorni intorno alla sommit\u00e0 delle Alpi Liguri."}
{"id": "1860228", "revid": "1442080", "url": "https://it.wikipedia.org/wiki?curid=1860228", "title": "Gladiator 1924", "text": "La Gladiator 1924 S.S.D. a r.l., meglio nota come Gladiator, \u00e8 una societ\u00e0 calcistica italiana con sede nella citt\u00e0 di Santa Maria Capua Vetere, in provincia di Caserta. Fondata nel 1924, la societ\u00e0 deve il proprio nome alla scuola dei gladiatori che in epoca romana aveva sede nell'Anfiteatro campano dell'antica Capua.\nI colori sociali sono il nero e l'azzurro. L'impianto che ospita le partite casalinghe della squadra \u00e8 lo stadio Mario Piccirillo, che dispone di posti.\nStoria.\nDalle origini agli anni duemila.\nNasce come societ\u00e0 polisportiva che agglomerava pi\u00f9 discipline, tra le quali anche il calcio. Gli \u201cAudaci\u201d, (cos\u00ec si chiamavano i pionieri del calcio sammaritano) gi\u00e0 nel 1910 davano vita ai derby sfidando i cugini casertani della \u201cRobur\u201d sul campo di gioco, allestito in piazza Berolasi, oggi piazza Anfiteatro. Il 7 marzo 1924 venne fondato lo \"Sporting Club Gladiator\" che nel 1930, in seguito alla fusione con la Sammaritana, cambi\u00f2 denominazione in \"U.S. Gladiator\". In quegli anni la squadra militava in Terza, Seconda e Prima Divisione, riuscendo a farsi invitare in Serie C nel 1945-46. Il Gladiator vinse a pari merito il proprio girone, ma la societ\u00e0 non riusc\u00ec a iscriversi alla stagione successiva per mancanza di fondi e dovette ripartire dalle serie minori.\nNel 1946-47 il Gladiator partecip\u00f2 al campionato di Prima Divisione vincendo tutte le partite, tranne una.\nNegli anni cinquanta il Gladiator militava stabilmente in Promozione. Si alternarono i presidenti Giusti, Cangiano, Raucci, Palombi e Papa e proprio sotto la presidenza di quest'ultimo, essendo a lui molto amico, venne a Santa Maria Capua Vetere Italo Allodi che disput\u00f2 con la maglia nerazzurra, in qualit\u00e0 di centrocampista, i campionati 1952-53 e 1953-54, insieme a Stelio Nardin e Mistone, entrambi passati, successivamente, al Napoli. Sotto la presidenza del pi\u00f9 che noto avvocato del Foro sammaritano Ciro Maffuccini, nella stagione 1956-57 venne promossa in Serie D dove rimase fino alla stagione 1960-61, anno del ritorno in Promozione. Negli anni successivi al 1958 si alterneranno alla presidenza del Gladiator Guido Ventriglia, insieme al commerciante Ettore Iovine, Marrocco e dal 1960 Tommaso Rossetti. Immediatamente dopo la squadra attravers\u00f2 un periodo di crisi retrocedendo prima in Prima e poi in Seconda Categoria.\nNella stagione 1967-1968 si fuse con la Juve Sammaritana del Presidente Amedeo Di Lorenzo, che militava allora nel Campionato di Promozione. La squadra dopo la fusione si risollev\u00f2 dalla crisi e al termine della stagione 1972-1973 torn\u00f2 in D.\nIl Gladiator, con il presidente Michele Pirolo, prende parte al campionato di Promozione e di Eccellenza. Annovera tra le sue file il portiere Giacomo Zunico, che negli anni successivi giocher\u00e0 in Serie A con Lecce, , , e Brescia.\nNegli anni ottanta con l'avvento dei fratelli Vollero, il Gladiator milit\u00f2 per alcuni anni in Serie C2 (stagione 1984-1985 e 1985-1986). \nNegli anni successivi, dopo l'addio dei fratelli Vollero, il Gladiator ritorna nel campionato di Eccellenza. Avr\u00e0 come presidenti prima il commerciante Palombi e successivamente il geometra Gaetano Signore: Quest'ultimo riuscir\u00e0 a riportarlo in Serie D, nella stagione calcistica 1989-1990.\nQuelli successivi sono gli anni pi\u00f9 anni bui dei sammaritani: si alternano alla guida della squadra i presidenti Lattarulo, Pappacena, Giovanni Pimpinella e Armando de Nigris. Questi ultimi due riescono ad evitarne la scomparsa.\nLa societ\u00e0 viene rilevata alla fine degli anni novanta dal presidente Alfonso Salzillo, il quale insieme all'avvocato Mario Natale, riesce a riportare la squadra in Serie D e, successivamente, con l'apporto della guida tecnica di Nello Di Costanzo, in Serie C2 grazie alla vittoria del campionato 2001-2002. Della squadra fanno parte giocatori quali Gaetano Romano, Vincenzo Di Maio e Noviello. Della stagione in Serie C2, si ricorda della messa in onda da parte di Rai Sport Sat, la partita Nocerina-Gladiator.\nIl declino e la rinascita.\nL'estate successiva la societ\u00e0 venne esclusa dalla Serie C2 per inadempienze economiche e dopo un anno di inattivit\u00e0 ripart\u00ec dal campionato di Promozione con la denominazione di \"Associazione Sportiva Dilettantistica Real Gladiator 1924\" e sede legale a Macerata Campania.\nNel 2005 ritorn\u00f2 in Eccellenza, tornando ad assumere il nome di \"Unione Sportiva Gladiator 1924\" con stabilimento a Santa Maria Capua Vetere, e per tre stagioni consecutive, dal 2006 al 2009, colse la qualificazione ai play-off regionali, venendo eliminata in semifinale prima dal Quarto e poi, rispettivamente, dall'Alba Sannio e dall'Atletico Nola.\nNell'estate del 2011 l'imprenditore Lazzaro Luce diventa il nuovo presidente della societ\u00e0. Con quest'ultimo il Gladiator otterr\u00e0 un secondo posto in Eccellenza Campania 2011-2012. Successivamente, con l'acquisizione del titolo dal Nuvla San Felice, arriver\u00e0 di nuovo seconda in classifica, ma questa volta in Serie D, con la denominazione di \"A.S.D. San Felice Gladiator 1912\". In quella stagione, i nerazzurri stabilirono il record di ventisette risultati utili consecutivi.\nNel mese di giugno 2013, la societ\u00e0 present\u00f2 richiesta alla Lega Nazionale Dilettanti per un nuovo cambio di denominazione in A.S.D. S.M.C.V. Gladiator 1924 grazie alla fusione con il Real Sant'Erasmo, societ\u00e0 sammaritana di calcio a 5, permettendo cos\u00ec di riportare la sede a Santa Maria Capua Vetere. La richiesta per\u00f2 fu respinta dato che non era passato tempo sufficiente per effettuare un nuovo cambio. La societ\u00e0 disput\u00f2 quindi il campionato di Serie D 2013-2014 con la denominazione di San Felice Gladiator, concludendo al diciassettesimo posto in classifica e la conseguente retrocessione in Eccellenza.\nNell'estate del 2014 avvenne, in concomitanza con il cambio di sede da San Felice a Cancello a Maddaloni, il cambio di denominazione ufficiale in \"Associazione Sportiva Dilettantistica Gladiator 1924\". Nelle stagioni 2014-2015 e 2015-2016 il Gladiator partecipa al campionato di Eccellenza, nel girone A. Solo nell'estate del 2016 arriva finalmente una buona notizia per la piazza: grazie all'accordo tra il dottor Giacomo De Felice e la famiglia D'Anna di Marcianise, a Santa Maria Capua Vetere ritorna la serie D. L'avventura nel campionato di Serie D, dura una stagione, con il club sammaritano che conclude il girone di andata a soli cinque punti dal primo posto e, nel girone di ritorno, con alcuni innesti mirati conclude la stagione al nono posto, ottenendo una tranquilla salvezza ma, in estate il club non riesce ad iscriversi al torneo di Serie D, ripartendo dal campionato di Promozione. Nella stagione 2018/2019 partecipa al campionato di Eccellenza girone A, con i presidenti De Felice - Aveta, classificandosi al quarto posto. Contro ogni pronostico vince i play off regionali, battendo in esterna sia l'Afragolese che la Frattese. Nella semifinale nazionale dei play off la sfortuna vuole che sia il Canicatt\u00ec a passare in finale. I nerazzurri, preparano le carte per il ripescaggio in D che diventa ufficiale in data 31/07/2019.\nStrutture.\nStadio.\nLo stadio \u201cMario Piccirillo\u201d \u00e8 lo stadio di Santa Maria Capua Vetere. Inaugurato nel 1927, \u00e8 intitolato a Mario Piccirillo, medico che don\u00f2 al comune il terreno su cui sorge l'impianto. In erba naturale, la struttura ha sempre ospitato le gare interne del Gladiator. Fino al 2012 era dotato di tribune in cemento, poi abbattute poich\u00e9 non conformi alle nuove norme di legge.\nNell'estate del 2016, grazie alla volont\u00e0 della nuova societ\u00e0 ed in particolare del dott. Giacomo De Felice, dell\u2019ing. Raffaele D\u2019Anna e dell\u2019imprenditore Gianni Morico, l\u2019impianto \u00e8 stato dotato, nel settore locali, di due tribune prefabbricate diverse tra loro. Una denominata \u201cTribuna De Felice\u201d con seggiolini, intitolata ad un tifoso storico quale Giuseppe De Felice, l\u2019altra tribuna che prende il nome di \u201cDistinti\u201d non ha la comodit\u00e0 dei seggiolini, ma consente comunque un'ottima visuale della partita, dispone inoltre di un settore ospiti dedicato.\nSociet\u00e0.\nOrganigramma societario.\n\"Organigramma per la stagione 2019-2020.\"\n \nAllenatori e presidenti.\nDi seguito la cronologia di allenatori e presidenti.\nTifoseria.\nStoria.\nIl tifo organizzato a Santa Maria Capua Vetere nasce durante la stagione 1999-2000 con il gruppo \"Boys SMCV\", seguito poi dalle \"Teste Matte\" del rione IACP; fazioni minori erano invece gli \"Skonvolts\", il \"Nucleo San Pietro\", l\"Inferno Nerazzurro\", lo \"Stampo Ultras\" (sorto nel 2000) e la \"Drink Company\" del rione S.Erasmo. Nel 2011, dalle ceneri dei precedenti gruppi il tifo in citt\u00e0 si riorganizza e viene fondata la \"Brigata Spartaco\". All'inizio della stagione 2018-19 nasce un gruppo di tifosi con il nome \"Black blue Inside\".\nLa tifoseria neroazzurra ha occupato la tribuna sita sul lato ovest dello stadio M. Piccirillo sino al suo abbattimento avvenuto nel 2013.\nNella stagione 2002-2003, l'ultima giocata tra i professionisti, i sostenitori sammaritani presenti allo stadio sono stati mediamente 966. La partita con pi\u00f9 spettatori \u00e8 stata quella contro il , con circa 1500 presenze.\nGemellaggi e rivalit\u00e0.\nLa tifoseria neroblu non sostiene gemellaggi ufficiali ma solo amicizie e rapporti di reciproco rispetto. L'unica amicizia, molto sentita, \u00e8 quella con gli ultras della , sancita nel corso della stagione 2012-13 quando le tifoserie si sono incontrate pranzando insieme per ricordare un tifoso del Gladiator. Tale amicizia \u00e8 stata poi rinnovata il 7 novembre 2014 durante la festa della \"Brigata Spartaco\", con la donazione al gruppo di una targa ricordo da parte degli \"Ultras Battipaglia\", entrambe le tifoserie trovano spesso il modo per incontrasi e rafforzare anno dopo anno questa amicizia. Proprio in virt\u00f9 dell'amicizia con i bianconeri, i Sammaritani hanno maturato ottimi rapporti nei confronti degli ultras dell' (storici gemellati dei Battipagliesi) a partire dal 2015. Nel 2019 maturano buoni rapporti anche con la tifoseria dell'. Rispetto anche con i tifosi organizzati di Mondragone (dal 2015), (quando nel 2012-13 i \"Materani\" esposero uno striscione di ricordo nei confronti di un tifoso sammaritano scomparso). La Brigata Spartaco stringe amicizia con un gruppo Ultras di Bari (gli Alcool) e nel 2018 fanno visita al Club dei Bulldog donando loro una sciarpa del gruppo. In passato, nei primi anni 2000 gli ultras sammaritani sostennero il loro unico gemellaggio con quelli della Barrese, ma la successiva sparizione della squadra napoletana dai campionati dilettantistici ne ha causato lo scioglimento della tifoseria organizzata e, di conseguenza, il mancato rinnovamento del rapporto. Amicizia risalente sempre allo stesso periodo ma anch'essa persa con il tempo \u00e8 stata quella con i tifosi della , in particolare con il gruppo \"Noi di Cava\". \nLa rivalit\u00e0 pi\u00f9 sentita \u00e8 senza dubbio quella con i tifosi della , sorta ufficialmente durante il campionato 2001/02 (vinto proprio dai neroblu) ma che in realt\u00e0 affonda le proprie storiche radici nel campanilismo nei confronti del capoluogo di Provincia. A seguire, forte odio anche nei confronti delle tifoserie di (in seguito a scontri durante una gara di Coppa Italia nell'estate 2002 e poi negli incontri successivi), del a causa degli scontri avvenuti tra le due tifoserie durante il campionato di Serie D, e di , (le tifoserie si scontrarono nel 2011 durante un'amichevole precampionato in virt\u00f9 del gemellaggio che legava Ischitani e Acerrani) e (a partire dal 2019, anche se maggiormente sentita pi\u00f9 da parte casalese che sammaritana). Negli anni 2000 sono poi sorte le inimicizie con gli ultras di , e , mentre con il passare degli anni \u00e8 andata scemando quella con la (incontrata nella stagione 2002/03 e nuovamente nel 2019/2020 e 2020/2021). Infine, disordini nel 2004 anche con i tifosi del Villa Literno.\nPolisportiva.\nLo Sporting Club Gladiator \u00e8 nato come societ\u00e0 di atletica, calcio, ciclismo, podismo e pugilato."}
{"id": "1860236", "revid": "1543377", "url": "https://it.wikipedia.org/wiki?curid=1860236", "title": "Nazione Seneca", "text": "I Seneca sono un gruppo di nativi americani del nord America. Essi sono la nazione pi\u00f9 occidentale tra le Sei Nazioni o Lega irochese. Il numero esatto dei membri di questo popolo \u00e8 sconosciuta, ma si sa che tra i 15.000 e i 25.000 Seneca vivono in Canada, presso Brantford, Ontario, e nelle riserve indiane degli Stati Uniti attorno a Buffalo ed in Oklahoma.\nNome.\nI Seneca si definiscono \"On\u00f6ndow\u00e1ga\"', che in lingua seneca significa \"Popolo della grande collina\", e questo nome \u00e8 identico all'endonimo usato degli Onondaga. Dopo la formazione della Confederazione Irochese nel 1142, i Seneca divennero noti come \"Guardiani della porta occidentale\" perch\u00e9 erano la pi\u00f9 occidentale tra le nazioni della Confederazione. Il nome \"Seneca\" viene dal loro villaggio principale, \"Osinika\"; tuttavia, essendo identico alla parola anishinaabe \"Asinikaa\", che significa \"[quelli nel luogo] Pieno di pietre\", presso alcuni non-irochesi nacque confusione tra i Seneca e gli Oneida, il cui endonimo \"Onyota'a:ka\" significa \"Popolo della pietra eretta\".\nStoria.\nI Seneca vivevano tradizionalmente tra il fiume Genesee e il Lago Canandaigua, nello stato di New York, con alcuni recenti ritrovamenti archeologici che indicano la loro presenza fino al fiume Allegheny, in quella che \u00e8 oggi la Pennsylvania nordoccidentale. I Seneca erano di molto la pi\u00f9 popolosa tra le nazioni irochesi, con la possibilit\u00e0 di radunare nel diciassettesimo secolo oltre diecimila guerrieri.\nI villaggi seneca erano localizzati ad est fino alla contea di Schuyler, a sud nelle attuali contee di Tioga e Chemung, a nordest nelle contee di Tompkins e Cayuga, ad ovest nella Genesee Valley. I Seneca erano inoltre divisi in due gruppi, incorporati separatamente nella Confederazione Irochese. I Seneca occidentali si trovavano principalmente nei pressi del fiume Genesee, e si trasferirono verso i fiumi Erie e Niagara; quelli orientali abitavano a sud del lago Seneca e attorno a dove oggi sorge Corning, e si mossero ad est verso la Pennsylvania e i monti Catskill.\nConfinanti coi Seneca erano gli Uroni, ad ovest e a nord, mentre a sud le trib\u00f9 irochesi degli Andaste (Conestoga e Susquehannock) minacciavano costantemente guerra. I mohicani bloccavano l'accesso al fiume Hudson ad est e a nordest; nel sudest trib\u00f9 Delaware minacciavano guerra.\nTradizionalmente, l'economia dei Seneca era basata sulla coltivazione di mais, fagioli e zucche (le cosiddette \"tre sorelle\"). Le donne seneca generalmente le coltivavano e raccoglievano, cos\u00ec come raccoglievano piante medicinali, radici, bacche, noci e frutta. Le donne erano le sole proprietarie della terra, ed erano a capo di gruppi di parentela detti clan. Gli uomini avevano generalmente il compito di localizzare e sviluppare i siti delle citt\u00e0, incluso il taglio della foresta per la creazione di campi; gli uomini inoltre cacciavano e pescavano, attivit\u00e0 che li portavano ad essere lontani dalle citt\u00e0 per lunghi periodi di tempo, diretti in zone di caccia e di pesca ben mantenute, e non lasciate semplicemente come terre selvagge. Alcuni uomini seneca mantenevano tra gli irochesi il titolo tradizionale di sachem ed altri quello di capo di guerra; questi ultimi avevano il compito di condurre i guerrieri durante la battaglia."}
{"id": "1860237", "revid": "68337", "url": "https://it.wikipedia.org/wiki?curid=1860237", "title": "Suzumiya Haruhi", "text": ""}
{"id": "1860241", "revid": "289247", "url": "https://it.wikipedia.org/wiki?curid=1860241", "title": "The melancholy of Haruhi Suzumiya", "text": ""}
{"id": "1860242", "revid": "289247", "url": "https://it.wikipedia.org/wiki?curid=1860242", "title": "Suzumiya Haruhi no Yuuutsu", "text": ""}
{"id": "1860243", "revid": "289247", "url": "https://it.wikipedia.org/wiki?curid=1860243", "title": "The Melancholy of Suzumiya Haruhi", "text": ""}
{"id": "1860246", "revid": "1851848", "url": "https://it.wikipedia.org/wiki?curid=1860246", "title": "Mario Valeri", "text": "Carriera.\nInizia la carriera in serie D nella squadra della sua citt\u00e0 il Sorso, per poi passare alla Torres, nella vicina Sassari dove rimane tre stagioni con una retrocessione e una promozione. Nel 1973 arriva in prestito temporaneo alla Lazio per disputare il Torneo Anglo-Italiano.\nPassato nel 1973-74 al Cagliari vi rimane per cinque stagioni e anche qui vive sia una promozione che una retrocessione giocando tre anni in B e due in A con la squadra del capoluogo. Chiude la sua carriera in C1 con la maglia della per due stagioni."}
{"id": "1860247", "revid": "289247", "url": "https://it.wikipedia.org/wiki?curid=1860247", "title": "The melancholy of Suzumiya Haruhi", "text": ""}
{"id": "1860249", "revid": "287204", "url": "https://it.wikipedia.org/wiki?curid=1860249", "title": "Frederic Guesdon", "text": ""}
{"id": "1860250", "revid": "129019", "url": "https://it.wikipedia.org/wiki?curid=1860250", "title": "Casa Amatller", "text": "La Casa Amatller \u00e8 un edificio modernista di Barcellona, costruito dall'architetto Josep Puig i Cadafalch tra il 1898 e il 1900, che si trova nel \"Passeig de Gr\u00e0cia\" tra la Casa Batll\u00f3 e la Casa Mulleras, nell'isolato noto come la \"Manzana de la Discordia\".\nL'edificio fu commissionato dal cioccolataio Antoni Amatller a Josep Puig i Cadafalch, che ide\u00f2 una sorta di palazzo gotico urbano, con una facciata piana, un patio centrale e una scala che conduce alle abitazioni.\nLa casa appartiene dal 1960 all\"'Institut Amatller d'Art Hisp\u00e0nic\", fondazione creata dai discendenti di Antoni Amatller, ed \u00e8 stata dichiarata monumento storico-artistico con un decreto del 1976."}
{"id": "1860254", "revid": "339392", "url": "https://it.wikipedia.org/wiki?curid=1860254", "title": "F\u00e9lix Mantilla Botella", "text": ""}
{"id": "1860255", "revid": "1793900", "url": "https://it.wikipedia.org/wiki?curid=1860255", "title": "Nazione Cayuga", "text": "La nazione Cayuga (\"Guyohkohnyo\" o \"il Popolo della Grande Palude\") fu una delle cinque nazioni originali che costituivano la lega irochese o Haudenosaunee, una confederazione di nativi americani. La terra originaria dei Cayuga giaceva presso i Finger Lakes, lungo il lago Cayuga, tra le vicine popolazioni della Nazione Onondaga e della Nazione Seneca."}
{"id": "1860264", "revid": "767487", "url": "https://it.wikipedia.org/wiki?curid=1860264", "title": "Chris White", "text": "Ha suonato in tour con i Dire Straits dal 1985 al 1993 oltre che con molti altri artisti e gruppi, tra i quali Robbie Williams, Paul McCartney, Pino Daniele, Mick Jagger e Mark Knopfler.\nBiografia.\nChris White intraprese lo studio del sassofono all'et\u00e0 di 13 anni e cominci\u00f2 a tenere concerti un paio di anni pi\u00f9 tardi, entrando anche a far parte della National Youth Jazz Orchestra.\nHa partecipato al Live Aid ed al concerto di compleanno dei 70 anni di Nelson Mandela nel 1988."}
{"id": "1860265", "revid": "6923", "url": "https://it.wikipedia.org/wiki?curid=1860265", "title": "Nazione Onondaga", "text": "Gli Onondaga (in Onondaga: \"On\u00f6\u00f1da'gega\", in Oneida: \"Onontakeka\", in Seneca: \"Onondagaono\", ) sono una delle cinque nazioni originali della Lega irochese (\"Haudenosaunee\"), originari del territorio dell'odierna contea di Onondaga, New York. Essendo posizionati al centro della lega, essi erano i \"Guardiani del Fuoco\" (in lingua Tuscarora: \"Kaye\u010disnakwe\u2019n\u00ec\u00b7yu\u2019\" ), ed erano circondati dalle nazione Cayuga e nazione Seneca ad occidente e dalle nazione Oneida e nazione Mohawk ad oriente. Per questa ragione, la Lega irochese si incontrava storicamente (ma anche oggi) presso Onondaga.\nStoria.\nDurante la rivoluzione americana, gli Onondaga restarono inizialmente neutrali, sebbene guerrieri di questa nazione furono coinvolti in almeno un attacco ad un abitato ribelle. Dopo un attacco statunitense al loro villaggio principale, avvenuto il 20 aprile 1779, gli Onondaga scesero in guerra insieme delle altre nazioni irochesi a fianco del Regno di Gran Bretagna, contro gli Stati Uniti. In seguito, dopo l'indipendenza di questi ultimi, molti Onondaga seguirono Joseph Brant in Ontario, quando questi fond\u00f2 la riserva delle sei nazioni del Grand River. L'11 novembre 1794 gli Onondaga, insieme agli altri irochesi, firmarono il trattato di Canandaigua.\nGli Onondaga rimasti a New York rimangono sotto il governo dei capi nominati dalle madri dei clan. L'11 marzo 2005 la nazione Onondaga di Nedrow promosse una causa in tribunali federali per il possesso di oltre 7.800\u00a0km2 di terre ancestrali, centrate attorno a Syracuse, nella speranza di convincere il governo ad impegnarsi nella difesa dell'ecosistema del lago Onondaga.\nOggi esiste sia una Nazione Onondaga a Nedrow, nello stato di New York, che altri gruppi (gli Onondaga di Ohswegen e i Bearfoot Onondaga) in Ontario."}
{"id": "1860269", "revid": "834", "url": "https://it.wikipedia.org/wiki?curid=1860269", "title": "Ammone", "text": ""}
{"id": "1860271", "revid": "1603714", "url": "https://it.wikipedia.org/wiki?curid=1860271", "title": "Manzana de la Discordia", "text": "La Manzana de la Discordia (in catalano \"Illa de la Discordia\") \u00e8 un blocco di edifici che si trova nel \"Passeig de Gr\u00e0cia\" di Barcellona e che comprende tre dei pi\u00f9 celebri edifici della via.\nL'appellativo gioca sul doppio significato che ha il termine \"manzana\" nella lingua spagnola, che sta sia per mela che per isolato (o, appunto, blocco di edifici) e rimanda al mito del pomo della discordia.\nLa ragione di ci\u00f2 sta nel fatto che nell'isolato si trovano le tre differenti interpretazioni dell'architettura modernista della \"Ciudad Condal\": la Casa Lle\u00f3 Morera di Llu\u00eds Dom\u00e8nech i Montaner al numero 35, la Casa Amatller di Josep Puig i Cadafalch al numero 41 e la Casa Batll\u00f3 di Antoni Gaud\u00ed al numero 43.\nNonostante solo la Casa Batll\u00f3 sia aperta al pubblico (le altre due sono propriet\u00e0 di privati), grazie alla presenza di questi famosi edifici l'isolato \u00e8 una notevole attrazione turistica di Barcellona.\nUna particolarit\u00e0 \u00e8 che, proprio fuori le porte della \"Casa Amatller\", una mattonella sta ad indicare che il sito \u00e8 il chilometro 0 della \"European Route of Modernism\"."}
{"id": "1860272", "revid": "93556", "url": "https://it.wikipedia.org/wiki?curid=1860272", "title": "Nazione Oneida", "text": "Gli Oneida (\"Onyota'a:ka\" o \"Onayotekaono\", significa \"il Popolo della Pietra Eretta\", \"Thwahr\u00f9\u2022n\u0119\u02c0\" in lingua Tuscarora) sono una prima nazione di nativi americani e una delle cinque nazioni fondanti della lega irochese nello stato di New York. Gli irochesi si chiamano tra loro \"Haudenosaunee\" (\"Il popolo della lunga casa\") in onore al loro comune modo di vivere in queste abitazioni.\nOriginariamente gli Oneida abitavano nell'area che di seguito divenne la parte centrale dello stato di New York, particolarmente attorno al lago Oneida e nella Contea di Oneida.\nStoria.\nGli Oneida, insieme con le altre cinque trib\u00f9 della confederazione irochese, inizialmente mantennero una politica di neutralit\u00e0 nella rivoluzione americana. Questa politica permetteva alla confederazione irochese di accrescere la sua influenza presso entrambe le parti in guerra, poich\u00e9 poteva minacciare di unirsi ad uno dei due schieramenti nel caso di una qualunque provocazione; tuttavia la neutralit\u00e0 venne rapidamente abbandonata. La maggior parte delle trib\u00f9 Mohawk, Seneca, Cayuga e Onondaga si schier\u00f2 con gli inglesi fedeli alla madrepatria. Per un po' gli Oneida continuarono a professare la neutralit\u00e0 e cercarono di ristabilire la concordia tra le sei trib\u00f9 della confederazione, ma alla fine furono comunque costretti a scegliere uno schieramento. A causa della loro vicinanza con i territori dei ribelli, la maggior parte degli Oneida favor\u00ec i coloni (al contrario le trib\u00f9 a favore degli inglesi erano stanziate vicino all'avamposto britannico Fort Niagara). Inoltre gli Oneida erano influenzati dal missionario protestante Samuel Kirkland, che aveva passato decenni con loro e attraverso quelle trib\u00f9 che avevano iniziato a stringere forti legami culturali con i coloni.\nGli Oneida entrarono ufficialmente in guerra a fianco dei ribelli americani, e contribuirono in molti modi allo sforzo bellico. I loro guerrieri erano spesso utilizzati come esploratori sia nelle campagne offensive che nelle osservazioni delle operazioni nemiche presso Fort Stanwix (noto anche come Fort Schuyler); gli Oneida erano inoltre un canale di comunicazione tra i ribelli e gli altri irochesi. Nel 1777, nella battaglia di Oriskany, una cinquantina di Oneida combatterono a fianco della milizia statunitense. Alcuni indiani formarono amicizie con Philip Schuyler, George Washington e il marchese de La Fayette e altri capi ribelli, i quali, durante e dopo la guerra, riconobbero il contributo degli Oneida. Il Congresso dichiar\u00f2 che \"una madre dimenticherebbe il proprio bambino prima che noi dimenticassimo voi\".\nI singoli Oneida avevano tuttavia il diritto di scegliere da quale parte combattere, e una minoranza scelse di combattere a fianco dei britannici. Col progredire della guerra la situazione degli Oneida divenne pi\u00f9 dura, e questa minoranza crebbe di numero; dopo la distruzione di Kanonwalohale, un importante villaggio Oneida, molti di loro si trasferirono a Fort Niagara per vivere sotto la protezione britannica.\nDopo la guerra, gli Oneida furono dispersi da rappresaglie ed altri attacchi. Nel 1794, insieme alle altre nazioni irochesi, firmarono il trattato di Canandaigua con gli Stati Uniti, che gli assegn\u00f2 24.000\u00a0km2 di terra, in maggioranza nello stato di New York. Successivamente, attraverso altri trattati, questo territorio si ridusse a 0,1\u00a0km2; attorno al 1830 molti Oneida si trasferirono in Canada e in Wisconsin, a seguito della politica statunitense di rimozione degli indiani delle terre ad est del Mississippi."}
{"id": "1860273", "revid": "287204", "url": "https://it.wikipedia.org/wiki?curid=1860273", "title": "Lamanai", "text": "Lamanai (da \"Lama'an Ai\", \"coccodrillo sommerso\" nella lingua Maya yucateca) \u00e8 un sito archeologico costruito dalla civilt\u00e0 Maya, situato in Belize nel distretto di Orange Walk. Il nome del sito ha origini precolombiane, registrato da missionari spagnoli nel XVI secolo e documentato mille anni prima sulle iscrizioni geroglifiche come \"Lam'an'ain\".\nStoria.\nLa zona di Lamanai venne occupata in epoche antiche. La citt\u00e0 divent\u00f2 un centro importante nel periodo pre-classico, dal IV secolo a.C. al I secolo, e continu\u00f2 a venire occupata fino al XVII secolo. Durante le incursioni spagnole nello Yucat\u00e1n vennero create due chiese cattoliche, tuttora ristrutturate periodicamente.\nLa maggior parte del sito non venne esaminata fino al 1975 circa. Gli scavi archeologici sono maggiormente concentrati sulle strutture pi\u00f9 grandi, come il Tempio delle Maschere, la Struttura N10-9 \"Tempio delle Maschere del Giaguaro\", e il Tempio Alto. La cima del Tempio Alto permette di vedere il paesaggio della giungla vicino a un lago, parte del fiume New.\nUna parte del Tempio del Giaguaro rimane sotto ad uno strato di arbusti e di giungla.\nRicerche.\nUna prima descrizione dettagliata delle rovine venne stilata nel 1917 da Thomas Gann. Gli scavi archeologici iniziarono nel 1974 sotto il comando di David M. Pendergast del Royal Ontario Museum, che continuarono a essere effettuati fino al 1988. Almeno fino al 2004 si sono svolti altri scavi, eseguiti da una squadra proveniente dai villaggi di Indian Church e San Carlos. Il progetto attuale \u00e8 co-diretto dalla Dottoressa Elizabeth Graham (Institute of Archaeology, University College London) e dal Dottor Scott Simmons (Universit\u00e0 della North Carolina di Wilmington). Dal 2006 le ricerche si sono svolte ponendo maggiore attenzione verso l'analisi dei manufatti.\nSito moderno e turismo.\nLamanai \u00e8 accessibile ai turisti, con gite organizzate in barca sul fiume New a partire da Orange Walk Town. \u00c8 presente un piccolo museo che mostra i manufatti dei Maya e fornisce un quadro storico della zona."}
{"id": "1860276", "revid": "287204", "url": "https://it.wikipedia.org/wiki?curid=1860276", "title": "Fr\u00e9d\u00e9ric Guesdon", "text": "Professionista dal 1995 al 2012, vinse la Parigi-Roubaix 1997 e la Parigi-Tours 2006. Dal 2015 \u00e8 direttore sportivo alla FDJ/Groupama.\nCarriera.\nPassa fra i professionisti all'et\u00e0 di 24 anni, nel 1995. Le prime due stagioni sono prive di vittorie, mentre nel 1997, dopo essere passato alla Fran\u00e7aise des Jeux di Marc Madiot (con cui garegger\u00e0 per sedici anni), si impone al grande pubblico con l'inattesa vittoria di una delle principali classiche, la Parigi-Roubaix: nell'occasione supera in volata ristretta altri sette atleti.\nQuesta gara resta l'unica vittoria di prestigio per lui fino a che, nel 2006, a 35 anni, conquista la Parigi-Tours dopo una lunghissima fuga in compagnia di Kurt-Asle Arvesen. Si ritira dall'attivit\u00e0 nell'aprile 2012, all'et\u00e0 di 40 anni, dopo aver disputato la sua diciassettesima Parigi-Roubaix, un record."}
{"id": "1860278", "revid": "729019", "url": "https://it.wikipedia.org/wiki?curid=1860278", "title": "MG FF", "text": "L'MG FF era un cannoncino aeronautico automatico da 20 mm con caricatore a tamburo sviluppato e prodotto dall'azienda tedesca Ikaria Werke Berlin dal 1936.\nDerivato dallo svizzero Oerlikon FF F da 20 mm, il cannoncino tedesco era stato progettato per essere usato, in configurazione offensiva e difensiva, sia in postazione fissa che brandeggiabile. Dal 1936, anno della sua introduzione, divenne il cannoncino da 20 mm standard installato nei velivoli della Luftwaffe almeno fino al 1941, quando cominci\u00f2 ad essere gradualmente sostituito dal pi\u00f9 moderno MG 151/20.\nRispetto ad armi similari del periodo, come ad esempio l'Hispano-Suiza HS.404 sviluppato anch'esso dalla versione maggiorata Oerlikon FF S, aveva alcuni svantaggi come bassi valori di cadenza di tiro e velocit\u00e0 alla volata oltre che un caricatore di piccole dimensioni. Questo per\u00f2 si rivelava positivo in termini di ingombro e peso.\nL'installazione alare nei caccia Messerschmitt Bf 109 e Focke-Wulf Fw 190 non fu agevole in quanto il caricatore a tamburo richiedeva spazio tanto che inizialmente vennero utilizzati caricatori da soli 60 colpi. Un tamburo di capacit\u00e0 nominale di 90 colpi venne introdotto nella versione A-5 dell'Fw 190, l'unico dei due ad aver sufficiente spazio nella struttura alare, ed adattato ad alcune precedenti versioni. Per cercare di ovviare definitivamente al problema furono realizzati alcuni MG FF con alimentazione a nastro ma rimasero solo allo stadio di prototipo anche per la sopraggiunta disponibilit\u00e0 degli MG 151/20.\nGli MG FF successivamente vennero modificati per poter utilizzare un proiettile caratterizzato dalla pareti pi\u00f9 sottili e che permetteva una maggior quantit\u00e0 di carica esplosiva, denominato in lingua tedesca minengeschoss. Questo tipo di proiettile risultava pi\u00f9 leggero di quelli tradizionali, con conseguente minor rinculo, obbligando a riprogettare il meccanismo di rinculo. Con questo tipo di modifica gli MG FF potevano utilizzare senza problemi i nuovi proiettili ma nel caso si fossero utilizzate accidentalmente le munizioni standard si sarebbe potuto danneggiare l'arma. Per questo motivo i cannoncini che ricevettero questa modifica furono rinominati MG FF/M e furono introdotti nei Bf 109 E-4 e Bf 110 C-4 nell'estate del 1940.\nGli MG FF ed FF/M videro un'ampia diffusione nei caccia Bf 109, nelle versioni dalla E-3 alla F-1, nei Bf 110 nelle versioni dalla C alla F, e negli Fw 190 fin dalla versione A-1 alla A-5. Il Fw 190 venne normalmente equipaggiato copn un paio di MG 151 collocate internamente e un paio di MG FF in collocazione esterna, anche se gli MG FF venivano talvolta rimossi al fine di risparmiare peso. Vennero inoltre adottati come arma difensiva da numerosi bombardieri quali i Dornier Do 17 e Do 217, Junkers Ju 88, Heinkel He 111, e molti altri ancora.\nPur se sostituito nella seconda fase della seconda guerra mondiale dall'MG 151/20, l'MG FF ebbe una nuova chance operativa nel 1943 adottato come arma primaria nei Schr\u00e4ge Musik delle versioni caccia notturno dei Bf 110, perfettamente integrato nella parte posteriore della cabina di pilotaggio.\nL'MG FF sparava proiettili da 134 grammi con una velocit\u00e0 alla volata di 600 m/s ed una cadenza di circa 520 colpi al minuto.\nL'MG FF/M sparava proiettili esplosivi da 90 grammi con una velocit\u00e0 alla volata di 700 m/s ed una cadenza di circa 540 colpi al minuto.\nQuesti proiettili erano denominati HE/M (High Explosive Mine Shot).\nErano disponibili anche proiettili perforanti (Armor Piercing, AP) ed esplosivi (High Explosive, HE) dal peso di 115-117 grammi che venivano sparati con una velocit\u00e0 alla volata di 585 m/s ed una cadenza di circa 520 colpi al minuto, questi proiettili erano utilizzati perch\u00e9 quelli HE/M non potevano contenere una carica incendiaria o tracciante."}
{"id": "1860283", "revid": "287204", "url": "https://it.wikipedia.org/wiki?curid=1860283", "title": "Videogiochi di Batman", "text": "Lista di videogiochi aventi per protagonista o coprotagonista il personaggio dei fumetti Batman creato da Bob Kane.\nCome personaggio principale.\n\"Batman\" (1986).\nTre anni prima del \"Batman\" di Tim Burton, Ocean Software realizz\u00f2 questa avventura isometrica 3D per Amstrad, Spectrum, e MSX.\nIn questo gioco Batman deve salvare Robin, e per farlo deve recuperare le sei parti che costituiscono il \"bat-craft hovercraft\".\nScritta da Bernie Drummond e Jon Ritman, il videogioco \u00e8 molto simile al loro precedente successo \"Head over Heels\". Di questo \"Batman\" \u00e8 stato fatto un remake per PC nel 2000, chiamato \"Watman\" e un remake per Game Boy Advance.\n\"Batman: The Caped Crusader\" (1988).\nBatman: The Caped Crusader \u00e8 un videogioco a piattaforme uscito per molti computer dell'epoca, caratterizzato da uno stile simile alle tavole di un fumetto. \u00c8 diviso in due distinte parti, giocabili in qualsiasi ordine.\nBatman deve affrontare il Joker e il Pinguino (uno per parte), utilizzando pugni e batarang, e risolvendo enigmi.\n\"Batman\" (1989, computer).\nBatman o Batman: The Movie \u00e8 il primo dei videogiochi ufficiali tratti dal film \"Batman\" (1989) diretto da Tim Burton. Realizzato dalla Ocean Software, usc\u00ec per Amiga, C64, MS-DOS e altri computer ed ebbe grande successo.\n\"Batman\" (1989, console).\nBatman o Batman: The Video Game \u00e8 il secondo videogioco ufficiale tratto dal film \"Batman\" (1989).\nIl gioco \u00e8 disponibile per le console NES, Mega Drive e Game Boy. Le tre versioni, tutte della Sunsoft, sono relativamente diverse tra loro.\n\"Batman\" (1990, PC Engine).\nLa Sunsoft produsse anche un Batman tratto dal film per la console PC Engine, che si differenzia ulteriormente dalle precedenti versioni, avendo anche una diversa prospettiva 2.5D.\n\"Batman\" (1990, arcade).\nBatman pubblicato come videogioco arcade dalla Atari Games ricalca anch'esso il film del 1989, e ne riproduce ambientazioni e situazioni. Sebbene simile ai vari titoli domestici, nessuno di essi fu una conversione dell'arcade.\nIl protagonista dispone di diverse armi, come batarang o granate, e vi sono livelli con la Batmobile e il Batplano.\nLa colonna sonora del gioco \u00e8 costituita dal tema musicale di Danny Elfman.\n\"Batman: Return of the Joker\" (1991).\nBatman: Return of the Joker, noto anche come Batman: Revenge of the Joker per la versione Mega Drive, o Dynamite Batman per la versione NES giapponese, \u00e8 un videogioco a scorrimento laterale in cui Batman deve fronteggiare Joker, fuggito ancora una volta di prigione, e ristabilire l'ordine a Gotham City. Le atmosfere del gioco ricordano molto il Batman degli anni '70.\n\"Batman Returns\" (1992).\nBatman Returns \u00e8 un videogioco ispirato al film \"Batman - Il ritorno\" (1992) diretto da Tim Burton e interpretato da Michael Keaton.\nUsc\u00ec per molte console e computer, in versioni anche molto differenti tra loro.\nLe versioni per console SEGA furono pubblicate dalla stessa SEGA, mentre quelle console Nintendo da Konami.\n\"Batman: The Animated Series\" (1993).\nBatman: The Animated Series, realizzato nel 1993 da Konami esclusivamente per Game Boy, \u00e8 il primo videogioco tratto dalla serie animata \"Batman\".\n\"The Adventures of Batman &amp; Robin\" (1994).\nThe Adventures of Batman &amp; Robin, basato sulla serie animata \"Batman\" (rinominata appunto \"Le avventure di Batman &amp; Robin\" nella seconda stagione), usc\u00ec nel 1994-1995 per le console Super Nintendo, Mega Drive, Sega CD e Game Gear, in versioni piuttosto differenti tra loro.\n\"Batman Forever\" (1995).\nBatman Forever \u00e8 un picchiaduro a scorrimento basato sul film \"Batman Forever\" e uscito per SNES, Mega Drive, Game Gear, Game Boy, MS-DOS.\n\"Batman: Partners in Peril\" (1996).\nBatman: Partners in Peril \u00e8 un fumetto interattivo della Inverse Ink per Windows 3.1 e Mac OS.\n\"Batman &amp; Robin\" (1998).\nBatman &amp; Robin \u00e8 il videogioco tratto dal film \"Batman &amp; Robin\" del 1997, per PlayStation e Game.com.\n\u00c8 possibile impersonare i tre eroi che compaiono nel film: Batman, Robin e Batgirl. Scopo del gioco \u00e8 impedire che Mr. Freeze riesca nel suo intento di congelare la citt\u00e0.\n\"Batman Beyond: Return of the Joker\" (2000).\nBatman Beyond: Return of the Joker \u00e8 un picchiaduro della Ubisoft per Nintendo 64, PlayStation e Game Boy Color, tratto dal film d'animazione \"\".\n\"Batman: Chaos in Gotham\" (2001).\nIspirato alla serie animata \"Batman - Cavaliere della notte\", in Chaos in Gotham per Game Boy Color Batman deve acciuffare i criminali fuggiti dall'Arkham Asylum.\nBatman e Batgirl sono i personaggi giocabili, affiancati da Robin, Nightwing e il commissario Gordon.\n\"Batman: Gotham City Racer\" (2001).\nBatman: Gotham City Racer \u00e8 un gioco di corse automobilistiche per PlayStation ispirato alla serie animata \"Batman - Cavaliere della notte\".\nGli eroi e alleati presenti nel gioco sono Batman, Batgirl, Nightwing, Tim Drake/Robin (cameo).\n\"Batman: Vengeance\" (2001).\n\"Batman Vengeance\" \u00e8 un videogioco per PS2, Xbox, Nintendo GameCube, Game Boy Advance e Microsoft Windows.\nIl gioco si sviluppa in 19 livelli, intervallati da scene di stampo cinematografico per una durata totale di circa 40 minuti. Le tecnologia utilizzata \u00e8 la Gouraud Shading, e la visuale \u00e8 in terza persona. Tra le armi utilizzabili, Batarang, rampino e granate.\nBasato sulla serie animata \"Batman - Cavaliere della notte\", in questo episodio Batman \u00e8 oggetto di una cospirazione ordita dai maggiori criminali di Gotham.\nTra i doppiatori originali figurano quelli della serie animata Kevin Conroy (Batman) e Mark Hamill (il Joker).\n\"Batman: Dark Tomorrow\" (2003).\nBatman: Dark Tomorrow \u00e8 un videogioco in terza persona con elementi stealth sviluppato da HotGen e distribuito da Kemco nel 2003 per Nintendo GameCube e Xbox.\n\"Batman: Rise of Sin Tzu\" (2003).\nBatman: Rise of Sin Tzu \u00e8 un picchiaduro della Ubisoft per GameCube, PlayStation 2, Xbox, Game Boy Advance.\nLa notte dell'anniversario della morte dei genitori di Bruce Wayne, Batman deve affrontare un nuovo boss del crimine, Sin Tzu, insieme ai classici \"villains\" Spaventapasseri, Clayface e Bane.\nIl personaggio di Sin Tzu \u00e8 stato creato dal disegnatore Jim Lee.\n\"Batman: Justice Unbalanced\" (2003).\nBatman: Justice Unbalanced della The Learning Company, per Macintosh e Windows, \u00e8 un gioco con elementi rompicapo rivolto ai bambini.\n\"Batman: Toxic Chill\" (2003).\nBatman: Toxic Chill della The Learning Company, per Macintosh e Windows, \u00e8 un gioco con elementi rompicapo rivolto ai bambini.\n\"Batman Begins\" (2005).\nBatman Begins, prodotto da EA Games, \u00e8 un adattamento del film \"Batman Begins\" (2005) diretto da Christopher Nolan. Usc\u00ec per PlayStation 2, GameCube, Xbox, Game Boy Advance.\nIl videogioco segue fedelmente e linearmente lo stesso sviluppo delle vicende raccontate dal film.\nTra i doppiatori dei personaggi nella versione originale, figurano gli stessi interpreti della pellicola cinematografica Christian Bale (Bruce Wayne/Batman), Liam Neeson (Henri Ducard), Michael Caine (Alfred Pennyworth), solo per citarne tre, cos\u00ec come in lingua italiana sono doppiati dagli stessi doppiatori del film, ovvero Claudio Santamaria (Bruce Wayne/Batman), Alessandro Rossi (Henri Ducard), Simone D'Andrea (Jonathan Crane/Spaventapasseri), Renato Mori (Lucius Fox) e tutti gli altri.\n\"Batman Begins\" (2005, cellulari).\nBatman Begins della Warner Bros. Online \u00e8 un altro gioco tratto dal film, meno fedelmente, ed \u00e8 un platform per dispostivi mobili.\n\"Batman: Gotham City Rescue\" (2005).\nBatman: Gotham City Rescue \u00e8 un videogioco educativo per la console V.Smile.\n\"LEGO Batman: Il videogioco\" (2008).\nLEGO Batman: Il videogioco \u00e8 un videogioco per molte piattaforme in cui l'universo di Batman \u00e8 stato riadattato in versione Lego, un'operazione simile alle trilogie di \"Lego Star Wars\".\n\"The Dark Knight: The Mobile Game\" (2008).\nThe Dark Knight: The Mobile Game \u00e8 un gioco per dispositivi mobili della Glu Mobile, tratto dal film \"Il cavaliere oscuro\".\n\"Batman: Arkham Asylum\" (2009).\nBatman: Arkham Asylum \u00e8 un videogioco stealth di grande successo, pubblicato dalla Eidos Interactive per Macintosh, PlayStation 3, Windows, Xbox 360.\nIl Joker organizza un attacco all'ufficio del sindaco, ma viene fermato da Batman senza opporre resistenza e riportato da quest'ultimo all'Arkham Asylum. Una volta arrivato al manicomio, il Cavaliere Oscuro scoprir\u00e0 che la facile resa del Clown Principe Del Crimine faceva parte di un gigantesco piano ideato dal supercriminale stesso: prendere il controllo dell'ospedale psichiatrico, servendosi dell'aiuto degli altri supercriminali rinchiusi nel manicomio e dei suoi sgherri trasferiti da Blackgate ad Arkham a causa di un incendio al penitenziario. Toccher\u00e0 a Batman riportare l'ordine nell'ospedale psichiatrico.\nI doppiatori sono quelli della serie animata, sia in lingua originale che in lingua italiana: ovvero Kevin Conroy (Batman) e Mark Hamill (il Joker) per quanto riguarda la versione in inglese, e Marco Balzarotti (Batman) e Riccardo Peroni (il Joker) per quella in italiano.\n\"Batman: The Brave and The Bold\" (2010).\nBatman: The Brave and The Bold per Nintendo DS e Wii, edito dalla Warner Bros. Interactive Entertainment, \u00e8 un platform tratto dalla serie animata \"\".\n\"Batman: Arkham City\" (2011).\nBatman: Arkham City, per PlayStation 3, Windows e Xbox 360, \u00e8 il sequel del fortunato videogioco \"\", grande successo sia di critica che d'incassi.\nLa trama si svolge circa 18 mesi dopo gli eventi narrati nel capitolo precedente. L'Arkham Asylum e Blackgate vengono dichiarati non sufficientemente sicuri per contenere i criminali di Gotham City, cos\u00ec il nuovo sindaco di Gotham ed ex direttore del manicomio, Quincy Sharp, decide di trasformare una parte della citt\u00e0 in un enorme penitenziario chiamato Arkham City, mettendoci lo psichiatra Hugo Strange al comando. Strange in qualche modo ha scoperto che Batman \u00e8 in realt\u00e0 Bruce Wayne, cos\u00ec manda una squadra dell'organizzazione militare \"Tyger\" a catturare il miliardario durante un comizio tenuto dallo stesso Wayne per denunciare la realizzazione di Arkham City, al fine di rinchiuderlo nel penitenziario ideato da Sharp. Lo psichiatra rivela all'alter ego del Cavaliere Oscuro l'esistenza di un misterioso Protocollo 10, la cui entrata in vigore \u00e8 prevista circa 10 ore pi\u00f9 tardi. Wayne riesce a liberarsi dalle grinfie di Strange e decide di non lasciare Arkham City finch\u00e9 non avr\u00e0 scoperto cos'\u00e8 il Protocollo 10, facendosi cos\u00ec inviare da Alfred la tuta di Batman tramite il Batplano, in modo da iniziare la nuova avventura nei panni del Cavaliere Oscuro.\nCirca il 10% della trama viene giocato nei panni di Catwoman, che fa la sua presenza ad Arkham City per rubare dei diamanti da Due Facce. Uscirono molti contenuti scaricabili che permettono ad esempio di giocare Robin o Nightwing.\nI doppiatori, sia in lingua originale che in lingua italiana, sono pi\u00f9 o meno gli stessi del capitolo precedente: ovvero Kevin Conroy (Batman) e Mark Hamill (Joker), per quanto riguarda la versione in inglese, e Marco Balzarotti e Riccardo Peroni (il Joker), per quella in italiano.\n\"LEGO Batman: The Mobile Game\" (2011).\nLEGO Batman: The Mobile Game della Gameloft per dispositivi mobili fa parte della linea LEGO Batman ed \u00e8 un picchiaduro a scorrimento orizzontale.\n\"LEGO Batman 2: DC Super Heroes\" (2012).\nLEGO Batman 2: DC Super Heroes, seguito di \"\", usc\u00ec per Microsoft Windows, PlayStation 3, PlayStation Vita, Nintendo 3DS, Wii, Nintendo DS, Xbox 360, macOS, iOS, Wii U.\n\"The Dark Knight Rises\" (2012).\nThe Dark Knight Rises \u00e8 un gioco per dispositivi mobili Android, Fire OS, iOS, Windows Phone e J2ME della Gameloft tratto dal film \"Il cavaliere oscuro - Il ritorno\".\n\"Batman: Arkham Origins\" (2013).\nBatman: Arkham Origins della Warner Bros. Interactive Entertainment per PlayStation 3, Wii U, Windows, Xbox 360 \u00e8 un prequel della saga di \"\".\nGli eventi del videogioco si svolgono diversi anni prima di quelli narrati in \"Batman: Arkham Asylum\", e viene mostrato un Batman pi\u00f9 giovane e meno esperto nella lotta al crimine, il quale incontrer\u00e0 per la prima volta alcuni dei suoi pi\u00f9 grandi nemici e alleati. In questa avventura il Cavaliere Oscuro non ha ancora ottenuto il suo status di paladino di Gotham City, ma agisce come un vigilante la cui esistenza \u00e8 ancora dubitata da molti poliziotti e criminali.\n\"Batman: Arkham Origins Blackgate\" (2013).\nBatman: Arkham Origins Blackgate per Nintendo 3DS e PS Vita \u00e8 un seguito 2.5D a scorrimento di \"\".\nNel 2014 usc\u00ec una \"Deluxe Edition\" migliorata per PlayStation 3, Wii U, Windows, Xbox 360.\n\"Batman\" (2013).\nBatman \u00e8 un videogioco arcade della Raw Thrills dove si pilotano molti modelli di Batmobile.\n\"LEGO Batman 3: Gotham e oltre\" (2014).\nLEGO Batman 3: Gotham e oltre, per Microsoft Windows, PlayStation 4, PlayStation 3, PlayStation Vita, Xbox One, Xbox 360, Wii U, Nintendo 3DS, macOS e iOS, \u00e8 il terzo titolo della saga LEGO Batman, il primo con doppiaggio in italiano.\n\"Batman: Arkham Knight\" (2015).\nBatman: Arkham Knight per PlayStation 4, Windows e Xbox One \u00e8 il quarto titolo della serie \"\".\nLo Spaventapasseri \u00e8 tornato, stringendo un'alleanza con altri supercriminali per eliminare definitivamente Batman e minacciando l'intera Gotham di usare un nuovo gas sulla popolazione. La polizia \u00e8 costretta a sgombrare le strade e le abitazioni, ritrovandosi con una citt\u00e0 fantasma in cui regna la criminalit\u00e0 molto pi\u00f9 che in passato. Il Cavaliere Oscuro dovr\u00e0 mettere fine a tutto questo.\n\"Batman: Arkham VR\" (2016).\n \u00e8 un videogioco di avventura in realt\u00e0 virtuale sviluppato da Rocksteady Studios e pubblicato da Warner Bros. Interactive Entertainment per PlayStation 4 e Microsoft Windows. Fa parte della serie \"\".\n\u00c8 il primo capitolo a utilizzare visori per la realt\u00e0 virtuale, consentendo ai giocatori di vivere il mondo di gioco dalla prospettiva di Batman. \u00c8 utilizzabile con i visori HTC Vive, Oculus Rift e Valve Index.\nScritta da Ian Ball e Martin Lancaster, la trama del gioco si svolge tra del 2011 e del 2015 e segue Batman mentre indaga sulla scomparsa dei suoi alleati Nightwing e Robin.\n\"Batman: The Telltale Series\" (2016).\nBatman: The Telltale Series \u00e8 un gioco di ruolo a scelta multipla della Telltale Games, pubblicato a episodi per Microsoft Windows, Android, iOS, macOS, PlayStation 3, PlayStation 4, Xbox 360, Xbox One, Nintendo Switch. Si impersona sia Batman che Bruce Wayne in base alle situazioni e alle nostre scelte. Si tratta di un rifacimento alquanto originale della storia del Cavaliere Oscuro e del suo universo, che narra i primi anni di Bruce Wayne nei panni del vigilante noto come Batman. In questo gioco il Cavaliere Oscuro dovr\u00e0 vedersela contro il boss della malavita pi\u00f9 influente di Gotham, i Falcone, e contro criminali emergenti come Due Facce e il Pinguino e soprattutto contro una banda di terroristi noti come i Children of Arkham, che spargono il panico nell'intera citt\u00e0. In questo gioco avviene anche il primo incontro tra Bruce Wayne/Batman e Joker, prima che quest'ultimo diventasse il clown principe del crimine, ed era ancora noto con il fittizio nome di John Doe. Oltre a ci\u00f2 Bruce Wayne dovr\u00e0 sopportare la pressione di uno scandalo che riguarda suo padre, che lo vede complice di criminali.\n\"Batman: Return to Arkham\" (2016).\nBatman: Return to Arkham \u00e8 una raccolta per PlayStation 4 e Xbox One, comprendente versioni rimasterizzate di ' e ', che non erano usciti in precedenza per queste piattaforme.\n\"Batman v Superman: Who Will Win\" (2016).\nBatman v Superman: Who Will Win \u00e8 un gioco 3D per Android, browser e iOS, tratto dal film \"\".\n\"Batman: The Enemy Within\" (2017).\nBatman: The Enemy Within \u00e8 il seguito di \"\", ambientato un anno dopo e anch'esso pubblicato a episodi, tra il 2017 e il 2018. Questa volta Batman/Bruce Wayne dovr\u00e0 vedersela contro la pericolosa banda di supercriminali nota come il Patto criminale e composta da l'Enigmista, Bane, Mr. Freeze, Harley Quinn e John Doe, il quale potrebbe diventare il Joker in base alle scelte del giocatore. Nel gioco compare anche Amanda Waller direttrice dell'Agenzia, un gruppo governativo disposto a tutto per fermare i membri del Patto. Bruce Wayne dovr\u00e0 anche gestire diversi problemi personali come il suo maggiordomo e figura paterna, Alfred Pennyworth, che sta avendo una sindrome post trauma dopo gli eventi del gioco precedente, la morte del suo amico e collaboratore Lucius Fox e la sua complicata relazione e collaborazione con Selina Kyle/Catwoman e con l'agenzia di Amanda Waller.\n\"The LEGO Batman Movie\" (2017).\nThe LEGO Batman Movie \u00e8 un gioco d'azione e di corse per Android, iOS e tvOS, basato su \"LEGO Batman - Il film\".\nAltro.\n\"Justice League Heroes\" (2006).\nJustice League Heroes \u00e8 un gioco di ruolo con caratteristiche action, che permette impersonare Batman, Superman, Wonder Woman, Flash, Lanterna Verde, Martian Manhunter e Zatanna.\n\"Mortal Kombat vs DC Universe\" (2008).\nMortal Kombat vs DC Universe \u00e8 un videogioco picchiaduro che presenta un crossover tra il mondo dei personaggi Mortal Kombat e quelli dei fumetti DC.\n\"Batman: Arkham Underworld\" (2016).\nBatman: Arkham Underworld \u00e8 un gioco strategico per iOS ambientato nella saga \"\" e giocato dalla parte dei \"cattivi\". Nonostante il titolo, Batman stesso non \u00e8 presente.\n\"Rocket League: Batman v Superman - Dawn of Justice Car Pack\" (2016).\nBatman v Superman \u00e8 un'espansione per il gioco sportivo di calcio-automobilismo \"Rocket League\", ispirata al film \"\".\n\"LEGO Dimensions: Story Pack - The LEGO Batman Movie\" (2017).\nThe LEGO Batman Movie \u00e8 un'espansione per LEGO Dimensions a tema con \"LEGO Batman - Il film\"."}
{"id": "1860288", "revid": "61051", "url": "https://it.wikipedia.org/wiki?curid=1860288", "title": "MG FF/M", "text": ""}
{"id": "1860289", "revid": "17295409", "url": "https://it.wikipedia.org/wiki?curid=1860289", "title": "Eisenstadt-Umgebung", "text": ""}
{"id": "1860291", "revid": "767487", "url": "https://it.wikipedia.org/wiki?curid=1860291", "title": "Whirlpool Productions", "text": "I Whirlpool Productions \u00e8 un gruppo di musica house di Colonia, creato dai musicisti e produttori Eric D. Clark, Justus K\u00f6hncke e Hans Nieswandt, giornalisti, della rivista musicale \"Spex\", nel 1991.\nI Whirlpool Productions ottennero una certa popolarit\u00e0 per il loro sound sperimentale, che ha ispirato la creazione di gruppi simili come i Sensorama o gli Egoexpress. Il loro maggior successo \u00e8 senz'altro \", che nell'estate del 1997 rimase al numero uno in Italia per nove settimane.\nAttualmente lavorano principalmente come DJ, mentre Hans Nieswandt ha scritto un libro \"plus minus acht\"\", nel quale racconta la sua esperienza con la musica house."}
{"id": "1860293", "revid": "1305772", "url": "https://it.wikipedia.org/wiki?curid=1860293", "title": "Liu Fengchun", "text": "Liu Fengchun (\u5218\u51e4\u6625), zi Maozhai (\u8302\u658b), \u00e8 stato allievo di Dong haichuan nel Baguazhang.\nBiografia.\nLiu Fengchun \u00e8 nato nel 1853 a Luojia Yingcun (\u7f57\u5bb6\u8425\u6751), nell'area amministrativa di Zhuoxian (\u6dbf\u53bf), in provincia di Hebei. Fin da giovane lavor\u00f2 nei campi, a causa della povert\u00e0 della sua famiglia. A nove anni, nel 1862, segu\u00ec gli insegnamenti marziali di Cheng Junqing (\u627f\u4fca\u5e86). Nel 1872 si trasferisce a Pechino, nella zona fuori di Qianmen (\u524d\u95e8), dove inizi\u00f2 a vendere Fiori Verde Smeraldo (\u7fe0\u82b1, Cuihua), attivit\u00e0 che divenne in seguito ben avviata e che gli guadagn\u00f2 il soprannome di Cuihua Liu (\u7fe0\u82b1\u5218). Inizi\u00f2 a studiare Baguazhang con Cheng Tinghua, in seguito Cheng lo raccomand\u00f2 a Dong Haichuan e Liu Fengchun divenne studente di quest'ultimo. Nel 1882, dopo la morte di Dong Haichuan, inizi\u00f2 a studiare Xingyiquan con Liu Qilan (\u5218\u5947\u5170).\nDal 1912 al 1916, insegn\u00f2 presso la scuola dell'Associazione per lo Studio dell'Educazione Fisica di Beiping (Beiping Tiyu Yanjiu She, \u5317\u5e73\u4f53\u80b2\u7814\u7a76\u793e) situata nell'attuale Traversa Nord Ovest di Xidan al numero 12 (Xidan \u897f\u5355 Beixi\u5317\u897f Xiejie\u659c\u885712\u53f7).\nNel 1922, muore in Beixi Guocun (\u5317\u897f\u90ed\u6751), sotto la citt\u00e0 di Matouxiang (\u7801\u5934\u4e61), nell'area amministrativa di Zhuoxian (\u6dbf\u53bf), in Hebei."}
{"id": "1860297", "revid": "10431", "url": "https://it.wikipedia.org/wiki?curid=1860297", "title": "Museo dell'Opera del Duomo (Perugia)", "text": "Il Museo dell'Opera del Duomo, meglio conosciuto come Museo Capitolare di San Lorenzo, \u00e8 un museo di Perugia, attiguo alla Cattedrale di San Lorenzo.\nStoria.\nIl museo fu voluto dai Capitolo della Cattedrale (da qui il nome di \"Capitolare\") e ospitato in una delle sue sedi. Venne aperto nel 1923, nelle sole prime sale. Negli anni '80 il museo fu chiuso per lavori di scavo, diretti dall'ingegner Luciano Vagni, in cui vennero scoperti alcuni locali sotterranei. Riaperto nel 2000, oggi vi si possono ammirare numerose opere d'arte, tra cui primeggia la \"Pala di Sant'Onofrio\" di Luca Signorelli.\nSale ed opere.\nIl museo \u00e8 ospitato in 25 sale attigue al chiostro, accanto alla Cattedrale di San Lorenzo, al piano terra ed al piano inferiore, in alcuni locali della cripta. Le opere esposte vanno dall'alto Medioevo al XIX secolo.\nSala 1.\nNella prima sala si trova l'ingresso e la biglietteria. Anticamente questa sala ospitava il refettorio dei canonici.\nSale 5 e 6 - Biblioteca Capitolare.\nChiuse e accessibili solo per studio.\nSala 25 - Sala del dottorato.\nAdiacente al museo, conserva affreschi raffiguranti papa Giovanni XXII tra gli imperatori Carlo IV e Sigismondo.\nSono presenti inoltre:"}
{"id": "1860298", "revid": "247222", "url": "https://it.wikipedia.org/wiki?curid=1860298", "title": "Pan-Pacific Championship", "text": "La Pan-Pacific Championship \u00e8 stato un torneo calcistico internazionale in cui si affrontavano squadre provenienti dalla J League (la massima serie del Giappone), dalla Major League Soccer (la massima serie di Stati Uniti e Canada), dalla A-League (la massima serie di Australia e Nuova Zelanda), dalla K-League (la massima serie della Corea del Sud) e dalla Chinese Super League (la massima serie della Cina).\nStoria.\nTorneo inaugurale.\nLa prima edizione del torneo si \u00e8 disputata dal 20 al 23 febbraio 2008 a Honolulu (Hawaii). Vi hanno preso parte quattro squadre:\nLe squadre provenienti dalla Cina e dalla Corea del Sud hanno fatto il loro esordio nell'edizione 2009."}
{"id": "1860299", "revid": "1305772", "url": "https://it.wikipedia.org/wiki?curid=1860299", "title": "ROM", "text": ""}
{"id": "1860301", "revid": "767487", "url": "https://it.wikipedia.org/wiki?curid=1860301", "title": "Teodorico di Sassonia", "text": "L'onomastica suggerisce che aveva legami di parentela con la famiglia di Vitichindo. Nel 743 i Franchi, guidati da Pipino il Breve e Carlomanno, marciarono contro Odilone di Baviera, che era nominalmente soggetto proprio ai Franchi. Carlomanno si diresse poi verso nord per imporre di nuovo ai Sassoni di quell'area il pagamento del tributo annuale, conquistando il \"castrum\" di Ho(o)hseoburg, e costringendo alla resa il duca Teoderico, che l'anno successivo sar\u00e0 catturato nel corso di una nuova invasione franca della Sassonia. "}
{"id": "1860302", "revid": "767487", "url": "https://it.wikipedia.org/wiki?curid=1860302", "title": "Boaz Mauda", "text": "Vita e carriera.\nBoaz \u00e8 nato e cresciuto in una famiglia yemenita a Moshav Elyakim, dove vive ancora. \u00c8 l'ultimo figlio di sua madre che \u00e8 diventata invalida a causa di complicazioni della sua nascita. Boaz \u00e8 un ebreo ortodosso moderno. Senza nessun trascorso nell'industria musicale, Boaz \u00e8 stato iscritto da un amico (senza che lui lo sapesse) alle audizioni di \"Kokhav Nolad\", equivalente israeliano del talent show \"Pop Idol\". Durante il programma, Boaz cantava molte canzoni mizrahi e acustiche. La sua voce era tanto amata dal pubblico e dai giudici. Alla finale, svoltasi il 29 agosto 2007, ha rivaleggiato con Marina Maximillian Blumin e Shlomi Bar'el. Quella sera, ha cantato due canzoni: \"Se\u00f1orita\", con il cantante israeliano David Broza, e poi \"Menagen veshar\" di Avner Gadassi. Ha vinto \"Kokhav Nolad 2007\" con il 50% dei voti, e in pi\u00f9 ha ottenuto un contratto con l'etichetta discografica \"Hed Artzi\".\nEurovision Song Contest.\nBoaz Mauda ha rappresentato Israele all'Eurovision Song Contest 2008 a Belgrado, Serbia.\nLa preselezione \u00e8 avvenuta a febbraio 2008 in cui Mauda ha cantato cinque canzoni. Il pubblico insieme ad un gruppo di esperti israeliani hanno votato la canzone vincente \"Ke'ilo kan\" (\"The fire in your eyes\"), scritta dalla vincitrice israeliana di Eurovision Song Contest 1998, Dana International. Il testo \u00e8 in parte in lingua ebraica ed in parte in lingua inglese.\nHa terminato la competizione il 24 maggio 2008, in nona posizione con 124 punti."}
{"id": "1860313", "revid": "125654165", "url": "https://it.wikipedia.org/wiki?curid=1860313", "title": "I ragazzi della Roma violenta", "text": "I ragazzi della Roma violenta \u00e8 un film italiano del 1976, diretto da Renato Savino.\nTrama.\nRoma. I giovani vivono giorni di fermenti politici, lotte tra opposte fazioni, esaltazioni collettive. Ma tra loro c'\u00e8 anche chi non si schiera politicamente, ma vive il quotidiano dramma di fame e miseria. La storia \u00e8 un intreccio di due episodi: le violenze commesse da un gruppo neofascista capeggiato da Marco Garroni, ricco pariolino dalla mentalit\u00e0 distorta, e quelle perpetrate e infine messe in atto da un gruppo sparuto di giovani borgatari comandati da Schizzo, nelle cui fila figurano anche: Nerone, pazzo masochista che ama infliggersi ferite da taglio e Gorilla, ragazzo forzuto che ama fare il bullo. E se il primo gruppo ha nel sangue la violenza, la prevaricazione, il maschilismo, il secondo gruppo sarebbe anche incapace di far male ad una mosca, se non venisse travolto dallo spirito di emulazione. E cos\u00ec le violenze e i morti ci scappano da ambo le parti, ma alla fine il vero colpevole di tutto ci\u00f2 paga a caro prezzo: Garroni, responsabile dell'omicidio di una ragazza, Gianna, sottoposta ad atroci violenze, braccato dalla polizia, tentando di scappare all'estero vola in un burrone con la sua Fiat 1800.\nProduzione.\nIl film, vagamente ispirato al famoso caso di cronaca nera noto come massacro del Circeo (che ispir\u00f2 anche altre pellicole analoghe uscite nello stesso periodo) venne girato tra Roma e Sabaudia. La scena finale dell'incidente mortale del protagonista fu girata in parte al lago di Castel Gandolfo, e in parte prima di Gaeta, sulla strada lungo la costa rocciosa a strapiombo e piena di gallerie.\nCast.\nIl cast scelto da Savino fu composto da attori poco noti: Gino Milli aveva preso parte a qualche poliziottesco con ruoli minori, mentre Cristina Businari era stata Miss Italia 1967, Marco Zuanelli era stato attore secondario in alcuni spaghetti-western, mentre Gino Barzacchi era un noto culturista dell'epoca.\nDistribuzione.\nLa pellicola venne distribuita nel circuito cinematografico italiano il 25 marzo del 1976, con la censura che impose il divieto alla visione ai minori di 18 anni."}
{"id": "1860314", "revid": "36426", "url": "https://it.wikipedia.org/wiki?curid=1860314", "title": "Calunnia di Apelle", "text": ""}
{"id": "1860315", "revid": "36426", "url": "https://it.wikipedia.org/wiki?curid=1860315", "title": "La Calunnia (Botticelli)", "text": ""}
{"id": "1860318", "revid": "36426", "url": "https://it.wikipedia.org/wiki?curid=1860318", "title": "Piero Pollaiuolo", "text": ""}
{"id": "1860321", "revid": "436907", "url": "https://it.wikipedia.org/wiki?curid=1860321", "title": "Carl Cox", "text": "Carriera.\nCarl Cox ha iniziato la sua vita musicale come dj di musica house a met\u00e0 degli anni '80 e hardcore ed acid house a inizio degli anni \u201890, usando anche come soprannome \"Three Deck Wizard\". Ha suonato nei club The Eclipse, Edge, Shelly's, Sterns Nightclub, Heaven, Angels e The Ha\u00e7ienda, cos\u00ec come per i rave Fantazia, Dreamscape e Amnesia. Ora possiede due etichette discografiche Intec Records e 23rd Century Records. \"Carl Cox\" \u00e8 nato tra la musica, infatti fin da piccolo i suoi genitori lo hanno abituato ad ascoltare i generi pi\u00f9 diversi ed hanno assecondato le inclinazioni del figlio. La musica \u00e8 rimasta la sua unica passione.\nEntra nella scena musicale nel 1986, quando si trasferisce a Brighton e scopre quello che definir\u00e0 \"the pure thrill of acid house\". \"Summer Of Love\" \u00e8 considerato il suo primo successo. Nel 1988 comincia a suonare a tre piatti al Sunrise rave, e nasce il nomignolo \"il \"Mago dei tre piatti\"\". Inzia poi a esibirsi agli eventi pi\u00f9 prestigiosi: ha suonato all'inaugurazione del leggendario Shoom di Danny Rampling, ha collaborato con Paul Oakenfold, \u00e8 stato resident allo ZAP Club di Brighton.\nNel 1991 con la Perfecto pubblica la sua prima hit \"I Want You\", che entra direttamente al 23\u00ba posto dei Top of the Pops chart inglese. Il follow up, Does It Feel Good To You \u00e8 un successo, anche se \u00e8 visto come progetto dance-pop. Le preferenze di Carl Cox per\u00f2 si avvicinano di pi\u00f9 alla house e alla techno e per questo motivo non sceglie la carriera da popstar ma preferisce un ritorno alle origini. L'album FACT 1995 \u00e8 techno ed ha venduto circa 250.000 copie. Negli ultimi cinque anni si \u00e8 dedicato all'agenzia Ultimate Music Management, che organizza club e tour, si occupa anche talent-scouting (Josh Abraham's, Trevor Rockcliffe, Earl Gray, DJ Dan).\nCarl Cox ha suonato in club di tutto il mondo: dal Sud Africa ad Israele, dalla Tasmania all'Asia. Ha recitato nel film dedicato ai club inglesi \"Human Traffic\" ed \u00e8 il fondatore di due etichette discografiche: la Ultimatum Breaks e la Intec, produttrici di musica techno ed house."}
{"id": "1860322", "revid": "1573940", "url": "https://it.wikipedia.org/wiki?curid=1860322", "title": "Schizobrachiella sanguinea", "text": "Schizobrachiella sanguinea () \u00e8 una specie di briozoo della famiglia Schizoporellidae.\nDistribuzione e habitat.\nComune alla base di alghe, della \"Posidonia oceanica\", incrostante su gavitelli, catene, chiglie di navi.\nDescrizione.\nForme molto variabili, in funzione del substrato di crescita."}
{"id": "1860324", "revid": "606039", "url": "https://it.wikipedia.org/wiki?curid=1860324", "title": "Heterobathmiina", "text": ""}
{"id": "1860325", "revid": "731511", "url": "https://it.wikipedia.org/wiki?curid=1860325", "title": "Leonid Ivanovi\u010d Doby\u010din", "text": "Figlio di un medico e di una levatrice si diplom\u00f2 al Politecnico di San Pietroburgo. Trasferitosi a Brjansk all'inizio degli anni venti inizi\u00f2 a comporre le sue opere. Qui scrisse una serie di racconti che nel 1927 vennero pubblicati con il titolo \"Incontri con Liz\". Nel fu 1931 diede alle stampe \"Il ritratto\". Nel 1934 si trasfer\u00ec a Leningrado dove ricevette dall'Unione degli scrittori, organo controllato dal governo sovietico, una stanza ammobiliata.\nNel 1935 fu pubblicata la sua opera pi\u00f9 conosciuta, \"La citt\u00e0 di Enne\" che a causa delle tematiche e dello stile fu duramente attaccata dall'Unione, accusata di \"decadentismo\" e \"formalismo\". Alle contestazioni cui era stato oggetto Doby\u010din replic\u00f2 durante una riunione di quest'ultima organizzazione, il 25 marzo 1936 con la lapidaria frase \"Purtroppo non posso dirmi d'accordo con quanto detto qui\". Il 26 marzo fu l'ultima volta che fu visto vivo. Il suo corpo fu trovato pochi giorni dopo nella Neva, avvalorando l'ipotesi di un suicidio."}
{"id": "1860326", "revid": "1573940", "url": "https://it.wikipedia.org/wiki?curid=1860326", "title": "Heterobathmia", "text": "Heterobathmia , \u00e8 un genere di lepidotteri primitivi, diffuso solo in Sudamerica (Argentina e Cile). Rappresenta l'unico genere appartenente alla famiglia Heterobathmiidae, alla superfamiglia Heterobathmioidea e al sottordine Heterobathmiina, anch'essi istituiti da Kristensen e Nielsen.\nDescrizione.\nInsieme al genere \"Agathiphaga\" (sottordine Aglossata), \u00e8 ci\u00f2 che resta dei Lepidotteri arcaici che colonizzavano l'antico continente Gondwana. Mantiene ancora caratteri primitivi, tuttavia \u00e8 filogeneticamente pi\u00f9 vicino ai Glossata.\nLe \"Heterobathmia\" sono farfalle di piccole dimensioni, diurne, con corpo che presenta riflessi metallici. L'apparato boccale \u00e8 del tipo masticatore e la dieta \u00e8 costituita da polline. Le larve sono minatrici fogliari associate ad alberi del genere \"Nothofagus\"."}
{"id": "1860331", "revid": "729019", "url": "https://it.wikipedia.org/wiki?curid=1860331", "title": "Afonia", "text": "L'afonia \u00e8 un disturbo, temporaneo o permanente, caratterizzato dall'incapacit\u00e0 totale di produrre suoni con la voce. L'incapacit\u00e0 parziale \u00e8 detto disfonia.\nL'alterazione del linguaggio (non della produzione di suoni atti a costituire un discorso compiuto) \u00e8 detta afasia.\nI disturbi di pura articolazione dei suoni nel cavo rino-oro-faringeo vanno invece sotto il nome di disartria.\nL'incapacit\u00e0 di combinare i suoni per emettere un discorso intelligibile \u00e8 detta afemia. Il paziente con afemia emette borbottii, ma incontra insormontabili difficolt\u00e0 a produrre suoni maggiormente definiti. Questa alterazione compare di regola in seguito a lesioni del lobo frontale dal lato dominante per il linguaggio; in tal caso la presenza di una lesione neurologica appare evidente in genere per la comparsa concomitante di una paralisi di un arto superiore.\nEtimologia.\nAfonia deriva dal greco a- (privazione) fonia (suono, voce)\nEziologia.\nLe cause legate all'afonia sono di due tipi:\nPer quanto riguarda il secondo tipo, rientrano in quella definizione molte fattispecie, da traumi a presenze neoplastiche fino a malformazioni congenite. Si sono riscontrati molti casi di afonia anche in seguito a operazioni chirurgiche.\nTerapia.\nPer quanto riguarda il trattamento, \u00e8 stata studiata l'importanza della terapia foniatrica, soprattutto nel primo giorno degli esercizi, dove nella maggioranza dei casi si vedono subito dei buoni risultati (che non solo in caso di afonie di tipo psichiatrico)."}
{"id": "1860333", "revid": "606039", "url": "https://it.wikipedia.org/wiki?curid=1860333", "title": "Heterobathmioidea", "text": ""}
{"id": "1860334", "revid": "606039", "url": "https://it.wikipedia.org/wiki?curid=1860334", "title": "Heterobathmiidae", "text": ""}
{"id": "1860335", "revid": "85405", "url": "https://it.wikipedia.org/wiki?curid=1860335", "title": "Leonid Doby\u010din", "text": ""}
{"id": "1860336", "revid": "85405", "url": "https://it.wikipedia.org/wiki?curid=1860336", "title": "Leonid Dobychin", "text": ""}
{"id": "1860337", "revid": "1573940", "url": "https://it.wikipedia.org/wiki?curid=1860337", "title": "Ma Weiqi", "text": "Note biografiche.\nOriginario di Pechino, faceva il carbonaio. Fin dall'infanzia era appassionato di arti marziali. Dopo aver studiato il Baguazhang, guadagn\u00f2 una grande rinomanza sconfiggendo numerosi avversari. Il principe mancese Su chiese di vederlo all'opera e Ma Weiqi gli dimostr\u00f2 un maneggio di estrema destrezza con una lancia di ferro pesante 46\u00a0kg. \u00c8 deceduto a 29 anni in circostanze non chiare: alcuni dicono durante un allenamento, altri raccontano che fu colpito a morte da uno sconosciuto."}
{"id": "1860339", "revid": "125342742", "url": "https://it.wikipedia.org/wiki?curid=1860339", "title": "Eros Macchi", "text": "Insieme a Daniele D'Anza, Mario Landi, Franco Enriquez, Piero Turchetti e Guglielmo Morandi \u00e8 stato tra i primi registi della televisione italiana.\nBiografia.\nDopo essersi dedicato alla cinematografia (dal 1949) con una serie di documentari, \u00e8 passato alla televisione realizzando nel periodo delle trasmissioni sperimentali il rotocalco televisivo d'informazione \"Avvenimenti d'oggi\": ha inoltre curato la rubrica di musica leggera \"Orchestra delle 15\", presentata da Febo Conti e andata in onda il 3 gennaio 1954.\nSi \u00e8 cimentato in tutti i generi televisivi, dimostrando grandi capacit\u00e0 inventive. Fin dal 1955, con \"Via delle sette note\" e \"Un due tre\" si \u00e8 accostato al variet\u00e0: ha firmato diverse edizioni di \"Canzonissima\" (1961, 1971 e 1974), dal 1963 al 1966 i variet\u00e0 serali \"Johnny 7\" e \"Johnny sera\", \"Adriano Clan\" (1964), il gioco a premi condotto da Corrado \"Su e gi\u00f9\" (1968), \"Doppia coppia\" (1969-1970) con Alighiero Noschese e Bice Valori, \"Signore e signora\" (1970) con Delia Scala e Lando Buzzanca, \"Formula due\" (1973), in cui ha tenuto a battesimo la cantante Loretta Goggi come soubrette e ancora, \"Settimo anno\" (1978), \"All'arca! All'arca!\" (1978), \"Luna Park\" (1979), \"Zim Zum Zam\" (1981), \"Le regine\" (1982), \"Io a modo mio\" (1985), sorta di riedizione del \"mattatore\" costruita sulle performance di Gigi Proietti.\nPer Rete 4, nel periodo in cui l'emittente era controllata da Mondadori, ha curato la regia di \"Un milione al secondo\", game show condotto da Pippo Baudo.\nNella fiction, dopo alcuni polizieschi - \"L'arma del delitto\" (1958), \"Sospetto\" (1959) - si \u00e8 distinto per la messa in scena di importanti testi della letteratura mondiale: se si eccettua la versione un po' edulcorata di \"Tom Jones\" (1960), si \u00e8 trattato sempre di trasposizioni rigorose che rendevano pienamente la forza comunicativa delle opere da cui erano tratte.\nTra le prove migliori: \"La tua mano\" (1962) da Tennessee Williams, \"La luna \u00e8 tramontata\" (1962) da Steinbeck, \"La bella addormentata\" (1963) da Charles Perrault, \"Erano tutti figli miei\" (1965) da Arthur Miller, \"\u00c8 mezzanotte dottor Schweitzer\" (1966) da Cesbron, \"Candida\" (1969) da Shaw.\nHa affrontato anche testi meno impegnativi, come \"Invito a pranzo\" e \"Sheila si sposa\" (1958), \"Capitano tutte a me\" (1960), \"Tutto da rifare pover'uomo\" (1961), \"La volpe fortunata\" (1963), \"Le buffe solitudini\" (1976), \"Il superspia\" (1977)."}
{"id": "1860345", "revid": "36426", "url": "https://it.wikipedia.org/wiki?curid=1860345", "title": "Suore stabilite nella carit\u00e0", "text": "Le Suore Stabilite nella Carit\u00e0 sono un istituto religioso femminile di diritto pontificio.\nStoria.\nLa congregazione sorse a Firenze il 4 agosto 1589. La sua nascita \u00e8 dovuta all'opera di Vittorio dell'Ancisa, che aveva vissuto un'esperienza comunitaria a Roma, a San Girolamo della Carit\u00e0, insieme a san Filippo Neri.\nNel 1584, nominato erede dal fratello, Vittorio torn\u00f2 a Firenze e, su consiglio di Filippo Neri, pens\u00f2 di usare i beni in beneficio dei poveri pellegrini che andavano a Roma e si fermavano a Firenze per un giorno di riposo. Egli chiese ed ottenne dal Granduca del tempo, Ferdinando I de' Medici, l'antico ospedale del Porcellana, in via della Scala, che chiam\u00f2 poi con il nome significativo di \"Carit\u00e0\", per suggerimento di san Filippo.\nDopo aver iniziato ad accogliere pellegrini, nel 1589 gli venne chiesto di dare riparo a fanciulle rimaste sole; dopo l'arrivo della prima fanciulla si present\u00f2 il bisogno di accogliere altre ragazze da sfamare, formare, seguire, educare, togliere dai pericoli.\nProbabilmente il dell'Ancisa non intendeva fondare un nuovo monastero, ma solo organizzare un luogo in cui potessero essere educate, secondo le loro inclinazioni, con particolare cura della vita spirituale, fanciulle di diversa estrazione sociale.\nL'opera fu apprezzata e sostenuta dall'arcivescovo di Firenze, indicato da Vittorio come prima autorit\u00e0 del luogo, e dai granduchi.\nIl 1\u00ba maggio del 1607 alcune giovani, avendo manifestato il desiderio di consacrarsi a Dio per dedicarsi all'educazione delle fanciulle pi\u00f9 piccole, fecero la promessa di stabilit\u00e0. Nel 1627 al luogo venne applicata la clausura.\nCon Maria Triboli si ebbe l'assetto definitivo dell'istituzione, di cui oggi resta l'oratorio dei Santi Jacopo e Filippo. Organizz\u00f2 la comunit\u00e0 in modo da dare il primato alla contemplazione, nella piena valorizzazione dell'azione. Nel 1644, constatata la trasformazione dell'opera, le esigenze delle anime e le richieste dei tempi, le Stabilite chiesero all'arcivescovo di Firenze di rinnovare i Capitoli e di vivere una vita di tipo monastico.\nPrima di andare avanti, \u00e8 necessario un breve ricordo della venerabile suor Diomira Allegri. \u00c8 difficile sintetizzare in pochi tratti la vita interiore della Venerabile morta a soli 26 anni, il 17 dicembre 1677. L'umilt\u00e0 \u00e8 lo stato in cui ella \u00e8 vissuta, il frutto della sua esperienza di Dio, del suo incontro con il Verbo.\nSubito dopo la morte, arrivarono alla Carit\u00e0 segnalazioni di miracoli e grazie; alcune segnalazioni sono abbastanza recenti per cui nel 2006 l'Istituto ha deciso di chiedere la riapertura del suo processo di beatificazione. Il processo, iniziato subito dopo la morte di suor Diomira , fu interrotto nel 1742; ripreso nel 1928, si era nuovamente interrotto per la morte del postulatore.\nL'Istituto dopo la soppressione.\nCon l'annessione della Toscana all'Impero francese, il 31 maggio 1808, le Stabilite furono soppresse, espulse e disperse. Nel 1817 Ferdinando III assegn\u00f2 alle Stabilite, perch\u00e9 si dedicassero all'educazione delle fanciulle del rione, l'antico monastero di San Pietro a Monticelli.\nIl 5 giugno 1923 il cardinale di Firenze invi\u00f2 a Monticelli l'Abate Tarani, Generale dei Vallombrosani, per ascoltare le religiose e valutare l'opportunit\u00e0 di apportare modifiche alle Costituzioni. Il 2 febbraio 1924 le nuove Costituzioni andarono \"ad experimentum\" e il 7 aprile 1924 si ebbe la prima professione religiosa pubblica.\nGli anni successivi alla seconda guerra mondiale vanno ricordati per una serie di scelte. Tramite il confessore ordinario, Gerardo Bianchi, olivetano, nella Madre Generale del tempo, suor Angelica Iacomelli, matur\u00f2 l'idea di aggregazione a una Comunit\u00e0 religiosa maschile, per favorire il rinnovamento spirituale dell'Istituto. La comunit\u00e0 fu interpellata e si espresse favorevolmente, per cui si ebbero approcci vari con i superiori della Congregazione Benedettina di Santa Maria di Monte Oliveto Maggiore. Il Decreto di aggregazione fu emesso il 13 novembre 1949.\nLa comunione con i monaci fece maturare all'interno l'esigenza di rivedere le Costituzioni del 1928. L'abate Gregorio Palmerini pens\u00f2 alla loro redazione; vennero lette, discusse ed accettate da tutte le suore e poi ratificate il 23 maggio 1951. Si avvert\u00ec anche l'esigenza del riconoscimento giuridico da parte dello Stato Italiano, ma per ottenerlo era necessario il \"decreto di lode\" da parte della Santa Sede.\nLa Madre Angelica invi\u00f2 i documenti necessari direttamente a papa Pio XII che, con \"motu proprio\", dichiar\u00f2 l'istituto di \"diritto pontificio\": era il 25 ottobre 1953, festa di Cristo Re.\nL'anno successivo, l'8 maggio 1954, la Sacra Congregazione dei Religiosi emise il decreto di lode e l'8 agosto 1955 arriv\u00f2 il riconoscimento giuridico. Il Capitolo Generale del 1980 rinnov\u00f2, alla luce dei documenti conciliari, del nuovo Codice di diritto canonico e della riscoperta del carisma originario, le Costituzioni, poi approvate il 24 marzo 1984.\nApertura alla missione.\nSeguendo le direttive della Chiesa, le Stabilite hanno poi deciso di aprirsi alla Missione e, accogliendo l'invito del cardinale Silvano Piovanelli, arcivescovo di Firenze, il 4 agosto 1989, quattrocento anni dopo la fondazione, hanno dato inizio alla loro attivit\u00e0 nella Missione fiorentina di \"Nostra Signora di Guadalupe\" in Salvador de Bahia (Brasile), dove si dedicano alla evangelizzazione e promozione umana dei fanciulli e dei giovani delle \"favelas\", in scuole di alfabetizzazione, vivendo il loro carisma in mezzo alle popolazioni pi\u00f9 povere.\nIl 21 dicembre 1996 a Bahia \u00e8 stata inaugurata la casa di formazione \"Maria, Madre della Speranza\" e il 29 marzo 2006, a Varzinha, nel Pernambuco la casa \"Maria Madre del Buon Consiglio\".\nIl Capitolo Generale del 1998-1999 ha apportato nuove modifiche alle Costituzioni, approvate in data 18 dicembre 1999: ne \u00e8 stata rivista la struttura e l'organizzazione e, alla luce dell'esortazione di Giovanni Paolo II \"Vita consacrata\", \u00e8 stato approfondito il senso e il fine della vita religiosa oggi. \u00c8 stata puntualizzata l'importanza della vita religiosa come segno di fraternit\u00e0 e le Stabilite hanno chiesto coralmente che si confermasse e si rivitalizzasse l'aggregazione spirituale alla Congregazione Monastica Benedettina di Santa Maria di Monte Oliveto.\nStatistiche.\nAl 31 dicembre 2005 la congregazione contava 10 case e 80 religiose."}
{"id": "1860348", "revid": "1305772", "url": "https://it.wikipedia.org/wiki?curid=1860348", "title": "Papa Innocenzo", "text": "Papa Innocenzo \u00e8 stato il nome di tredici papi:"}
{"id": "1860349", "revid": "330019", "url": "https://it.wikipedia.org/wiki?curid=1860349", "title": "Cervara (Pontremoli)", "text": "Cervara \u00e8 una frazione del comune italiano di Pontremoli, nella provincia di Massa-Carrara, in Toscana.\nCentro abitato della valle del Verde, si trova ad un'altitudine di 725 metri s.l.m.. Il territorio della frazione pu\u00f2 essere suddiviso in tre localit\u00e0 principali: Cervara alta, Cervara di mezzo e Cervara bassa.\nGeografia fisica.\nTerritorio.\nCervara \u00e8 posta lungo la via del Borgallo che univa la val di Taro alla Lunigiana ed \u00e8 considerata la via pi\u00f9 antica che portava dalla pianura parmense al mare ed al porto di Ameglia prima e di Luni poi.\nVeniva attraversata sia da pellegrini che dagli abati dell'abbazia di San Colombano di Bobbio lungo la via degli Abati: vi era la presenza, sul suo percorso, di uno xenodochio chiamato \"Nostra Signora della Cervara\" istituito in epoca longobarda dai monaci di Bobbio per assistere i viandanti e poi gestito anche dai monaci dell'abbazia di Borzone. Sul territorio si trova anche un toponimo, \"castello\", stante ad indicare una torre difensiva dei Bizantini, la quale raffigurava l'importanza della via del Borgallo ai tempi (fine VI secolo e met\u00e0 VII secolo) della guerra fra Bizantini e Longobardi.\nMonumenti e luoghi d'interesse.\nArchitetture religiose.\nLa chiesa di San Giorgio \u00e8 la chiesa parrocchiale della frazione ed \u00e8 documentata per la prima volta negli estimi del 1470-1471. La pianta \u00e8 a croce latina. All'esterno sono affisse le lapidi a memoria dei caduti della prima e della seconda guerra mondiale, rispettivamente a sinistra e a destra del portale d'ingresso. All'interno presente semplici decorazioni.\nArchitetture civili.\nTra le varie architetture a uso civile presenti nella frazione, si segnalano: l'asilo comunale, l'ex scuola elementare e l'ex ospedale.\nAree naturali.\nA Cervara \u00e8 presente un piccolo bacino lacustre chiamato \"Lago Verde\", situato a circa 1068\u00a0m s.l.m.. Poco distante si trova la cascata di Farfar\u00e0.\nSport.\nTrekking.\nMediante la strada che porta al cimitero, attraverso un percorso trekking segnalato da cartelli stradali e mappe, \u00e8 possibile arrivare al torrente Darnia e proseguire nel tragitto che conduce nella piccola localit\u00e0 di Barca, a 670 m s.l.m.."}
{"id": "1860358", "revid": "1305772", "url": "https://it.wikipedia.org/wiki?curid=1860358", "title": "Oium", "text": "Oium fu il nome di un'area della Scizia in cui i Goti, guidati da re Filimero, si insediarono dopo aver lasciato la Gothiscandza, secondo quanto riferito da Giordane nel suo \"De origine actibusque Getarum\", scritto attorno al 551. Giordane non ne fornisce l'etimologia, ma molti studiosi interpretano la parola come il caso dativo del termine germanico *\"auj\u014d-\" o *\"auw\u014d-\", che significa \"prato ben irrigato\" o \"isola\".\nSecondo alcuni storici, le informazioni sulla storia gota di Oium che Giordane riport\u00f2 vennero formate dalla lettura di precedenti scritti e dalle tradizioni orali. Come gli scrittori classici e le prime fonti bizantine, anche Giordane considera i Goti come un sottoinsieme degli Sciti, dei Daci e dei Traci, attribuendogli un'origine leggendaria.\nSecondo altri storici i racconti di Giordane hanno qualche relazione con i lavori di Cassiodoro, senza influenza di tradizioni orali, e con pochi punti di contatto con l'attuale storia.\nArcheologicamente, la cultura di \u010cernjachov presente in parte dell'Ucraina, della Moldavia e della Romania, corrisponde alla Scizia gotica.\nGiordane.\nInsediamenti.\nSecondo Giordane re Filimero guid\u00f2 i Goti alla ricerca di una terra ospitale e, quando raggiunsero Oium, rimasero stupiti dalla ricchezza del luogo. Attraversarono un ponte per poterci arrivare, ma quando met\u00e0 esercito era passato fu passato il ponte croll\u00f2, e cos\u00ec l'altra met\u00e0 rest\u00f2 bloccata. Secondo Giordane i Goti reclamarono la terra per s\u00e9, sconfiggendo i precedenti abitanti, gli Spali.\nI Goti abbandonarono Oium durante una successiva migrazione verso Mesia, Dacia e Tracia, ma alla fine vi tornarono insediandosi a nord del Mar Nero. Prima di tornare, si divisero tra due dinastie regnanti. I Visigoti vennero comandati dai Balti, mentre gli Ostrogoti dagli Amali. Questa descrizione coincide con quella della cultura di Wielbark e della cultura di \u010cernjachov, che dimostra una migrazione germanica dal bacino della Vistola all'Ucraina.\nFusione con Scizi, Daci e Traci nelle fonti classiche.\nGiordane scrisse che i Goti discendevano da Scizi e Traci, e che quindi ne condividevano la storia. Secondo Giordane la loro linea reale ebbe origine presso il mare di Azov, per poi spostarsi a nord verso la Scandzia, dove stabilirono una dinastia separata sull'isola di Gotland.\nSecondo lui questa nuova dinastia si scontr\u00f2 con Vesosis, re dell'Egitto, guidata da re Tanausis. Dopo una battaglia combattuta sul fiume Phasis, in Georgia, seguirono gli Egizi fino all'Egitto.\nIn seguito alla morte di Tanausis, si dice che i Goti si imbarcarono in un'altra spedizione, ed una trib\u00f9 vicina tent\u00f2 di rapire le donne gote. Le donne si difesero da sole sconfiggendo gli avversari, sotto alla guida di Lampeto e Marpesia. I due capi tirarono a sorte, e Marpesia segu\u00ec il nemico in Asia dove conquist\u00f2 numerose trib\u00f9 e, apparentemente, diede vita alle Amazzoni.\nLa storia prosegue, con il re goto Antyrus che si scontr\u00f2 con Dario I, re di Persia, che ne voleva sposare la figlia. Quando Antyrus si oppose al matrimonio, venne attaccato da Dario e, dopo la morte di Dario, dal figlio Serse. Nessuno degli attacchi viene descritto come vittorioso.\nIn un altro punto del racconto, Filippo II di Macedonia si allea con i Goti sposando Medopa, figlia di re Gudila. Filippo aveva bisogno di oro e decise di saccheggiare la citt\u00e0 di Odessos, appartenente ai Goti. I Goti fecero uscire i propri Go\u00f0i che vestivano in bianco e suonavano arpe, pregando i propri dei per ottenere aiuto. Questo fatto sbalord\u00ec i Macedoni tanto da farli ritirare.\nSecondo Giordane un re di nome Sitalces pretese vendetta molto dopo, e raggrupp\u00f2 150\u00a0000 uomini per attaccare gli ateniesi. Combatt\u00e9 Perdicca II, a cui Alessandro I aveva lasciato il comando, ed i Goti invasero la Grecia.\nQuando il re era Burebista, ricevette un prete riformista di nome Deceneo, il quale consigli\u00f2 ai Goti di saccheggiare la Germania. Fece anche dono ai Goti di un codice di leggi, il\"bi-lageineis\", insegnando loro logica, filosofia e astrologia. Infine scelse un gruppo di sacerdoti a cui venne insegnata teologia, che presero il nome di \"Pilleati\". I rimanenti Goti vennero chiamati \"Capillati\".\nGiulio Cesare tent\u00f2 di sottomettere i Goti senza successo, ed i Goti rimasero liberi durante il regno di Tiberio.\nAlla morte di Dicineo il suo posto venne preso da Comosicus, e dopo di lui fu Scoryllus a governare i Goti di Dacia.\nPass\u00f2 molto tempo ed i Romani vennero governati da Domiziano (81-96). Dal momento che i Goti (o per meglio dire i Daci) temevano la sua avarizia, ruppero la tregua con i Romani saccheggiando le sponde del Danubio ed uccidendo soldati e generali. In questo periodo Diurpaneus (chiamato Diurpaneus nel 69-86, e Decebalo nell'87-106) fu il re dei Goti, mentre Oppio Sabino era il governatore della Mesia essendo successo a Fonteio Agrippa (69-70). Mell'85 i Goti decapitarono Oppio Sabino vandalizzando numerose citt\u00e0 e fortificazioni romane. Domiziano arriv\u00f2 con le sue legioni dall'Illiria, ed invi\u00f2 Fusco con una forza selezionata. Fusco us\u00f2 le barche per costruire un ponte di barche ed attraversare il Danubio a monte dei Goti. L'esercito goto sconfisse i Romani, uccidendo Fusco e devastando l'accampamento romano (86).\nStoria dei Goti.\nDopo l'uso della storia Dacia, Tracia e Scizia, Giordane torna alla tradizione gotica recitando la linea di discendenza della famiglia reale a partire da Gapt (Gaut o Odino).\nQuesta digressione \u00e8 seguita da un'informazione secondo la quale i Goti entrarono in Mesia e Tracia alla fine del II secolo, dove risiedettero per qualche tempo. Secondo Quinto Aurelio Simmaco, egli scrisse che l'imperatore Massimino Trace (235 - 238) fu figlio di un goto del tempo e di una donna alana.\nMitologia norrena.\nNella \"Saga di Herv\u00f6r\" si trova una citazione delle battaglie gotiche contro gli Unni, in cui le forze gotiche potrebbero essere composte da Geati della Svezia meridionale, particolarmente importanti nella saga. LA saga elenca i nomi di luoghi storici dell'Ucraina nel periodo tra il 150 ed il 450, tra cui si trova ad esempio un nome dei Carpazi che molti studiosi giudicano \"resto di tradizioni estremamente antiche\". La capitale dei Goti si chiama \"\u00c1rheimar\", e si trova sul \"Danpar\" (Dnepr). \"\u00c1rheimar\" \u00e8 stato collegato ad \"Oium\" sia da Heinzel che da Sch\u00fctte.\nIn questa leggenda, lo scandinavo Heidrek usurpa il trono gotico a Reidgotaland. Heidrek sembra stabilire un \"primo contatto\" con gli Unni rapendone la principessa Sifka, stuprandola e rispedendola a casa con in grembo l'erede Hlod. Quando Heidrek muore nei Carpazi, il figlio Angantyr gli succede. Il secondogenito Hlod, cresciuto con gli Unni, ne reclama l'eredit\u00e0 ed attacca con un'orda composta da 187/200 guerrieri.\nI Goti vengono aiutati dal vecchio re dei Geati Gizur, e la guerra si conclude con un'epica battaglia sulle pianure del Danubio, quando Angantyr uccide il fratello Hlod."}
{"id": "1860359", "revid": "1573940", "url": "https://it.wikipedia.org/wiki?curid=1860359", "title": "Shi Jidong", "text": "Shi Jidong (\u53f2\u8ba1\u680b), zi Zhenbang (\u632f\u90a6), \u00e8 il terzo allievo di Dong Haichuan fondatore della Scuola Shi di Baguazhang (Shipai Baguazhang, \u53f2\u6d3e\u516b\u5366\u638c).\nBiografia.\nShi Jidong \u00e8 nato nel 1835 in Xiaozhaicun (\u5c0f\u5be8\u6751), nell'area amministrativa di Jixian (\u5180\u53bf), nella provincia di Hebei. Durante la sua giovinezza studi\u00f2 il Tantui. A Pechino fece amicizia con Yin Fu che lo present\u00f2 a Dong Haichuan, in seguito Shi divenne allievo di Dong. Dong Haichuan, dopo aver lasciato il Palazzo del Principe Su and\u00f2 a vivere a casa sua. Il suo Baguazhang \u00e8 influenzato dal Tantui.\nTra i suoi allievi:"}
{"id": "1860366", "revid": "63727", "url": "https://it.wikipedia.org/wiki?curid=1860366", "title": "Motore Nissan QR", "text": "I motori QR costituiscono una famiglia di motori a scoppio prodotti a partire dal 2000 dalla Casa automobilistica giapponese Nissan.\nCaratteristiche e versioni.\nQuesta famiglia \u00e8 strutturata in modo da offrire due propulsori a loro volta proposti in due configurazioni differenti. Vi sono cio\u00e8 un motore da 2 litri ed uno da 2.5 litri, ognuno dei quali \u00e8 proposto ad iniezione diretta o indiretta, per un totale di quattro versioni appartenenti di fatto alla famiglia \"QR\".\nLe caratteristiche dei motori di questa famiglia sono:\nPur essendo nata e pur essendosi evoluta in pieno periodo di alleanza con la francese Renault, questi motori sono stati quasi del tutto utilizzati dalla Nissan. Solo alla fine del decennio la Renault ha cominciato ad utilizzarli.\nDi seguito ecco una breve descrizione delle quattro versioni che compongono la famiglia di motori \"QR\".\nQR20DD.\nNel 2000, ha debuttato il primo motore \"QR\", ossia il QR20DD, un 2 litri ad iniezione diretta: grazie ad una corsa cilindri di 80.3\u00a0mm raggiungeva una cilindrata di 1998 cm\u00b3 ed erogava una potenza massima di 150 CV.\n\u00c8 stato montato solo sulle Nissan Bluebird Sylphy 2.0 16v prodotte dal 2000 al 2004 (ma non per il mercato italiano).\nQR20DE.\nPochi mesi dopo il \"QR20DD\", ha debuttato il QR20DE, ossia la versione ad iniezione indiretta del 2 litri appena visto. In questo caso, grazie ad un rapporto di compressione di 9.9:1, la potenza massima \u00e8 compresa tra i 140 ed i 147 CV a 6000 giri/min, ed una coppia massima di 192 Nm a 4000 giri/min.\nQuesto motore ha trovato applicazione su:\nQR25DE.\nSempre nel 2001, \u00e8 stata proposta una versione di cilindrata maggiore, la quale, grazie ad una corsa allungata fino a 100\u00a0mm, raggiunge una cilindrata di 2488\u00a0cm\u00b3. Anche questa versione \u00e8 alimentata ad iniezione indiretta e possiede alcune caratteristiche in pi\u00f9 rispetto alla versione da 2 litri, come per esempio nuove bielle in ghisa, contralberi di equilibratura e collettore di aspirazione in lega di alluminio. Questo motore \u00e8 stato proposto in cinque varianti di potenza, tutte con rapporto di compressione pari a 9:1 e cos\u00ec riassumibili:\nCome si \u00e8 potuto notare da questa tabella, il motore \"QR25DE\" \u00e8 stato utilizzato anche dalla Renault; quella della \"Renault Koleos 2.5 16v\" \u00e8 l'unica applicazione del 2.5 \"QR\" su una vettura della Casa francese.\nQR25DD.\nQuesto motore \u00e8 simile a quello appena visto ma monta l'iniezione diretta ed ha un rapporto di compressione pi\u00f9 elevato, precisamente di 10.5:1. La sua potenza massima \u00e8 di 170 CV, mentre la coppia massima \u00e8 di 245 N\u00b7m. Tale propulsore ha trovato applicazione sulle \"Nissan Primera Mk3 2.5 16v\" prodotte dal 2002 al 2006 e non importate in Italia."}
{"id": "1860371", "revid": "63727", "url": "https://it.wikipedia.org/wiki?curid=1860371", "title": "Nissan QR25DE", "text": ""}
{"id": "1860374", "revid": "110157", "url": "https://it.wikipedia.org/wiki?curid=1860374", "title": "Microregione di Guarapuava", "text": "Guarapuava \u00e8 una microregione del Paran\u00e1 in Brasile, appartenente alla mesoregione di Centro-Sul Paranaense.\nComuni.\n\u00c8 suddivisa in 18 comuni:"}
{"id": "1860375", "revid": "287204", "url": "https://it.wikipedia.org/wiki?curid=1860375", "title": "Stadio Arcul de Triumf", "text": "Lo stadio Arcul de Triumf () \u00e8 un impianto sportivo romeno di Bucarest dedito al rugby a 15.\nCostruito a partire dal 1913 e inaugurato nel 1914, \u00e8 in gestione alla Federa\u0163i\u0103 Rom\u00e2n\u0103 de Rugby ed \u00e8 il terreno interno d'elezione della Nazionale di rugby a 15 della Romania.\nStoria.\nL'idea di uno stadio prese vita nel 1913, agli albori del rugby in Romania; l'allora sindaco di Bucarest Grigore Cantacuzino concesse al comitato federale delle societ\u00e0 sportive rumene un lotto di terreno di circa 250\u00a0000 m\u00b2 di superficie a canone simbolico vitalizio di un leu annuo.\nL'area, situata nella periferia settentrionale della citt\u00e0, era nota come \u201cTerenul de la Sosea\u201d (liberamente traducibile in \u201cterreno della Strada\u201d); il lotto, destinato ad accogliere varie strutture sportive, fu separato in due parti, oggi divise da una strada intitolata a Primo Nebiolo, il dirigente sportivo italiano che fu presidente della Federazione internazionale d\u2019atletica leggera.\nSulla parte pi\u00f9 meridionale del lotto fu edificato lo stadio del rugby, originariamente chiamato stadio della Giovent\u00f9, che fu inaugurato il con una serie di incontri che videro contrapposti dapprima due club \"seniores\" e, a seguire, alcune squadre giovanili e scolastiche.\nIl 30 marzo successivo ivi si svolse il primo incontro ufficiale, la finale del campionato 1913-14 tra TCR Bucure\u015fti e Sporting Club, vinto dai primi per 6-3, che cos\u00ec divennero i primi campioni di Romania.\nNegli anni successivi and\u00f2 incontro ad alcuni ampliamenti e assunse il nome attuale di Arcul de Triumf.\nL'impianto, in gestione alla Federa\u0163i\u0103 Rom\u00e2n\u0103 de Rugby, \u00e8 divenuto il terreno interno della Nazionale romena di rugby, anche se non in via esclusiva; dal 2007 al 2016 ospit\u00f2 gli incontri del torneo internazionale Nations Cup organizzato da World Rugby.\nUno stanziamento comunale erogato nel 2011 di circa permise l'ampliamento della struttura, originariamente di posti, a .\nIn occasione del campionato europeo di calcio 2020 \u00e8 stato completamente ristrutturato e ampliato a posti a sedere per un costo complessivo di circa 37 milioni di euro."}
{"id": "1860376", "revid": "80339", "url": "https://it.wikipedia.org/wiki?curid=1860376", "title": "Dvinsk", "text": ""}
{"id": "1860379", "revid": "767487", "url": "https://it.wikipedia.org/wiki?curid=1860379", "title": "Those Young Girls", "text": "Those Young Girls \u00e8 un film pornografico del 1984 diretto da Myles Kidder con John Holmes, Ginger Lynn, Harry Reems e Traci Lords.\nIl film fu girato nel 1984 quando Traci Lords aveva solo 16 anni: l'attrice aveva falsificato il suo documento d'identit\u00e0 appositamente per interpretare una parte in questo film. Quando due anni dopo rivel\u00f2 la sua vera data di nascita, il film fu bandito negli Stati Uniti in quanto pedopornografico ma fu distribuito legalmente in Francia, Germania e nei Paesi Bassi.\nTrama.\nDue amiche inseparabili, cercando di sfondare nel mondo di Hollywood, girano stupidi spot pubblicitari e vanno a letto con i produttori."}
{"id": "1860380", "revid": "30610", "url": "https://it.wikipedia.org/wiki?curid=1860380", "title": "Shansisuchus", "text": ""}
{"id": "1860381", "revid": "110157", "url": "https://it.wikipedia.org/wiki?curid=1860381", "title": "Microregione di Palmas", "text": "Palmas \u00e8 una microregione del Paran\u00e1 in Brasile, appartenente alla mesoregione di Centro-Sul Paranaense.\nComuni.\n\u00c8 suddivisa in 5 comuni:"}
{"id": "1860382", "revid": "399", "url": "https://it.wikipedia.org/wiki?curid=1860382", "title": "Istituto Musicale Sammarinese", "text": "L'Istituto Musicale Sammarinese \u00e8 un Istituto di formazione musicale statale sammarinese, con sede in San Marino Citt\u00e0 in via Napoleone Bonaparte.\nStoria.\nInizialmente a San Marino nacquero i \"Corsi di istruzione musicale\" nel 1975 grazie all'aiuto di Cesare Franchini Tassini registrando l'iscrizione di 140 alunni. Nel 1977 venne fondato l'Istituto Musicale Sammarinese, nel 1979 divent\u00f2 autonomo dalla Corale di San Marino che diventarono e con la delibera del 13 gennaio 1981 divenne ente morale, gli alunni aumentarono fino a diventare 204 nel 1985 e ben 218 nel 1995. Nel 1994 con legge n\u00b0 82 del 20 settembre divenne ente pubblico con autonomia amministrativa e gestionale sotto la vigilanza del della Segreteria di Stato per la Pubblica Istruzione.\nDidattica.\nMaterie principali:\nMaterie complementari:"}
{"id": "1860384", "revid": "729019", "url": "https://it.wikipedia.org/wiki?curid=1860384", "title": "Microregione di Pitanga", "text": "Pitanga \u00e8 una microregione del Paran\u00e1 in Brasile, appartenente alla mesoregione di Centro-Sul Paranaense.\nComuni.\n\u00c8 suddivisa in 6 comuni:"}
{"id": "1860388", "revid": "110157", "url": "https://it.wikipedia.org/wiki?curid=1860388", "title": "Microregione di Cerro Azul", "text": "Cerro Azul \u00e8 una microregione del Paran\u00e1 in Brasile, appartenente alla mesoregione di Metropolitana de Curitiba.\nComuni.\n\u00c8 suddivisa in 3 comuni:"}
{"id": "1860389", "revid": "38120", "url": "https://it.wikipedia.org/wiki?curid=1860389", "title": "Those young girls", "text": ""}
{"id": "1860390", "revid": "729019", "url": "https://it.wikipedia.org/wiki?curid=1860390", "title": "Microregione di Curitiba", "text": "Curitiba \u00e8 una microregione del Paran\u00e1 in Brasile, appartenente alla mesoregione di Metropolitana de Curitiba.\nComuni.\n\u00c8 suddivisa in 19 comuni:"}
{"id": "1860393", "revid": "110157", "url": "https://it.wikipedia.org/wiki?curid=1860393", "title": "Microregione di Lapa", "text": "Lapa \u00e8 una microregione del Paran\u00e1 in Brasile, appartenente alla mesoregione di Metropolitana de Curitiba.\nComuni.\n\u00c8 suddivisa in 2 comuni:"}
{"id": "1860395", "revid": "110157", "url": "https://it.wikipedia.org/wiki?curid=1860395", "title": "Microregione di Paranagu\u00e1", "text": "Paranagu\u00e1 \u00e8 una microregione del Paran\u00e1 in Brasile, appartenente alla mesoregione di Metropolitana de Curitiba.\nComuni.\n\u00c8 suddivisa in 7 comuni:"}
{"id": "1860398", "revid": "110157", "url": "https://it.wikipedia.org/wiki?curid=1860398", "title": "Microregione di Rio Negro (Paran\u00e1)", "text": "Rio Negro \u00e8 una microregione del Paran\u00e1 in Brasile, appartenente alla mesoregione di Metropolitana de Curitiba.\nComuni.\n\u00c8 suddivisa in 6 comuni:"}
{"id": "1860399", "revid": "111433", "url": "https://it.wikipedia.org/wiki?curid=1860399", "title": "Antonino Pino", "text": "Biografia.\nCarriera politica.\nIn giovent\u00f9 ader\u00ec al movimento anarchico. Studente al liceo Maurolico di Messina, partecipava, assieme al compagno di studi Beniamino Joppolo, alle lezioni che Concetto Marchesi teneva agli operai nella baracca che ospitava la sezione del Partito comunista dopo il terremoto del 1908.\nLaureato in Medicina Veterinaria, si iscrisse alla Facolt\u00e0 di Scienze Politiche di Perugia per meglio svolgere l'attivit\u00e0 di corriere antifascista tra l'Italia e la Francia, nelle file di Giustizia e Libert\u00e0. Per la sua avversione al regime fu arrestato nel 1931, nel 1932 e nel 1937. Nel 1938 il suo saggio scientifico \"Tifo sportivo e suoi effetti\" fu messo all'indice dal Ministero della cultura popolare, dietro segnalazione sulla \"Gazzetta sportiva\" da parte di Enrico Emanuelli, perch\u00e9 contrastava col fanatismo sportivo che il fascismo voleva inculcare nelle masse. Ebbe rapporti scientifici con Albert Einstein nel corso dell'esilio belga dello scienziato ebreo.\nAder\u00ec al Movimento Indipendentista Siciliano, al movimento Anticlericale, all'associazione Amici di Don Basilio. Sostenne le lotte per l'applicazione della Legge Gullo sull'assegnazione delle terre incolte ai contadini e con essi occup\u00f2 simbolicamente le terre di vari Comuni della provincia. Assessore all'Annona del Comune di Barcellona Pozzo di Gotto nel 1946, si dimise successivamente per contrasti.\nIn seguito allo sciopero generale del 2 gennaio 1948 a Barcellona Pozzo di Gotto fu ferito ed arrestato. Usc\u00ec di galera perch\u00e9 eletto deputato nelle file del Blocco del Popolo alle elezioni del 18 aprile. Ader\u00ec come indipendente al gruppo parlamentare comunista. Si iscrisse al Partito comunista italiano nel 1953. Il mandato parlamentare gli fu rinnovato fino al 1963.\nCarriera artistica e scientifica.\nPartecip\u00f2 all'esperienza del secondo futurismo degli anni trenta, per il carattere di rottura con gli schemi borghesi che il movimento proseguiva.\nNegli anni cinquanta ader\u00ec al movimento del realismo lirico, fondato da Aldo Capasso e raccolto intorno all'omonima rivista, assumendo, all'interno del movimento, una collocazione originale. Nel 1956 ottenne il Premio Viareggio per la poesia dialettale con la raccolta \"Mminuzzagghi\" (\"Rimasugli\"), preceduta da un saggio dello stesso Pino sull'evoluzione della lingua siciliana nel corso dei secoli e da una nota introduttiva di Concetto Marchesi. Tra le sue opere poetiche: \"Sciami di sparse parole\" (1939), d'impronta futurista; \"Altalene\" (1951); \"L'epopea di Gagarin\" (1963); \"Moli protesi\" (1966); \"Voga voga marinaru\" (1970). Tra i saggi letterari: \"Tre profili. Salvatore Di Giacomo, Nino Martoglio, Luigi Pirandello\" (1963); \"Domenico Tempio tra Voltaire, Rousseau e Giovanni Meli\" (1968); \"Renato I d'Angi\u00f2 nel contesto dei rapporti socio-culturali tra Francia e Sicilia\" (1980); \"Amori di Sicilia\" (1980).\nDocente di Zootecnia all'Universit\u00e0 di Messina, direttore dell'Istituto di Zootecnia Generale della Facolt\u00e0 di Medicina Veterinaria, fond\u00f2 e diresse la rivista \u00abZootecnia e Vita\u00bb (1958-1975). Nel 1952 ottenne dall'Accademia Veterinaria di Francia (Parigi) uno dei massimi riconoscimenti. Si contano al suo attivo circa 150 pubblicazioni scientifiche, tra le quali: \"Eugenetica e progresso\" (1967); \"Pesci in tavola\" (1967); \"Albert Einstein a 10 anni dalla scomparsa\" (1969)."}
{"id": "1860405", "revid": "287204", "url": "https://it.wikipedia.org/wiki?curid=1860405", "title": "Rashad McCants", "text": "\u00c8 il fratello di Rashanda McCants.\nCarriera.\nHigh school.\nComincia gli studi alla scuola della sua citt\u00e0 natale, prima di cambiare, andando alla New Hampton School, nello Stato del New Hampshire. Guida la sua scuola a vincere il titolo statale nel 2002, divenendo poi anche \"Most Valuable Player\" della finale.\nNominato giocatore dell'anno del New Hampshire nel 2001 e nel 2002, prende parte al \"McDonald's All-American Game\", partita giocata dai migliori giocatori selezionati nelle varie \"High School\" del paese, cos\u00ec come i suoi futuri compagni di Universit\u00e0 Sean May e Raymond Felton.\nCollege.\nFrequenta l'Universit\u00e0 della Carolina del Nord, entrando anche nella squadra di pallacanestro dell'universit\u00e0, i \"Tar Heels\", in cui rimane dal 2002 al 2005. Al suo secondo anno, risulta il pi\u00f9 votato tra i componenti del miglior quintetto della Atlantic Coast Conference; nel 2005, grazie anche al suo apporto, i \"North Carolina Tar Heels\" raggiungono la vittoria della Final Four della NCAA. Poco dopo la vittoria del titolo, si dichiara eleggibile per il Draft NBA 2005.\nNBA.\nAl Draft NBA 2005, Rashad McCants \u00e8 la 14\u00aa scelta assoluta, per opera dei Minnesota Timberwolves, giusto una posizione in meno rispetto al compagno di Universit\u00e0 Sean May. Dopo una positiva prima stagione, la seconda \u00e8 abbastanza difficile, visto l'alto numero di infortuni occorsigli, mentre la stagione 2007-2008 \u00e8 molto pi\u00f9 positiva: entra a far parte in pianta stabile del quintetto base, salvo poi essere preferito come \"sesto uomo\", le sue statistiche diventano molto positive, stabilendo anche \"career highs\", 34 punti, 8 rimbalzi, 6 assist, 4 rubate.\nDopo la NBA.\nTerminate alcune parentesi in D-League e a Porto Rico, nell'estate 2012 firma con i francesi dello Strasburgo dove per\u00f2 non supera le visite mediche. Firma poi con i Foshan Dralions, squadra della massima serie cinese."}
{"id": "1860406", "revid": "287204", "url": "https://it.wikipedia.org/wiki?curid=1860406", "title": "Tiro con l'arco ai Giochi della XXIX Olimpiade", "text": "Le gare di tiro con l'arco si sono svolte a Pechino dal 9 al 15 agosto 2008 all'Olympic Green Archery Field, un campo di gara temporaneo allestito all'interno del Villaggio Olimpico.\nMedaglie.\nVerranno assegnati quattro set di medaglie:\nFormula.\nInizialmente si svolger\u00e0 una gara di qualificazione a 70\u00a0m, distanza unica per uomini e donne, durante la quale verr\u00e0 tirato un totale di 72 frecce, in 12 vol\u00e9e (gruppi) da 6 frecce, per un punteggio massimo pari a 720 punti.\nSeguiranno gli scontri diretti (per 64 uomini e 64 donne) alla stessa distanza: a differenza di quanto successo ad Atene, l'ordine degli scontri sar\u00e0 deciso secondo il piazzamento degli arcieri nella classifica di qualificazione; l'arciere che passer\u00e0 i 32i acceder\u00e0 direttamente ai 16i senza aspettare la conclusione delle eliminatorie.\nOgni atleta tirer\u00e0 12 frecce negli scontri individuali, e 8 frecce nelle eliminatorie a squadre (tre arcieri per squadra, 24 frecce in totale). Il punteggio massimo individuale \u00e8 120 punti, mentre per la squadra \u00e8 240 punti.\nAlla competizione individuale parteciperanno 128 atleti."}
{"id": "1860407", "revid": "91533", "url": "https://it.wikipedia.org/wiki?curid=1860407", "title": "Tullio de Mauro", "text": ""}
{"id": "1860410", "revid": "226458", "url": "https://it.wikipedia.org/wiki?curid=1860410", "title": "Disturbi del linguaggio", "text": " \nI disturbi del linguaggio comprendono tutti quei difetti e tutte quelle anomalie che comportano un'anomala espressione del linguaggio.\nLinguaggio.\nSono tre le caratteristiche del linguaggio:"}
{"id": "1860411", "revid": "986213", "url": "https://it.wikipedia.org/wiki?curid=1860411", "title": "Giovanni di Hohenzollern-Sigmaringen", "text": "Biografia.\nInfanzia.\nGiovanni era figlio del conte Carlo II di Hohenzollern-Sigmaringen. Con la morte del padre, l'8 aprile 1606 Giovanni ottenne il governo della contea.\nMatrimonio.\nGiovanni di Hohenzollern-Sigmaringen nel 1602 spos\u00f2 la contessa Giovanna di Hohenzollern-Hechingen (1581-1634), figlia del cugino del padre, il conte Eitel Federico I di Hohenzollern-Hechingen. \nCarriere militare.\nA differenza degli altri rami della famiglia Hohenzollern, i Sigmaringen erano rimasti cattolici. Giovanni, personalmente, seguendo questa linea, si alle\u00f2 strettamente con il Ducato di Baviera e con altre potenze della Lega Cattolica in Europa.\nL'alleanza con il Massimiliano I, elettore di Baviera e l'imperatore Ferdinando II d'Asburgo lo ripag\u00f2 ampiamente. Nel 1623, dopo che la Boemia venne definitivamente assoggettata all'Impero e la Baviera ascese al rango di Elettorato, Giovanni venne ricompensato con l'avanzamento di titolo: il parlamento riunito a Ratisbona garant\u00ec al Conte Giovanni di Hohenzollern-Sigmaringen il titolo di principe per s\u00e9 e per i propri discendenti. Anche il conte Giovanni Giorgio di Hohenzollern-Hechingen, suo cugino di primo grado (figlio del fratello di Carlo II, suo padre) ottenne il titolo di principe.\nUltimi anni e morte.\nNel 1632 la Svezia occup\u00f2 Sigmaringen che venne saccheggiata e poi abbandonata l'anno seguente. Giovanni a quel tempo si trovava per\u00f2 in Baviera, dove mor\u00ec nel 1638 all'et\u00e0 di 60 anni.\nDiscendenza.\nDal matrimonio tra il principe Giovanni e la contessa Giovanna di Hohenzollern-Hechingen nacquero i seguenti eredi:"}
{"id": "1860424", "revid": "287204", "url": "https://it.wikipedia.org/wiki?curid=1860424", "title": "Regione Metropolitana di Curitiba", "text": "La regione metropolitana di Curitiba \u00e8 l'area metropolitana di Curitiba, nello Stato di Paran\u00e1 in Brasile.\nComuni.\nComprende 26 comuni:"}
{"id": "1860425", "revid": "9316", "url": "https://it.wikipedia.org/wiki?curid=1860425", "title": "Qapaq Inca", "text": ""}
{"id": "1860426", "revid": "9316", "url": "https://it.wikipedia.org/wiki?curid=1860426", "title": "Capac Inca", "text": ""}
{"id": "1860427", "revid": "9316", "url": "https://it.wikipedia.org/wiki?curid=1860427", "title": "Capaccuna", "text": ""}
{"id": "1860429", "revid": "287204", "url": "https://it.wikipedia.org/wiki?curid=1860429", "title": "Regione Metropolitana di Londrina", "text": "La regione metropolitana di Londrina \u00e8 l'area metropolitana di Londrina, nello Stato di Paran\u00e1 in Brasile.\nComuni.\nComprende 8 comuni:"}
{"id": "1860431", "revid": "287204", "url": "https://it.wikipedia.org/wiki?curid=1860431", "title": "Regione Metropolitana di Maring\u00e1", "text": "La regione metropolitana di Maring\u00e1 \u00e8 l'area metropolitana di Maring\u00e1, nello Stato di Paran\u00e1 in Brasile.\nComuni.\nComprende 13 comuni:"}
{"id": "1860432", "revid": "986213", "url": "https://it.wikipedia.org/wiki?curid=1860432", "title": "Mainardo I di Hohenzollern-Sigmaringen", "text": "Biografia.\nInfanzia.\nMainardo I era figlio del principe Giovanni di Hohenzollern-Sigmaringen (1578-1638) e della contessa Giovanna di Hohenzollern-Hechingen (1581-1634). Egli nacque a Monaco di Baviera dove suo padre Giovanni era presidente del consiglio privato del duca Massimiliano di Baviera.\nMatrimonio.\nMainardo si spos\u00f2 con Anna Maria di Toerring-Seefeld (1613-1682).\nCarriera militare.\nSin dalla giovane et\u00e0 la sua vita venne segnata dalla Guerra dei Trent'anni. All'et\u00e0 di 17 anni prest\u00f2 servizio nell'esercito bavarese e sotto il comando di Tilly prese parte alla Battaglia di Lutter. Pi\u00f9 tardi combatt\u00e9 contro gli insorti protestanti in Austria sotto il maresciallo von Pappenheim. A seguito di questo ruolo preminente, Mainardo venne nominato consigliere dell'elettore di Baviera.\nNel 1632, nell'ambito degli scontri europei, la Svezia aveva occupato il castello di Sigmaringen ed aveva in gran parte distrutto la citt\u00e0. Mainardo I ottenne il principato alla morte del padre nel 1638 e ben presto si impegn\u00f2 attivamente per la ricostruzione della citt\u00e0 che si concluse tra il 1658 ed il 1689, facendo restaurare anche il locale castello distrutto per ordine del generale Horn al comando della compagnia di inglesi inviata sul posto da Oliver Cromwell.\nMorte.\nMainardo I mor\u00ec il 30 gennaio 1681, ma stabil\u00ec nel suo testamento che il suo primogenito avrebbe ereditato il principato di Sigmaringen, mentre il suo secondogenito avrebbe ottenuto la contea di Haigerloch che venne pertanto nuovamente divisa dal principato originario.\nDiscendenza.\nMainardo I e Anna Maria di Toerring-Seefeld ebbero i seguenti eredi:"}
{"id": "1860433", "revid": "767487", "url": "https://it.wikipedia.org/wiki?curid=1860433", "title": "Atalanta Bergamasca Calcio 1924-1925", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1924-1925.\nStagione.\nIl campionato dei bergamaschi si rivela pieno di difficolt\u00e0 impreviste, rischiando seriamente la retrocessione.\nTermina il girone in settima posizione a pari punti con Trevigliese e Lecco.\nLe tre squadre si dovettero quindi affrontare al fine di definire chi avrebbe dovuto disputare gli spareggi-salvezza con le penultime di altri gironi e chi si sarebbe salvato direttamente. La prima serie di incontri vede le tre squadre con una vittoria e una sconfitta ciascuna, obbligando a una seconda tornata che condanna la Trevigliese agli spareggi (al termine dei quali retroceder\u00e0) dopo un vibrante derby contro i neroazzurri.\nDopo gli spiacevoli fatti della stagione precedente relativi alla gara contro il Saronno, i tifosi nerazzurri si sono fatti ancora riconoscere in negativo per aver, alla fine della gara interna contro il Como, picchiato i tifosi avversari. Le conseguenze furono uno 0-2 a tavolino che rese pi\u00f9 difficile il cammino in campionato.\nLa Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1860439", "revid": "3115", "url": "https://it.wikipedia.org/wiki?curid=1860439", "title": "Marinko Gjivoje", "text": "Carriera.\nDopo gli studi superiori a Ragusa, Gjivoje studi\u00f2 agronomia e archeologia a Zagabria (1942-1945, 1948). Fra il 1955 ed il 1961 lavor\u00f2 (dietro stipendio) presso la Jugoslavia Esperanto-Federacio (\"Federazione esperantista jugoslava\"), nella sede di Lubiana. Dopo tale esperienza si trasfer\u00ec a Zagabria, ove lavor\u00f2 presso la direzione delle ferrovie come giornalista nella redazione di \"\u017deljezni\u010dar\". And\u00f2 in pensione nel 1978.\nRapporti con l'esperanto.\nGjivoje apprese la lingua esperanto nel 1936, durante gli studi liceali a Ragusa di Dalmazia. A partire dal 1945 fu un membro attivo dell'associazione esperantista \"Bude Borjan\", con sede a Zagabria. Nel periodo 1950-1957 fu redattore capo della rivista esperantista \"La suda stelo\", a diffusione nazionale; nel 1957-1960 fu redattore capo di \"Jugoslavia esperantisto\". Scrisse anche per le riviste \"Jugoslavia fervojisto\" (1963-1964), \"Sennacieca revuo\" e \"Scienca revuo\".\nDal 1953 al 1973 diresse gli uffici stampa dei vari congressi universali di esperanto. Fu membro della commissione della Jugoslavia Esperanto-Federacio preposta all'informazione e alla documentazione, segretario della Kroatia Esperanto-Ligo e della Slovenia Esperanto-Ligo e membro dello Jugoslavia Esperanto-Instituto.\nLasci\u00f2 in eredit\u00e0 la sua grande biblioteca di volumi e documenti in esperanto alla biblioteca universitaria di Zagabria; solo dopo 15 anni le opere vi trovarono una collocazione.\nVocabolari.\nSul finire degli anni 1950 Gjivoje si occup\u00f2 della revisione dell'ampliamento del vocabolario esperanto-serbocroato edito da Stevan \u017divanovi\u0107 nel 1934, e ripubblicato in seconda edizione nel 1954. Il volume vide la pubblicazione nel 1959, a Belgrado, sotto forma di terza edizione del vocabolario; conteneva circa lemmi, formati da radici. Nel 1979 segu\u00ec una quarta edizione con un supplemento di 16 pagine, pubblicata a Zagabria; nel 1990 fu pubblicata la quinta ed ultima, a Pisa.\nOpere.\nSegue un prospetto non esaustivo delle opere di Gjivoje."}
{"id": "1860440", "revid": "339392", "url": "https://it.wikipedia.org/wiki?curid=1860440", "title": "Ragusa di Dalmazia", "text": ""}
{"id": "1860441", "revid": "986213", "url": "https://it.wikipedia.org/wiki?curid=1860441", "title": "Massimiliano di Hohenzollern-Sigmaringen", "text": "Biografia.\nInfanzia.\nEra figlio del Principe Mainardo I di Hohenzollern-Sigmaringen e di Anna Maria di Toerring-Seefeld.\nMatrimonio.\nMassimiliano spos\u00f2 Maria Clara di Berg (1635-1715), dalla quale ebbe dodici figli.\nPrincipe di Hohenzollern-Sigmaringen.\nDopo la morte di suo padre, per testamento, dovette lasciare la contea di Haigerloch a suo fratello minore, Francesco Antonio, ma contemporaneamente inizi\u00f2 una campagna di ampliamento della citt\u00e0 di Sigmaringen che rientrava nei suoi nuovi domini. Egli nello specifico progett\u00f2 e costru\u00ec il Castello di Sigmaringen. Nel frattempo prest\u00f2 servizio entro le file dell'esercito imperiale e combatt\u00e9 contro i Turchi e in Ungheria contro gli indipendentisti locali.\nInoltre, col suo matrimonio con Maria Clara di Berg, ottenne in eredit\u00e0 i possedimenti di famiglia della moglie la quale era subentrata al governo della contea di Berg dopo la morte del di lei fratello, Osvaldo III. Il patrimonio olandese che venne incamerato dai principi di Hohenzollern-Sigmaringen comprendeva le citt\u00e0 di Boxmeer, Bergh, Diksmuide, Gendringen, Etten, Wisch, Pannerden e Millingen.\nDiscendenza.\nMassimiliano e Maria Clara di Berg (1635-1715) ebbero i seguenti eredi:"}
{"id": "1860442", "revid": "767487", "url": "https://it.wikipedia.org/wiki?curid=1860442", "title": "Orfeo Radaelli", "text": "Carriera.\nCresciuto nell'A.L.P.E. Bergamo, passa all'Atalanta con la quale debutta in prima squadra.\nTutto il resto della sua carriera si svolge con i colori neroazzurri. Le presenze accertate sono solo 14, anche se si presume possano essere di pi\u00f9, a causa della carenza di archivi storici."}
{"id": "1860443", "revid": "262457", "url": "https://it.wikipedia.org/wiki?curid=1860443", "title": "Manichea", "text": ""}
{"id": "1860446", "revid": "729019", "url": "https://it.wikipedia.org/wiki?curid=1860446", "title": "Garibaldi (metropolitana di Napoli)", "text": "Garibaldi \u00e8 una stazione della linea 1 della metropolitana di Napoli.\nAttraverso un passaggio sotterraneo, consente l'interscambio con le stazioni di Napoli Centrale, Piazza Garibaldi (Linea 2) e Napoli Garibaldi (Circumvesuviana).\nStoria.\nLa sua inaugurazione ufficiale \u00e8 avvenuta il 2 dicembre 2013 alla presenza delle autorit\u00e0 locali e del ministro delle infrastrutture e dei trasporti Maurizio Lupi. La sua effettiva apertura al pubblico \u00e8 avvenuta il 31 dicembre.\nIl 24 aprile 2015 \u00e8 stato inaugurato il tunnel di collegamento sotterraneo che mette in comunicazione la stazione della metropolitana con la Stazione di Napoli Centrale. \u00c8 in corso di realizzazione un ulteriore collegamento sotterraneo con la stazione di Piazza Garibaldi della linea 2, anche tenendo conto del dislivello fra le due stazioni, dal momento che quella della linea 1 \u00e8 a ben 40 metri di profondit\u00e0, molto pi\u00f9 al di sotto dell'altra. Va detto che questa stazione, al momento, \u00e8 l'ultima della tratta attualmente in esercizio in attesa del completamento dell'intera linea, ma l'asta di manovra per l'inversione di marcia dei treni si trova soltanto alla successiva stazione del Centro Direzionale che \u00e8 ancora in costruzione, per cui \u00e8 obbligatoria la discesa a Garibaldi di tutti i passeggeri.\nStrutture e impianti.\nLa stazione Garibaldi, progettata dall'architetto Dominique Perrault, serve la stazione ferroviaria e le zone della Duchesca, di piazza Garibaldi e dei rioni Case Nuove e Vasto.\nLa parte esterna del complesso ferroviario occupa l'area sud della grande piazza ed \u00e8 costituita da un lungo pergolato in acciaio con copertura di pannelli in teflon forato, che fa ombra alla sottostante galleria commerciale ipogea e alle scale d'accesso alla stazione. La particolarit\u00e0 dell'interno \u00e8 costituita dal pozzo di stazione, dove le scale mobili si intrecciano sospese. Inoltre sono presenti due installazioni artistiche di Michelangelo Pistoletto."}
{"id": "1860450", "revid": "27723", "url": "https://it.wikipedia.org/wiki?curid=1860450", "title": "Marinko \u011civoje", "text": ""}
{"id": "1860452", "revid": "2110845", "url": "https://it.wikipedia.org/wiki?curid=1860452", "title": "Vincenzo Carano", "text": "Carriera.\nConta una presenza col nella Prima Divisione 1921-1922."}
{"id": "1860453", "revid": "986213", "url": "https://it.wikipedia.org/wiki?curid=1860453", "title": "Mainardo II di Hohenzollern-Sigmaringen", "text": "Biografia.\nInfanzia.\nMainardo II era figlio del Principe Massimiliano di Hohenzollern-Sigmaringen e di Maria Clara di Berg. Succeduto al padre in tenera et\u00e0, venne sottoposto in un primo tempo alla tutela della madre e dello zio, Francesco Antonio di Hohenzollern-Haigerloch.\nMatrimonio.\nMainardo spos\u00f2 Giovanna di Montfort (1678-1759), figlia del conte Antonio II di Montfort.\nCarriera militare.\nDopo i primi studi presso l'Universit\u00e0 di Ingolstadt, Mainardo II intraprese la carriera militare al servizio del Sacro Romano Impero e venne quindi inviato a Vienna per poi combattere in Ungheria e nella Guerra della Grande Alleanza.\nMorte.\nIl principe Mainardo mor\u00ec il 20 ottobre 1715 a Sigmaringen.\nDiscendenza.\nMainardo e Giovanna di Montfort ebbero:"}
{"id": "1860463", "revid": "1714743", "url": "https://it.wikipedia.org/wiki?curid=1860463", "title": "Giuseppe Federico Ernesto di Hohenzollern-Sigmaringen", "text": "Biografia.\nInfanzia.\nGiuseppe Francesco Ernesto era figlio del Principe Mainardo II di Hohenzollern-Sigmaringen e di Giovanna di Montfort.\nCarriera militare.\nEducato inizialmente dalla madre, come risultato della Guerra di successione spagnola, venne inviato a Vienna. Fu presso la capitale imperiale che ebbe dunque vita la prima vera formazione del giovane principe, venendo inquadrato nell'esercito austriaco col rango di generale di cavalleria e venendo poi promosso al grado di Feldmaresciallo Luogotenente. Egli rimase in servizio sino a quando non fece ritorno a Sigmaringen nel 1714. Morto suo padre nel 1715, egli gli succedette al trono ma sino al 1720 rimase sottoposto alla reggenza della madre.\nMatrimoni.\nGiuseppe Francesco Ernesto si spos\u00f2 due volte. Dal primo matrimonio, contratto con Maria di \u00d6ttingen-Spielberg, nacquero sei figli.\nAlla morte della prima moglie, si rispos\u00f2 con Teresa di Waldburg-Trauchberg, dalla quale ebbe tre figli.\nPrincipe di Hohenzollern-Sigmaringen.\nGiuseppe seppe mantenere sempre ottimi rapporti con l'elettorato di Baviera e quando il principe elettore Carlo Alberto venne eletto imperatore col nome di Carlo VII, quest'ultimo lo nomin\u00f2 suo consigliere privato.\nGiuseppe fu un accanito cacciatore e nel 1727 avvi\u00f2 la costruzione del \"Wildpark Josefslust\" a Sigmaringen, un grande parco ove poter cacciare in libert\u00e0. Nel 1736, inoltre, avvi\u00f2 delle opere di restauro e ammodernamento del Castello di Sigmaringen, aggiungendovi la Sala dei Cavalieri e la Sala degli Antenati.\nViene ricordato ancora oggi come uno tra i maggiori modernizzatori della citt\u00e0 di Sigmaringen per il proprio contributo alla promozione delle arti e delle scienze nel nucleo cittadino. Egli fece costruire la chiesa parrocchiale di San Giovanni, la cappella di San Giuseppe, la residenza di caccia di Ludwiglust e la locale chiesa di Sant'Anna. Presso di lui lavorarono artisti come Johann Michael Feuchtmayer il giovane, Johann Georg Weckenmann e Andreas Meinrad von Ow. Egli inoltre peror\u00f2 la causa di canonizzazione di padre Fedele da Sigmaringen, che venne nominato patrono del principato.\nMorte.\nIl principe Giuseppe mor\u00ec l'8 dicembre 1769 a Haigerloch.\nDiscendenza.\nGiuseppe Francesco Ernesto e Maria di \u00d6ttingen-Spielberg, sua prima moglie, ebbero:\nDal secondo matrimonio con Teresa di Waldburg-Trauchberg nacquero:"}
{"id": "1860468", "revid": "196390", "url": "https://it.wikipedia.org/wiki?curid=1860468", "title": "Giovanni Francesco Ernesto di Hohenzollern-Sigmaringen", "text": ""}
{"id": "1860478", "revid": "1714743", "url": "https://it.wikipedia.org/wiki?curid=1860478", "title": "Carlo Federico di Hohenzollern-Sigmaringen", "text": "Biografia.\nInfanzia ed educazione.\nCarlo Federico era figlio del Principe Giuseppe Federico Ernesto di Hohenzollern-Sigmaringen e della sua prima moglie, Maria Francesca di \u00d6ttingen-Spielberg, figlia del principe Francesco Alberto di \u00d6ttingen-Spielberg.\nCresciuto presso la corte di Monaco di Baviera, venne successivamente trasferito alle universit\u00e0 di Friburgo in Brisgovia, Gottinga e Ingolstadt.\nDal 1746 inizi\u00f2 il proprio \"Grand Tour\" attraverso l'Austria e l'Italia, cogliendo l'occasione per visitare diverse aziende agricole che gli diedero modo di implementare poi l'agricoltura in patria.\nMatrimonio.\nCarlo Federico spos\u00f2 il 2 marzo 1749 Giovanna di Hohenzollern-Berg (1727-1787), figlia di Francesco Guglielmo di Hohenzollern-Berg (1704-1737).\nPrincipe di Hohenzollern-Sigmaringen.\nCarlo Federico nel 1769 eredit\u00f2 il trono paterno e successivamente venne nominato da Giuseppe II d'Asburgo-Lorena Ciambellano del Sacro Romano Impero e Feldmaresciallo Luogotenente della circoscrizione sveva.\nMorte.\nIl principe Carlo Federico mor\u00ec il 20 dicembre 1785 a Krauchenwies.\nDiscendenza.\nCarlo Federico e Giovanna di Hohenzollern-Berg ebbero i seguenti eredi:"}
{"id": "1860482", "revid": "74801", "url": "https://it.wikipedia.org/wiki?curid=1860482", "title": "Lars Gullin", "text": "Biografia e carriera.\nLars Gullin fu un bambino prodigio, basti pensare che a cinque anni gi\u00e0 componeva semplici pezzi con la fisarmonica e a tredici anni fu preso a suonare il clarinetto in una banda militare. La sua carriera da professionista per\u00f2 inizi\u00f2 attorno ai vent'anni in qualit\u00e0 di pianista classico. \nNel frattempo inizi\u00f2 a frequentare i jazz club di Stoccolma, dove si era trasferito, e inizi\u00f2 a suonare il clarinetto e il sassofono contralto in alcune orchestre. Durante questo periodo gli capit\u00f2 casualmente di suonare il sassofono baritono in un'orchestra e cap\u00ec subito che era il suo strumento. Quando ascolt\u00f2 per la prima volta l'album \"Re-Birth of the Cool\" di Gerry Mulligan non ebbe pi\u00f9 dubbi sulla strada da intraprendere.\nLars Gullin fu effettivamente uno dei pi\u00f9 grandi sassofonisti baritoni di tutti i tempi, nonch\u00e9 compositore. Inizialmente influenzato da Gerry Mulligan seppe comunque trovare un sound e un fraseggio molto personale tanto da diventare il miglior sassofonista baritono europeo e uno dei migliori al mondo della sua epoca, con Gerry Mulligan, Serge Challof e Pepper Adams.\nTra i suoi brani pi\u00f9 noti ricordiamo \"Manchester Fog\", \"Pernz\" e \"Peter of April\". Dal 1951 vanta diverse collaborazioni prestigiose: Zoot Sims, Lee Konitz, Arne Domn\u00e9rus, Rolf Ericson, Stan Getz, Quincy Jones, Monica Zetterlund.\nIncide a nome proprio e come ospite pi\u00f9 di 30 album tutti di straordinaria qualit\u00e0 musicale. \nNel 1954 la rivista Down Beat lo proclam\u00f2 miglior debuttante dell'anno, e nel 1955 partecip\u00f2 a un tour europeo con il gruppo di Chet Baker. \nNel 1959 pass\u00f2 un lungo periodo in Italia collaborando coi migliori jazzisti italiani: Franco Cerri, Oscar Valdambrini, Gianni Basso, Giorgio Azzolini, Sergio Fanni, Renato Sellani, Mario Pezzotta e Ettore Righello\n\u00c8 presente in due straordinari lavori discografici Basso-Valdambrini Octet New Sound from Italy inciso a Milano il 17 dicembre del 1959 e Gil Cuppini Quintet inciso a Milano nel marzo del 1960. Il suo sax baritono lo ritroviamo anche nella colonna sonora e nelle musiche composte da Piero Umiliani per il film \"I soliti ignoti\" di Mario Monicelli dove era presente anche la tromba di \nChet Baker.\nSuon\u00f2 per qualche mese alla Taverna Messicana di Milano con un quartetto formato da Gene Victory alla batteria, Giorgio Buratti al contrabbasso, il cantante Henry Wright e il pianista Victor Bacchetta, suonando poi di nuovo con Chet Baker e partecipando a dei programmi radio da Losanna con il sassofonista Flavio Ambrosetti.\nPurtroppo la sua dipendenza dalle droghe e dall'alcol aveva preso il sopravvento e la sua carriera aveva iniziato a risentirne; destino comune, questo, a Chet Baker e ad altri.\nLars Gullin ebbe 3 figli: Danny Gullin, Peter Gullin (anch'egli sassofonista), nato a Milano il 22 aprile 1959 e scomparso a Uppsala il 7 ottobre 2003 in Svezia e Gabriella Gullin 1961 a cui dedic\u00f2 tre composizioni \"Danny's Dream\", \"Peter of April\" e \"Gabriella\".\nLars Gullin mor\u00ec nel 1976 di infarto, causato indirettamente dalla massiccia assunzione nel corso degli anni di stupefacenti e alcolici.\nLars Gullin suonava un sassofono baritono Selmer Mk6 con una imboccatura Berg Larsen hard rubber."}
{"id": "1860483", "revid": "226458", "url": "https://it.wikipedia.org/wiki?curid=1860483", "title": "Iridia Eleri", "text": "Iridia Eleri \u00e8 una dei personaggi del ciclo \"Il Druido Supremo di Shannara\" scritto da Terry Brooks, e aiuter\u00e0 Shadea a'Ru ad esiliare Grianne Ohmsford all'interno del Divieto.\nStoria.\nLa solitudine fu una costante della vita di Iridia. Gi\u00e0 in tenera et\u00e0 i suoi genitori si accorsero delle sue doti magiche, che a causa della superstizione e degli antichi miti destavano in loro diffidenza e paura: per questo motivo fu mandata a studiare presso una vecchia che si diceva conoscesse le arti magiche e fu allontanata dai fratelli e dal resto della famiglia. Per dieci anni segu\u00ec la propria maestra che si era rivelata un'inetta ma che almeno le aveva permesso di dare libero sfogo alle sue capacit\u00e0; quando si sent\u00ec pronta e stanca della presenza della vecchia, la liquid\u00f2 in poco tempo e la gett\u00f2 senza alcuna piet\u00e0 in un pozzo dove la sua ex maestra alla fine trov\u00f2 la morte.\nFugg\u00ec nella Malaterra dove incontr\u00f2 Shadea, con cui prosegu\u00ec i suoi studi. Quando furono pronte andarono a Paranor ma nel viaggio si innamor\u00f2 di un uomo con cui trascorse momenti meravigliosi: nonostante ci\u00f2 si un\u00ec alla causa dei druidi ed incontr\u00f2 Ahren Elessedil. La strega degli Elfi si innamor\u00f2 profondamente di lui e quando nacque la figlia del suo consorte la abbandon\u00f2, assieme al padre. in qualche modo l'Ard Rhys scopr\u00ec l'intera vicenda e si indign\u00f2 moltissimo con il Druido; come se questo non fosse bastato, Ahren rifiut\u00f2 il suo amore, essendo ancora innamorato di una sua compagna di viaggi nella terra di Parkasia che per\u00f2 non ce l'aveva fatta a tornare nelle Quattro Terre. L'elfo era certo che non avrebbe pi\u00f9 potuto amare nessuno in quel modo.\nIridia invece scaric\u00f2 ogni colpa sull'Ard Rhys e si un\u00ec ai congiurati di Shadea a'Ru. Nel momento in cui il dolore e la frustrazione dominavano la strega, fu adescata dalla \"Voce\" che la convinse a recarsi nelle rovine del Regno del Teschio dove avrebbe dovuto preparare i riti che stabilirono successivamente un contatto stabile tra le Quattro Terre e il Divieto. Fu in questo modo che Iridia ricevette la notte liquida e la Voce continu\u00f2 ad alimentare il suo odio verso Grianne in modo che nella strega non fossero venuti dubbi o timori.\nGuidata dalla misteriosa entit\u00e0, Eleri contatt\u00f2 Sen Dunsidan e le promise di diventare la sua spia presso i druidi; in segno di buona fede le consegn\u00f2 la notte liquida che lui a sua volta consegn\u00f2 a Shadea: in questo modo il piano della Voce prendeva forma.\nDopo l'esilio di Grianne, l'entit\u00e0 decise di rivelarsi alla strega degli Elfi: essa non era altri che Il Moric, un demone al servizio di Tael Riverine, che uccise Iridia e ne prese le sembianze."}
{"id": "1860486", "revid": "124026970", "url": "https://it.wikipedia.org/wiki?curid=1860486", "title": "Passo del Cuvignone", "text": "Il passo del Cuvignone \u00e8 un valico in prossimit\u00e0 di Vararo, nel varesotto tra la Valcuvia e il luinese.\nNel ciclismo \u00e8 noto per la sua impegnativa salita, che \u00e8 possibile scalare da diversi versanti (direttamente da Cittiglio o Porto Valtravaglia, oppure indirettamente, dopo aver scalato il Sant'Antonio o il San Michele). \u00c8 usata per allenamento, sin dai tempi di Alfredo Binda (originario della zona) avendo discese particolarmente tecniche ed impegnative. Vi si allenava anche Ivan Basso. Il passo ha una pendenza media dell'8.2% partendo da Cittiglio,mentre scende al 7.2% se si parte da Porto Valtravaglia.\nIl passo \u00e8 famoso anche nel mondo automobilistico, in quanto fin dagli anni 80 \u00e8 il tratto cronometrato pi\u00f9 selettivo del \"rally ACI Varese\", oggi \"Rally dei laghi\". Anche nell'automobilismo, come nel ciclismo \u00e8 stato percorso in tutti i sensi, e in tutti in ogni senso di percorrenza si \u00e8 sempre distinto per la sua difficolt\u00e0 composta da tratti veloci, altri pi\u00f9 lenti ma molto tecnici, tornanti stretti in salita e in discesa, il tutto per una lunghezza di circa 12/14\u00a0km. a discrezione dell'ente organizzativo della manifestazione."}
{"id": "1860489", "revid": "1714743", "url": "https://it.wikipedia.org/wiki?curid=1860489", "title": "Antonio Luigi di Hohenzollern-Sigmaringen", "text": "Biografia.\nInfanzia ed educazione.\nAntonio Aloisio/Luigi era figlio del Principe Carlo Federico di Hohenzollern-Sigmaringen e di Giovanna di Hohenzollern-Berg. Egli trascorse la propria giovinezza a 's-Heerenberg e nei possedimenti olandesi di sua madre, e solo successivamente venne educato presso le universit\u00e0 di Friburgo in Brisgovia e Ingolstadt.\nMatrimonio.\nAntonio Luigi spos\u00f2 il 13 agosto 1782 Amalia Zefirina di Salm-Kyrburg (1760-1841), figlia del Principe Filippo Giuseppe di Salm-Kyrburg.\nPrincipe di Hohenzollern-Sigmaringen.\nNel 1785 succedette al trono paterno e pi\u00f9 tardi ottenne dalla madre defunta anche i di lei vasti possedimenti nei Paesi Bassi tra i quali spiccavano la contea di Berg-'s-Heerenberg. Nel 1790 presenzi\u00f2 all'incoronazione dell'imperatore Leopoldo II.\nAllo scoppio della Rivoluzione francese, per sicurezza, Antonio Luigi decise di abbandonare il proprio territorio e rifugiarsi a Vienna facendo ritorno in patria solo nel 1796. Nel 1802, dopo gli interventi del Bonaparte in quell'area, perse i propri possedimenti olandesi, ricevendone in cambio la signor\u00eca di Glatt e i monasteri secolarizzati di Inzigofen e Buseck come risarcimento.\nNel 1806, il Principe decise di unirsi alla Confederazione del Reno in cambio della garanzia della piena sovranit\u00e0 sui propri territori. I suoi territori, inoltre, erano stati dal matrimonio connessi con la Francia attraverso il possedimento dei domini di Achberg e Hohenfels che gli vennero riconosciuti anche dal Congresso di Vienna, riunione alla quale lo stesso Antonio Luigi prese parte ottenendo anche la restituzione dei propri ex domini passati sotto la dominazione napoleonica alla Baviera ed alcuni territori nei Paesi Bassi. Nel 1815 il principato divenne membro della Confederazione germanica.\nUltimi anni e morte.\nSotto il governo del principe Antonio Luigi venne costruita la cosiddetta \"Fruchtkasten\" (\"scatola di frutta\"), ovvero il Castello di Sigmaringen, il quale veniva cos\u00ec definito per essere contraddistinto da un grande edificio centrale di cinque piani, interamente realizzato tra il 1815 ed il 1817.\nIl principe Antonio Luigi mor\u00ec il 17 ottobre 1831 a Sigmaringen.\nDiscendenza.\nAntonio Aloisio/Luigi e Amalia Zefirina di Salm-Kyrburg ebbero i seguenti eredi:"}
{"id": "1860490", "revid": "1441339", "url": "https://it.wikipedia.org/wiki?curid=1860490", "title": "Fernando Torres", "text": "Soprannominato \"El Ni\u00f1o\" (in italiano \"il bambino\"), per i suoi tratti somatici e per la sua precocit\u00e0, ha esordito nella Liga a 18 anni e a 19 \u00e8 diventato capitano dell'. Nel prosieguo della sua carriera ha vestito le maglie di , , e ancora Atl\u00e9tico Madrid, prima di chiudere la carriera nel . Insieme a Juan Mata, Pedro, J\u00fcrgen Kohler e Andreas M\u00f6ller, \u00e8 uno dei cinque giocatori che hanno vinto una UEFA Champions League, una UEFA Europa League, un Europeo e un Mondiale.\nCon la nazionale spagnola si \u00e8 laureato campione d'Europa nel 2008 e nel 2012 e campione del mondo nel 2010.\nBiografia.\nFernando Torres ha una sorella e un fratello maggiori: Mari Paz e Israel. Israel, che giocava come portiere, chiedeva spesso a Fernando di tirargli il pallone, facendo cos\u00ec appassionare quest'ultimo al calcio. Nel 2009 si \u00e8 sposato a El Escorial con Olalla Dom\u00ednguez Liste, che aveva conosciuto quando aveva 8 anni; la coppia ha tre figli.\nNel 2011 gli \u00e8 stato intitolato lo stadio del Club de F\u00f9tbol Fuenlabrada, squadra della sua citt\u00e0 natale. La partita di inaugurazione dell'impianto ha visto affrontarsi in amichevole il 1\u00ba settembre 2011 la squadra di casa e l'Atl\u00e9tico Madrid (club in cui lo spagnolo \u00e8 cresciuto), che ha vinto per 3-0.\nCaratteristiche tecniche.\nDotato di velocit\u00e0, ottima tecnica individuale, fiuto per il gol e abilit\u00e0 nel gioco aereo, nei periodi pi\u00f9 brillanti della propria carriera \u00e8 stato considerato uno dei migliori centravanti del mondo. Nel 2001 \u00e8 stato inserito nella lista dei 100 migliori giovani calciatori stilata da Don Bal\u00f3n.\nCarriera.\nClub.\nGli esordi e l'affermazione nell'Atl\u00e9tico Madrid.\nInizia a giocare a calcio all'et\u00e0 di 10 anni nel Rayo 13. A 11 anni - dopo aver sostenuto un provino - viene prelevato dall'Atl\u00e9tico Madrid. Nel 1999 firma il suo primo contratto da professionista con i \"Colchoneros\". A causa di un infortunio alla gamba - che lo tiene fermo fino a dicembre - esordisce in prima squadra il 27 maggio 2001 contro il allo stadio Vicente Calder\u00f3n di Madrid, diventando - all'et\u00e0 di 17 anni - il pi\u00f9 giovane giocatore ad indossare la maglia dell'Atl\u00e9tico Madrid. Una settimana pi\u00f9 tardi ha segnato la sua prima rete contro l'.\nL'anno successivo la squadra viene promossa nella Liga. Nella sua prima stagione nel massimo campionato spagnolo Torres ha giocato 29 partite e realizzato 13 gol. Nella stagione 2003-2004 Torres, a 19 anni, \u00e8 stato nominato capitano dei \"Colchoneros\", diventando cos\u00ec il pi\u00f9 giovane capitano della storia dell'Atl\u00e9tico Madrid. Quella stagione per Torres \u00e8 stata la pi\u00f9 prolifica dal punto di vista realizzativo con la maglia dell'Atl\u00e9tico Madrid per un totale di 21 reti in 40 partite e disputate. L'Atl\u00e9tico \u00e8 arrivato settimo in campionato, qualificandosi per la Coppa Intertoto 2004. Durante tale manifestazione, prima competizione internazionale disputata da Torres, ha segnato 2 gol in 5 partite, alle quali si sono aggiunti altri 16 gol in campionato e 2 in Coppa del Re per un totale di 20 reti in 49 gare.\nSia nella stagione 2005-2006 sia in quella 2006-2007 tra campionato e Coppa del Re Torres ha disputato 40 partite segnando rispettivamente 13 e 15 gol, risultando il miglior marcatore della propria squadra per 5 stagioni consecutive (dal 2003-2004 al 2006-2007).\nIl passaggio Liverpool e la consacrazione internazionale.\nIl 3 luglio 2007, il ha ufficializzato l'acquisto di Torres per la cifra record di 26,5 milioni di sterline (circa 20 milioni in contanti pi\u00f9 la cessione di Luis Garc\u00eda); il giocatore spagnolo ha firmato un contratto di 6 anni con i \"Reds\".\nTorres ha esordito in gare ufficiali con il Liverpool l'11 agosto 2007, contro l' (2-1) e ha realizzato la sua prima rete in Premier League il 19 agosto al 16\u00ba minuto di Liverpool- (1-1). La sua prima presenza in Champions League avvenne nei preliminari dell'edizione 2007-08 contro il , mentre la prima rete in Europa risale il 28 novembre 2007, contro il .\nAl suo primo anno con i \"Reds\" ha realizzato 33 reti stagionali, stabilendo alcuni primati: ha infatti battuto il precedente record di gol in una stagione con il Liverpool, che apparteneva a Michael Owen (28 centri), nonch\u00e9 il record di 23 reti alla prima stagione in Premier League di uno straniero, appartenuto a Ruud van Nistelrooij. Ha inoltre eguagliato il record di 8 partite casalinghe consecutive in gol, detenuto da Roger Hunt (stagione 1961-1962, quando il Liverpool giocava in Second Division). Degne di nota anche le due triplette realizzate in due partite casalinghe consecutive, impresa che nella massima serie inglese non riusciva a un giocatore del Liverpool dal 1946.\nEletto miglior giocatore della Premier League 2007-2008 nell'ambito dei \"Northwest Football Awards\". nello stesso anno vince anche il con la Spagna; l'ottima annata consente a Torres di piazzarsi al 3\u00ba posto nella classifica del Pallone d'oro 2008 con 179 punti e del FIFA World Player 2008 con 203 punti, oltre che di essere inserito nel FIFPro World XI. Inoltre, nonostante fosse al Liverpool solo da un anno e mezzo, nel febbraio 2009 \u00e8 stato inserito dal \"Times\" nella lista dei 50 pi\u00f9 grandi giocatori dei \"Reds\".\nNel corso della stagione 2009-2010, il 29 dicembre 2009 al Villa Park di Birmingham, ha segnato il suo 50\u00ba gol in 72 presenze in Premier League, diventando cos\u00ec il giocatore dei \"Reds\" a raggiungere tale traguardo nel minor numero di partite. Nonostante diversi periodi di inattivit\u00e0 a causa di infortuni in particolare al ginocchio destro, Torres \u00e8 risultato il miglior marcatore stagionale del Liverpool con 22 reti (18 in Premier League e 4 in Europa League).\nI suoi ultimi due goal per i \"Reds\" vengono realizzati nella trasferta del 22 gennaio 2011 contro il , nello 0-3 finale. Termina la propria esperienza al Liverpool con all'attivo 65 reti in 102 gare di campionato, 81 reti in 142 presenze totali.\nL'esperienza al Chelsea.\nIl 31 gennaio 2011 viene ufficializzato il suo trasferimento a titolo definitivo al Chelsea per 50 milioni di sterline (circa \u20ac 58,5 milioni), che lo hanno reso (all'epoca) l'acquisto pi\u00f9 costoso nella storia dei \"Blues\" e del calcio inglese. L'attaccante spagnolo ha firmato un contratto di cinque anni e mezzo con il club londinese. Esordisce con la maglia del Chelsea il 6 febbraio 2011 proprio contro la sua ex squadra, il Liverpool, in un incontro di Premier League vinto 1-0 dai \"Reds\". Il primo gol con i \"Blues\" arriva il 23 aprile contro il ; sar\u00e0 l'unica rete segnata nella prima stagione al Chelsea, conclusa con 18 presenze tra Premier League e Champions League.\nAnche la stagione successiva non \u00e8 particolarmente positiva sul piano realizzativo (11 reti in 49 partite); tuttavia, Torres realizza alcuni gol pesanti, come quello messo a segno nei minuti di recupero della semifinale di Champions League contro il , decisivo per l'accesso alla finalissima. Alla fine della stagione vince la FA Cup (6 presenze e 2 gol) e la Champions League (10 presenze e 3 gol), disputandone da subentrato la finale vinta ai rigori contro il .\nIl 12 agosto 2012 va a segno nel Community Shield 2012 perso per 2-3 contro il Manchester City. Il 31 agosto perde la Supercoppa UEFA 2012 contro l'Atletico Madrid (1-4). Il 7 novembre realizza il suo primo gol in Champions League, nella gara vinta per 3-2 con lo Shakhtar Donetsk. Il 13 dicembre, nella semifinale della Coppa del mondo per club 2012, realizza il secondo gol del Chelsea nella vittoria per 3-1 contro i messicani del , che ha valso l'accesso in finale, vinta poi dal (1-0).\nIl 14 marzo 2013 Torres, grazie al gol del definitivo 3-1 realizzato contro la , che ha valso al Chelsea la qualificazione ai quarti di Europa League, \u00e8 diventato il primo calciatore capace di segnare in 7 differenti competizioni nel corso della stessa stagione (sulle 8 totali disputate con la squadra londinese).\nIl 15 maggio seguente ha vinto l'Europa League nella finale contro il , partita terminata 2-1 nella quale ha aperto le marcature segnando il primo dei due gol del Chelsea. In totale nel corso della competizione Torres ha realizzato 6 reti in 9 partite, risultando il miglior marcatore della propria squadra e il quarto in assoluto. In seguito a questa vittoria \u00e8 entrato, insieme al compagno di squadra e di Nazionale Juan Manuel Mata, nel novero dei giocatori capaci di vincere un Mondiale, un Europeo una Champions League ed un'Europa League, risultando al tempo stesso campione in carica di tutte e quattro le competizioni; in precedenza anche Andreas M\u00f6ller e J\u00fcrgen Kohler avevano vinto questi 4 trofei, ma senza detenerli contemporaneamente.\nGrazie alla rete realizzata nell'ultima giornata di Premier League contro l'Everton, che ha determinato il 2-1 finale e per il Chelsea l'accesso diretto all'edizione 2013-2014 della Champions League, Torres ha concluso la stagione con un bottino di 23 gol in 64 partite (miglior realizzatore della propria squadra), ai quali si aggiungono anche 11 assist.\nIl primo gol della stagione 2013-2014, arriva in occasione della partita valida per la Supercoppa UEFA 2013 contro il Bayern Monaco, apre le marcature, non riuscendo per\u00f2 a evitare la sconfitta del Chelsea, che capitoler\u00e0 ai tiri di rigore.\nIl 30 aprile 2014 ha segnato il suo primo e unico gol alla sua ex squadra, l'Atletico Madrid, nella gara di ritorno della semifinale di Champions League, che tuttavia non \u00e8 bastato per raggiungere la finale della manifestazione. Durante l'ultima giornata di campionato sigla il gol che fissa sul 2-1 il punteggio della gara contro il Cardiff City.\nConclude la sua esperienza con i \"Blues\" dopo 3 anni e mezzo con 172 presenze e 45 gol.\nIl passaggio al Milan e il ritorno all'Atl\u00e9tico Madrid.\nIl 31 agosto 2014 passa in prestito al , in Serie A, per due anni con opzione per un terzo anno di contratto. Esordisce in campionato il 20 settembre seguente vestendo la maglia numero 9 subentrando al 76' ad Andrea Poli in Milan-, sfida persa per 0-1. Tre giorni pi\u00f9 tardi, nella prima gara da titolare contro l' (2-2), realizza la sua prima - e unica - rete in maglia rossonera. Il 27 dicembre il Chelsea comunica il passaggio di Torres al Milan a titolo definitivo. Due giorni pi\u00f9 tardi lascia i rossoneri dopo sole 10 presenze e 1 gol.\nIl 29 dicembre 2014 viene annunciato il suo ritorno all'Atl\u00e9tico Madrid con la formula del prestito di 18 mesi, in cambio di Alessio Cerci. Viene presentato al Vicente Calder\u00f3n il 4 gennaio 2015, di fronte a 45,000 persone giunte allo stadio per riaccoglierlo.\nDebutta con la nuova casacca il 7 gennaio 2015, in Copa del Rey, nel derby casalingo contro il Real Madrid vinto per 2-0. Torna al goal con la maglia \"rojiblanca\" nella gara di ritorno, mettendo a segno una doppietta nel 2-2 che qualifica l'Atl\u00e9tico Madrid ai quarti di finale. La prima presenza in Champions League con la maglia dell'Atl\u00e9tico Madrid arriva il 25 febbraio 2015, contro il , agli ottavi di finale. La partita si decide ai tiri di rigore e Torres realizza quello decisivo per il passaggio del turno. Il 21 marzo seguente segna il primo gol dal suo ritorno nella Liga, nella vittoria per 2-0 sul . Chiude la stagione con 7 goal e 36 presenze accumulate giocando per Milan e Atl\u00e9tico Madrid.\nIl 6 febbraio 2016 realizza il suo 100\u00ba gol con la maglia dei \"Colchoneros\", nella vittoria interna in rimonta contro l'Eibar. Nel mese di aprile stabilisce un record personale: tra campionato e Champions League, va a segno in cinque partite consecutive (contro Betis, Barcellona, Espanyol, Granada e Athletic Bilbao). Il 28 maggio 2016 disputa la sua seconda finale di UEFA Champions League nel derby perso contro il Real Madrid ai tiri di rigore. Durante i tempi regolamentari si procura un rigore, poi sbagliato da Antoine Griezmann. Chiude la stagione con un totale di 44 presenze e 12 reti.\nIl 2 marzo 2017 resta vittima di un grave infortunio nel corso della partita pareggiata per 1-1 contro il Deportivo La Coru\u00f1a: a causa uno scontro di gioco con \u00c1lex Berganti\u00f1os, sviene dopo aver battuto violentemente la testa; in seguito riprende conoscenza e viene trasportato nel locale ospedale, dove viene tenuto in osservazione per la notte. Conclude la stagione con 10 gol realizzati.\nIl 3 maggio 2018 gioca la sua 400\u00aa partita ufficiale con l'Atl\u00e9tico Madrid, in occasione della vittoriosa semifinale di Europa League contro l'. Il 16 maggio 2018 vince il suo primo trofeo europeo con l'Atletico Madrid, conquistando l'Europa League grazie alla vittoria 3-0 sul Marsiglia, entrando in campo al 90' al posto di Griezmann.\nIl 20 maggio 2018 gioca la sua ultima partita con il club madrileno, realizzando una doppietta nel pareggio 2-2 contro l\u2019Eibar e chiudendo cos\u00ec a quota 129 reti la sua carriera all\u2019Atletico Madrid, risultando il quinto migliore marcatore della storia dell'Atletico Madrid.\nSagan Tosu.\nIl 10 luglio 2018 si trasferisce al Sagan Tosu. Dodici giorni dopo esordisce nella partita persa per 1-0 contro il Vegalta Sendai. Dopo due stagioni trascorse nel campionato giapponese, il 23 agosto 2019 gioca l'ultima partita della sua carriera contro il Vissel Kobe dei suoi ex compagni di nazionale Andr\u00e9s Iniesta e David Villa.\nNazionale.\nNazionali giovanili.\nNel febbraio 2001, pochi mesi dopo essersi ristabilito dalla frattura alla gamba, Torres ha vinto il Torneo di Algarve con la Nazionale spagnola U-16. Nel maggio dello stesso anno sempre con la selezione Under-16 ha partecipato all'Europeo di categoria, vincendo anche tale manifestazione; qui Torres ha realizzato l'unico gol della finale e si \u00e8 laureato capocannoniere con 7 reti in 6 partite. \u00c8 stato inoltre scelto come miglior giocatore della competizione. A novembre, invece, \u00e8 stato convocato per il Mondiale Under-17, dove la \u00e8 stata eliminata nella fase a gironi e Torres ha segnato 1 gol in 3 partite.\nNel 2002 ha vinto con la sua Nazionale l'Europeo Under-19. Come gi\u00e0 accaduto nell'Europeo Under-16, Torres ha segnato l'unico gol della finale, si \u00e8 laureato capocannoniere (4 reti in 4 partite) ed \u00e8 stato eletto miglior giocatore della competizione.\nNazionale maggiore.\nGli esordi, l'Europeo 2004 e il Mondiale 2006.\nTorres ha debuttato nella nazionale maggiore il 6 settembre 2003 in amichevole contro il . Il 28 aprile 2004 ha segnato il suo primo gol con le \"Furie Rosse\" contro l'.\nHa fatto parte della selezione che ha partecipato all'Europeo 2004, dove \u00e8 subentrato dalla panchina nelle prime due partite del girone eliminatorio e ha disputato come titolare la terza e decisiva contro il Portogallo, persa per 1-0, che ha sancito l'eliminazione della Spagna.\n\u00c8 stato convocato per il Mondiale 2006, dove ha segnato il gol del definitivo 4-0 contro l' nella partita inaugurale del girone e 2 reti contro la (3-1, la seconda su calcio di rigore), per un totale di 3 gol in 4 partite.\nIl vittorioso Europeo 2008 e la Confederations Cup 2009.\nConvocato anche per l'Europeo 2008, si \u00e8 rivelato uno dei protagonisti della manifestazione con 5 presenze e 2 reti, tra cui quella che il 29 giugno 2008 a Vienna ha deciso la finale, consegnando alla Spagna il secondo titolo europeo della sua storia.\nIl 1\u00ba giugno 2009 \u00e8 stato convocato per la Confederations Cup che si \u00e8 svolta in Sudafrica dal 14 al 28 giugno 2009: ha esordito segnando una tripletta alla , Alla fine della competizione, conclusa al terzo posto battendo dopo i tempi supplementari i padroni di casa del , Torres, grazie ai 3 gol realizzati nelle 5 partite giocate, \u00e8 risultato il secondo miglior marcatore della competizione dietro Lu\u00eds Fabiano (5 reti) e il migliore degli spagnoli nuovamente a pari merito con Villa.\nLa vittoria del Mondiale 2010 e il bis europeo nel 2012.\nNel 2010 \u00e8 stato convocato da del Bosque per il Mondiale in Sudafrica. Durante la manifestazione ha disputato tutte e 7 le partite della Spagna (4 da titolare, venendo sempre sostituito nel secondo tempo, e 3 da subentrante) senza segnare alcun gol e l'11 luglio 2010 a Johannesburg, dopo aver vinto per 1-0 la finale contro i , si \u00e8 aggiudicato il titolo di campione del mondo con la sua Nazionale.\nNel maggio del 2012 \u00e8 stato inserito dal CT Vicente del Bosque nella lista dei 23 convocati per l'Europeo 2012 in Polonia e Ucraina. Nella seconda giornata del girone eliminatorio ha segnato una doppietta realizzando la prima e la terza rete della Spagna nel 4-0 ottenuto contro l' e nella finale del 1\u00ba luglio 2012 contro l'Italia, dopo essere subentrato a F\u00e0bregas nel corso del secondo tempo, ha segnato il terzo gol spagnolo e fornito l'assist per il definitivo 4-0 di Mata. Grazie a questo gol e a questo assist, Torres ha vinto la Scarpa d'oro come miglior marcatore dell'Europeo 2012 con 3 reti (tante quante Balotelli, Dzagoev, G\u00f3mez, Mand\u017euki\u0107 e Ronaldo) e un assist (come G\u00f3mez) in 189 minuti di gioco ed \u00e8 anche diventato il primo ed unico giocatore a segnare una rete in due diverse finali di un Europeo.\nConfederations Cup 2013 e Mondiale 2014.\nIl 7 settembre 2012, giocando l'amichevole vinta per 5-0 contro l', ha raggiunto le 100 presenze con la maglia della Nazionale spagnola.\nConvocato dal CT del Bosque per la Confederations Cup 2013, ha esordito nella manifestazione il 20 giugno 2013 nella seconda partita della fase a gironi contro segnando una quaterna (prima in Nazionale) nel 10-0 finale. Grazie a queste reti ha anche eguagliato il record di 4 gol realizzati in una sola partita di Confederations Cup stabilito da Cuauht\u00e9moc Blanco e Marzouq Al-Otaibi nel 1999; in seguito tale record \u00e8 stato raggiunto anche da Abel Hern\u00e1ndez che ha segnato 4 gol anch'egli nel corso della Confederations Cup 2013 e sempre contro Tahiti. Al termine del torneo, che la Spagna ha concluso al secondo posto, Torres \u00e8 risultato essere il capocannoniere con 5 gol, insieme a Fred, e si \u00e8 aggiudicato la Scarpa d'oro in virt\u00f9, a parit\u00e0 di assist (uno per entrambi), del minor numero di minuti giocati rispetto al brasiliano (273 minuti contro 423).\nConvocato per il , Torres ha giocato le prime due partite della fase a gironi subentrando dalla panchina. Nella terza ed ultima gara contro l', con la Spagna gi\u00e0 eliminata, \u00e8 stato schierato da titolare mettendo a segno la seconda rete nel 3-0 contro i \"Socceroos\".\nQuella contro gli australiani \u00e8 stata anche la sua ultima partita con la selezione spagnola, con cui ha segnato 38 reti in 110 partite.\nAllenatore.\nIl 25 luglio 2021 viene ingaggiato come allenatore della selezione della \"Juvenil A\" dell'.\nStatistiche.\nPresenze e reti nei club.\nTra club, nazionale maggiore e nazionali giovanili, Fernando Torres ha totalizzato globalmente 909 partite segnando 323 reti, alla media di 0,36 gol a partita.\n\"Statistiche aggiornate al termine della carriera da calciatore.\"\nRecord.\nDurante la sua carriera Fernando Torres \u00e8 riuscito a battere alcuni record:"}
{"id": "1860491", "revid": "1974194", "url": "https://it.wikipedia.org/wiki?curid=1860491", "title": "H. Emilie Cady", "text": "Il suo libro del 1896 \"Lessons in truth\" \u00e8 oggi considerato il testo fondamentale della Unity Church e dalla sua prima pubblicazione \u00e8 stato tradotto in undici lingue (tra cui l'italiano, con 6 edizioni tra il 1920 e il 1939) e diffuso in oltre un milione e mezzo di copie.\nBiografia.\nNata nel 1848 a Syracuse, nello Stato del New York, svolse inizialmente la professione di maestra elementare nella sua citt\u00e0 natale. Negli anni ottanta decise di dedicarsi alla medicina: studi\u00f2 omeopatia e inizi\u00f2 a esercitare a New York City.\nIn seguito la Cady svilupp\u00f2 un interesse sempre pi\u00f9 forte verso le tematiche religiose e spirituali e fu profondamente ispirata dagli insegnamenti biblici e dalla filosofia di Ralph Waldo Emerson. Entr\u00f2 in contatto con numerosi esponenti di primo piano del New Thought di allora, come Emma Curtis Hopkins, Emmet Fox (pastore della Chiesa di Scienza Divina), Ernest Holmes (inizialmente pastore della Chiesa di Scienza Divina e in seguito fondatore di Scienza religiosa) e Charles e Myrtle Fillmore, fondatori di Unity Church.\nNel 1891 la Cady invia ai coniugi Fillmore, di sua spontanea iniziativa, un pamphlet dal titolo \"Finding The Christ in Ourselves\" e i due decidono di pubblicarlo su \"Thought\", la rivista della chiesa. Inizia quindi una collaborazione regolare tra la Cady e Unity, fino alla pubblicazione di \"Lessons in truth\", diventato come si \u00e8 detto il testo chiave della Unity Church."}
{"id": "1860499", "revid": "287204", "url": "https://it.wikipedia.org/wiki?curid=1860499", "title": "Bandiera del Vietnam del Sud", "text": "La bandiera del Vietnam del Sud, consistente in tre strisce rosse orizzontali su sfondo giallo, fu disegnata dall'imperatore Th\u00e0nh Th\u00e1i nel 1890 e fu usata dall'imperatore B\u1ea3o \u0110\u1ea1i nel 1948. Fu la bandiera dei territori vietnamiti controllati dalla Francia fino al 1955 e rimase la bandiera del Vietnam del Sud fino al 1975, anno in cui si arrese al Vietnam del Nord.\nIl significato simbolico delle tre strisce rosse pu\u00f2 essere spiegato come il sangue unificatore che scorre al nord, al centro e al sud oppure pu\u00f2 essere assimilabile al simbolo rappresentante il sud nei bagua taoisti."}
{"id": "1860500", "revid": "1953061", "url": "https://it.wikipedia.org/wiki?curid=1860500", "title": "Canonbury", "text": "Canonbury \u00e8 una zona del London Borough of Islington a nord di Londra."}
{"id": "1860501", "revid": "767487", "url": "https://it.wikipedia.org/wiki?curid=1860501", "title": "Dentro me ti scrivo", "text": "Dentro me ti scrivo \u00e8 una canzone del cantante lucano Mango, contenuta nell'album \"L'albero delle fate\", pubblicato nel 2007.\nIl brano \u00e8 stato inserito nell'omonimo CD singolo, pubblicato il 12 ottobre 2007 come terzo estratto dall'album dopo \"Chiss\u00e0 se nevica\" (presentata al Festival di Sanremo 2007) e \"La fine delle poesie\". Per l'occasione \u00e8 stato girato a Roma il relativo videoclip, l'unico realizzato per promozionare l'album \"L'albero delle fate\".\nIl singolo, oltre all'omonimo brano, contiene la versione unplugged di \"Chiss\u00e0 se nevica\" cantata in coppia con la moglie Laura Valente, e la cover di una canzone di Giorgio Gaber intitolata \"Verso il terzo millennio\", eseguita durante il Festivalgaber nel luglio 2007.\nIl brano \u00e8 stato definito da Baglioni come la canzone d'amore pi\u00f9 bella che abbia mai sentito."}
{"id": "1860502", "revid": "287204", "url": "https://it.wikipedia.org/wiki?curid=1860502", "title": "Federazione Italiana Gioco Bridge", "text": "La Federazione Italiana Gioco Bridge (in sigla FIGB) \u00e8 una disciplina associata associata al CONI che gestisce l'attivit\u00e0 agonistica del gioco del bridge.\nStoria.\nFondata nel 1937 da 8 appassionati del gioco (Piero Acchiappati, Paolo Baroni, Adolfo Giannuzzi, Raoul Morpurgo, Enzo Pontremoli, Federico Rosa, Giano Vedovelli, Ciro Verratti), \u00e8 stata riconosciuta dal CONI nel 1993. Si occupa del coordinamento dell'attivit\u00e0 delle diverse societ\u00e0 affiliate attraverso la rete dei Comitati regionali, dell'organizzazione dei diversi tornei in ambito nazionale e della partecipazione delle rappresentative nazionali alle competizioni internazionali.\nLa federazione ha sede a Milano, in via Giorgio Washington 33.\nConsiglio federale.\nIl Consiglio federale \u00e8 stato eletto in data 25 febbraio 2017 e rester\u00e0 in carica per 4 anni."}
{"id": "1860505", "revid": "599013", "url": "https://it.wikipedia.org/wiki?curid=1860505", "title": "Jos\u00e9 Maria Jim\u00e9nez", "text": ""}
{"id": "1860507", "revid": "1543377", "url": "https://it.wikipedia.org/wiki?curid=1860507", "title": "Carlo di Gonzaga-Nevers", "text": "Biografia.\nCarlo I, alla morte di Vincenzo II Gonzaga, ultimo duca del ramo principale Gonzaga, fece sposare il figlio Carlo a Mantova il 25 dicembre 1627 Maria Gonzaga, figlia di Francesco IV Gonzaga.\nMaria portava in dote il Ducato di Mantova e del Monferrato, il cui titolo suo suocero acquis\u00ec per s\u00e9 con l'intento poi di trasmetterlo a Carlo. Tuttavia Cesare II Gonzaga signore di Guastalla rivendic\u00f2 il titolo scatenando la guerra di successione di Mantova e del Monferrato, durata dal 1628 al 1631.\nCarlo mor\u00ec il 14 agosto 1631 nel castello di Cavriana dove era convalescente, lasciando due bambini piccoli. Il suo unico figlio maschio Carlo divenne dunque il IX duca alla morte di Carlo I nel 1637 col nome di Carlo II. Avendo solo otto anni fu reggente per lui la madre Maria.\nFu sepolto nel santuario di Santa Maria delle Grazie, alle porte di Mantova.\nDiscendenza.\nCarlo e Maria ebbero due figli:"}
{"id": "1860510", "revid": "889336", "url": "https://it.wikipedia.org/wiki?curid=1860510", "title": "Cidade Velha", "text": "Cidade Velha (in creolo capoverdiano Sid\u00e0di V\u00e9lha, il toponimo significa \"citt\u00e0 vecchia\") \u00e8 una cittadina di Capo Verde, situata sull'isola di Santiago, nell'arcipelago di Sotavento. Si trova a 15 km ad ovest di Praia, la capitale di Capo Verde; fu la prima citt\u00e0 costruita dagli europei ai tropici nonch\u00e9 prima capitale di Capo Verde, quando si chiamava Ribeira Grande.\nStoria.\nLa zona venne chiamata \"Ribeira Grande\" (in portoghese grande spiaggia) dal navigatore genovese Antonio da Noli che esplor\u00f2 l'isola di Santiago, scoperta dal navigatore veneziano Alvise Da Mosto nel 1456.\nCon la scoperta dell'America divenne un punto importantissimo del commercio triangolare dell'Impero portoghese tra l'Africa, il Brasile e il Portogallo.\nLa citt\u00e0 venne fondata nel 1466 come un porto importante del commercio degli schiavi con la Guinea-Bissau e le verso Madera e il Portogallo, oltre che come capoluogo amministrativo della colonia portoghese di Capo Verde.\nLa citt\u00e0 fu punto di passaggio di grandi navigatori: Vasco da Gama nel 1497 durante la sua circumnavigazione dell'Africa diretto verso l'India e Cristoforo Colombo l'anno seguente, nel suo terzo viaggio verso le Americhe.\nA Cidade Velha si trova la pi\u00f9 antica chiesa coloniale del mondo, costruita nel 1495, la \"Igreja Nossa Senhora do Ros\u00e1rio\".\nNel 1578, 1585 e 1587 sub\u00ec gli attacchi del corsaro inglese Francis Drake.\nNel 1590 venne costruito \"Forte Real de S\u00e3o Filipe\" per la difesa di Riberira Grande.\nNel 1712 sub\u00ec gli attacchi dei bucanieri francesi, fu capitale della colonia di Capo Verde fino al 1769 quando venne spostata nella pi\u00f9 salubre \"Praia de Santa Maria\", l'odierna Praia.\nPatrimonio dell'umanit\u00e0.\nNel luglio del 2009 \u00e8 stata inserita tra i patrimoni dell'umanit\u00e0 dell'UNESCO.\nL'area protetta copre 209,1 ettari. Un tempo si chiamava Ribeira Grande, ma divenne Cidade Velha verso la fine del XVIII secolo.\nSi trova a sud dell'isola di Santiago, e rappresenta la prima colonia europea della zona. Ancora oggi si possono ammirare una fortezza, due chiese e le strade del tempo. Sono ancora in piedi anche i pilastri in marmo che nel XVI secolo ne ornavano la piazza.\n\u00c8 il primo sito di Capo Verde ad essere inserito tra i patrimoni dell'umanit\u00e0."}
{"id": "1860511", "revid": "767487", "url": "https://it.wikipedia.org/wiki?curid=1860511", "title": "Diana Gurtskaya", "text": "Ha rappresentato la Georgia all'Eurovision Song Contest 2008 di Belgrado con la canzone \"Peace Will Come\", classificandosi 11\u00aa nella finale dell'evento.\nBiografia.\nNata a Sukhumi, in Abcasia, da Guda Adamurovich Gurtskaya, un minatore mingreli, e Zaira Gurstskaya, un'insegnante, soffr\u00ec fin dalla nascita di cecit\u00e0. Gi\u00e0 da giovane desider\u00f2 di diventare una cantante, prospettiva caldeggiata dalla madre.\nHa studiato presso un collegio per bambini ipovedenti di Tbilisi, imparando parallelamente a suonare il pianoforte nonostante i dubbi dei suoi insegnanti.\nCon lo scoppio della guerra georgiano-abcasa fu costretta a lasciare la Georgia con la famiglia, raggiungendo prima un campo profughi e poi la capitale russa, Mosca. Seguendo la sua passione per la musica inizi\u00f2 a studiare presso la Scuola Gnessin, diplomandosi nel 1999, e si iscrisse alla facolt\u00e0 di lettere dell'Universit\u00e0 statale di Mosca.\nNel 1995 vinse il festival musicale internazionale \"Jalta-Mosca-Transit\" ricevendo un premio speciale della giuria per la canzone \"Tbilisi\". Tra i membri della giuria c'era il cantante Igor' Nikolaev, che la aiuter\u00e0 nella composizione di alcuni brani del suo primo album, \"Ty zdes\", pubblicato nel 2000 da ARS.\nIl 1\u00ba marzo 2008 il Tbilisi Sports Palace ospita la selezione nazionale adottata dalla Georgia per nominare il rappresentante della repubblica caucasica all'Eurovision Song Contest 2008 di Belgrado. Diana, dopo aver vinto la competizione, si guadagn\u00f2 il diritto di rappresentare la Georgia all'Eurovision con il brano \"Peace Will Come\", conquistando prima un 5\u00ba posto nella seconda semifinale, e poi un 11\u00ba posto nella finale dell'evento.\nDiana \u00e8 membro del consiglio esperto del \"\"Fondo delle assicurazioni sociali\" della Federazione Russa. Dal marzo 2010 \u00e8 Membro del \"Consiglio pubblico del Distretto Federale del Volga\" per lo sviluppo delle istituzioni della societ\u00e0 civile.\nDiana \u00e8 la fondatrice e presidentessa onoraria del fondo coinvolto nella fornitura di assistenza ai bambini vedenti e non vedenti, \"Secondo il suo cuore\".\" Nel 2010 viene insignita dell'\"\"Ordine dell'amicizia\" per dare un contributo significativo alle attivit\u00e0 pubbliche di beneficenza. La cantante \u00e8 in lizza per ricevere l'\"Ordine d'Onore della Georgia\".\nNel 2013 \u00e8 stata nominata dal presidente della Federazione Russa, membro della \"Commissione per le normative per i disabili\"\".\nVita privata.\nDal 21 settembre 2005 \u00e8 sposata con l'avvocato russo Pyotr Ku\u010derenko, dal quale ha avuto un figlio, Konstantin, nato nel 2007.\nNel 2014 ha firmato una petizione lanciata dal ministero della cultura russo a favore dell'annessione russa della Crimea."}
{"id": "1860513", "revid": "767487", "url": "https://it.wikipedia.org/wiki?curid=1860513", "title": "Ernest Holmes", "text": "Biografia.\nErnest Holmes nasce nel 1887 in una piccola fattoria del Maine, ultimo di nove figli. Gi\u00e0 durante l'adolescenza coltiva un interesse nei confronti delle questioni spirituali e metafisiche. A 18 anni lascia la scuola e si trasferisce a Boston, dove lavora in una drogheria coltivando al contempo i suoi studi personali e rimanendo colpito dalla filosofia di Ralph Waldo Emerson. Si avvicina inizialmente alla Chiesa scientista e al pensiero di Mary Baker Eddy, ma abbandona questo interesse quando scopre gli insegnamenti di Phineas Quimby e degli altri esponenti del New Thought. A 25 anni si trasferisce a Venice, in California, dove proseguendo le sue letture approda ai libri di Thomas Troward. In California, quasi casualmente, inizia la sua attivit\u00e0 di predicatore iniziando a parlare del pensiero di Troward a piccoli gruppi e suscitando un crescente interesse. In seguito viene ordinato ministro del culto in seno alla Chiesa di Scienza Divina.\nNel 1919 pubblica il suo primo libro, \"Creative Mind\", seguito in breve tempo da \"Creative Mind and Success\". Nel 1922 viene pubblicato per la prima volta \"The Science of Mind\", che diventer\u00e0 il testo fondamentale di Scienza Religiosa, e che sar\u00e0 tradotto in seguito anche in francese, tedesco e giapponese. A questo punto i suoi discepoli iniziano a premere perch\u00e9 egli fondi un'organizzazione indipendente: dopo un rifiuto iniziale nel 1927 vede la luce l'Insitute for Religious Science and School of Philosophy, primo nucleo di quella che nel 1953 prender\u00e0 il nome la Chiesa di Scienza Religiosa.\nLo stesso anno sposa a Los Angeles Hazel Durkee Foster, che viene a mancare nel 1957.\nMuore nel 1960."}
{"id": "1860516", "revid": "110157", "url": "https://it.wikipedia.org/wiki?curid=1860516", "title": "Serie A1 2008-2009 (pallavolo maschile)", "text": "La Serie A1 italiana di pallavolo maschile 2008-2009 si \u00e8 svolta dal 27 settembre 2008 al 17 maggio 2009: al torneo hanno partecipato quattordici squadre di club italiane e la vittoria finale \u00e8 andata per la prima volta alla Pallavolo Piacenza.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regualar season\":\nSquadre partecipanti.\nAl campionato di Serie A1 2008-09 hanno partecipato quattordici squadre: quelle neopromosse dalla Serie A2 sono state il Callipo Sport, vincitrice del campionato, e il Volley Forl\u00ec, vincitrice dei play-off promozione; due squadre che hanno avuto il diritto di partecipazione, ossia la Sparkling Volley Milano e la M. Roma Volley, hanno rinunciato all'iscrizione: la prima ha ceduto il titolo sportivo alla Pallavolo Pineto, mentre al posto della seconda \u00e8 stato ripescato il BluVolley Verona."}
{"id": "1860519", "revid": "66387", "url": "https://it.wikipedia.org/wiki?curid=1860519", "title": "John Pitt, 2\u00b0 Conte di Chatham", "text": ""}
{"id": "1860520", "revid": "66387", "url": "https://it.wikipedia.org/wiki?curid=1860520", "title": "Aubrey Beauclerk, 6\u00b0 duca di St. Albans", "text": ""}
{"id": "1860522", "revid": "339392", "url": "https://it.wikipedia.org/wiki?curid=1860522", "title": "Edward John Spencer, 8\u00b0 Conte Spencer", "text": ""}
{"id": "1860524", "revid": "281779", "url": "https://it.wikipedia.org/wiki?curid=1860524", "title": "Thomas Troward", "text": "Viene considerato tra i maggiori ispiratori del movimento \"New Thought\" (Nuovo Pensiero).\nBiografia.\nThomas Troward nacque nel Punjab, in India, nel 1847 da genitori britannici, Albany e Frederica Troward. Suo padre era un colonnello dell'esercito indiano. Trascorse la sua giovinezza in India dove assorb\u00ec la cultura indiana e buddista. Torn\u00f2 in Inghilterra nel 1865 all'et\u00e0 di 18 anni, per terminare gli studi; si laure\u00f2 con lode e dove ricevette una medaglia d'oro in letteratura. Intraprese gli studi di legge mantenendo una forte propensione per l'arte della pittura. All'et\u00e0 di 22 anni, nel 1869, torn\u00f2 in India dove divenne assistente commissario per sua maest\u00e0 britannica, fino ad essere promosso giudice della regione del Punjab per i successivi 25 anni.\nIn India spos\u00f2 la sua prima moglie, dalla quale ebbe tre figli. Dopo la morte di lei si spos\u00f2 una seconda volta; ed ebbe altri tre figli dalla seconda moglie Sarah Ann. Questa lo aiut\u00f2 nella pubblicazione delle sue opere proseguendo tale attivit\u00e0 anche dopo la sua morte. : \u00abQuando si ritir\u00f2 dal servizio civile nel Bengala nel 1896, decise di dedicarsi a tre oggetti - lo studio della Bibbia. Egli riteneva che la soluzione a tutti i nostri problemi era celata nel sacro testo dove coloro che hanno letto e meditato con la mente diventano una cosa sola con il suo ispiratore\u00bb.\nRitorn\u00f2 in Inghilterra nel 1902, all'et\u00e0 di 55 anni, per dedicarsi alla pittura e alla scrittura. . Si dice che ebbe una vision in merito allo sviluppo di un sistema di filosofia in grado di trasmettere la pace della mente apportando risultati pratici nella salute fisica e la felicit\u00e0 per l'individuo.\nIl 16 maggio 1916, all'et\u00e0 di 69 anni, Thomas Troward mor\u00ec.\nLe sue opere, ispirate da insegnamenti afferenti al Cristianesimo, all'Islam, all'Induismo e al Buddismo, hanno influenzato profondamente sia il movimento del New Thought che il . La sua influenza \u00e8 stata particolarmente forte su Ernest Holmes, futuro fondatore di Scienza religiosa."}
{"id": "1860525", "revid": "1522738", "url": "https://it.wikipedia.org/wiki?curid=1860525", "title": "Miles Vorkosigan", "text": "Miles Vorkosigan \u00e8 un personaggio immaginario creato dalla scrittrice Lois McMaster Bujold come protagonista di numerosi romanzi appartenenti al \"ciclo dei Vor\".\nGenesi del personaggio.\nMiles \u00e8 l'unico figlio di Aral Vorkosigan, ammiraglio e successivamente reggente di Barrayar, e di Cordelia Naismith proveniente da Colonia Beta.\nLe vicende legate alla nascita di Miles sono narrate nel romanzo \"Barrayar\". Dopo la morte del vecchio imperatore Ezar, Aral viene nominato reggente in vece del piccolo principe Gregor di soli 5 anni. Lo scoppio di una guerra civile per assumere il controllo dell'impero metter\u00e0 Aral e la sua famiglia in una situazione di grave rischio. Proprio in questo periodo nel quale Cordelia \u00e8 incinta di Miles la coppia \u00e8 oggetto di un attentato con un gas velenoso. Purtroppo l'antidoto al veleno ha sul feto effetti teratogeni tali da determinare un danno quasi irreparabile al sistema scheletrico, con il rischio di gravi deformit\u00e0. Solo grazie all'utilizzo di una terapia sperimentale e di un replicatore uterino gli effetti della tossina potranno essere relativamente attenuati.\nNonostante tali attenzioni mediche il fisico di Miles risulter\u00e0 gravemente compromesso sia per quanto riguarda la resistenza delle ossa che lo sviluppo della statura. Nell'et\u00e0 adulta le sue ossa lunghe saranno gradualmente sostituite da corrispettivi artificiali.\nEt\u00e0 adulta.\nUna volta terminati gli studi Miles tenta inutilmente di entrare come suo padre e suo nonno nell'esercito di Barrayar. I suoi problemi fisici determinano un'inevitabile esclusione. Per riprendersi dalla delusione Miles organizza una viaggio a Colonia Beta (pianeta natale delle madre). Nel corso di quella che avrebbe dovuto essere una tranquilla vacanza Miles, quasi per caso, si ritrova al comando di un gruppo di mercenari che lui stesso battezza \"Dendarii\". Nell'occasione Miles assume l'identit\u00e0 fittizia dell'ammiraglio Naismith originario di colonia Beta, facendo credere a tutti di essere un clone del vero Miles.\nI mercenari Denderii diventeranno centrali nelle vicende della maggior parte dei romanzi successivi. Miles si trover\u00e0 infatti costretto ad agire, all'insaputa dei suoi stessi compagni mercenari, per conto del servizio segreto di Barrayar in operazioni in cui non deve apparire un intervento diretto del governo Barrayarano. In tal modo Miles otterr\u00e0 il beneplacito del padre e dell'imperatore Gregor per continuare con le sue avventure spaziali.\nCos\u00ec Miles per 10 anni vive svariate avventure come Ammiraglio Naismith al comando dei suoi Dendarii, ma sempre agli ordini della Sicurezza imperiale.\nSulla Terra conosce il suo \"Fratello clone\" Mark che entrer\u00e0 in famiglia dopo aver tentato di ucciderlo.\nMaturit\u00e0.\nL'avventura con i Dendarii termina con la sua \"morte\" ne I due Vorkosigan. \nDopo essere risuscitato, i postumi gli lasciano un problema fisico che gli render\u00e0 impossibile continuare ad essere Naismith (Memory). Rientra a Barrayar dove si ritrova coinvolto in un complotto per eliminare Simon Illyan, il potente capo della Sicurezza Imperiale.\nPer poter risolvere il caso, viene nominato dall'imperatore Ispettore Imperiale, una carica che gli permette di fare praticamente ci\u00f2 che vuole, ma che comporta pari responsabilit\u00e0."}
{"id": "1860526", "revid": "2077153", "url": "https://it.wikipedia.org/wiki?curid=1860526", "title": "Ottavio Palladini", "text": "Carriera.\nGiocatore.\nCresce con Stefano Visi e Pasquale Minuti nel vivaio della . All'inizio degli anni 90 \u00e8 titolare fisso nella squadra della sua citt\u00e0. Grazie anche al suo contributo i rossobl\u00f9 tornano dopo in serie C1. Arriva al Pescara nel 1991 e fa il suo esordio in Serie A nella negativa stagione 1992-1993 culminata con la retrocessione. Con i biancoazzurri disputa 26 gare realizzando 6 reti.\nDal 1992 al 2004 indossa la maglia del (ad eccezione del biennio 1998/2000 che lo vede impegnato con la maglia del Vicenza) tra serie B e A . Nel corso degli anni diventa una bandiera dei biancoazzurri e il giocatore con pi\u00f9 presenze in assoluto, davanti a Michele Gelsi. \nNel 2005 arriva al salvo poi tornare alla Sambenedettese, nel 2007, dove chiuder\u00e0 la carriera tre anni dopo per diventarne tecnico, coadiuvato inizialmente da Francesco Chimenti.\nAllenatore.\nNel 2009 \u00e8 chiamato alla terza gara di campionato alla , vincendo il torneo di Eccellenza Marche. L'anno seguente si dimette dopo tre giornate per poi ritornare alla ventisettesima concludendo all'undicesimo posto. Sfiora la promozione nel 2011/2012 chiudendo la \"regular season\" alle spalle del Teramo. La Samb disputer\u00e0 i playoff, uscendo sconfitta nel match di spareggio contro il Legnago Salus, fatali i calci di rigore. Riesce nell'impresa di riportare i colori rossobl\u00f9 tra i professionisti nel 2012/2013 chiudendo il campionato in testa grazie alla vittoria sulla Recanatese nell'ultima gara di campionato. Nella stessa estate, a seguito del fallimento societario, la squadra non parteciper\u00e0 al campionato di Lega Pro - Seconda Divisione. Con Gianni Moneti, nella neo costituita A. S. D. Sambenedettese Calcio, riveste il ruolo di Responsabile Tecnico del Settore Giovanile. Nella stagione 2015/2016 torna alla guida della Samb, con Franco Fedeli presidente, rilevando il posto di Lorentino Beoni. La squadra vince il campionato di serie D con quattro giornate di anticipo tornando tra i professionisti dopo sette anni nelle serie minori. \nL'anno successivo, dopo la ventesima giornata, il 5 gennaio 2017, si dimette e viene sostituito da Stefano Sanderra.\nIl 22 gennaio 2018 subentra ad Antonino Asta sulla panchina del Teramo che si trova in sedicesima posizione.\nIl 30 aprile 2018, viene esonerato dopo il pareggio a reti inviolate ottenuto in trasferta nello scontro diretto, valevole per la permanenza diretta in Serie C, contro il Fano, che condanna ancora gli abruzzesi alla zona calda dei play-out quando manca solo una giornata al termine del campionato regolamentare.\nIl 25 maggio 2018 viene annunciato come allenatore della per la stagione 2018-2019.\nSar\u00e0 esonerato il 16 ottobre 2018 a causa di una brutta partenza.\nStatistiche.\nStatistiche da allenatore.\n\"Statistiche aggiornate al 14 ottobre 2018.\""}
{"id": "1860527", "revid": "2098921", "url": "https://it.wikipedia.org/wiki?curid=1860527", "title": "Liceo ginnasio statale Giambattista Vico", "text": "Il Liceo Ginnasio Statale \"Gian Battista Vico\" \u00e8 uno storico istituto scolastico di Napoli che si trova in via Salvator Rosa 117, nel quartiere Montecalvario-Avvocata ed \u00e8 dedicato al filosofo Giambattista Vico.\nStoria.\nIl Liceo \"Gian Battista Vico\", il quarto della citt\u00e0 di Napoli in ordine di fondazione, fu istituito con Regio Decreto 1\u00ba luglio 1894. Fino al 1925 la sede fu in Piazza del Ges\u00f9, nei locali che attualmente ospitano la scuola media \"Ugo Foscolo\". Nel 1926 il Liceo fu trasferito in piazzetta San Gennaro a Materdei, presso il ritiro di \"San Gennaro dei Cavalcanti\", nell'area dove \u00e8 ubicata la \"Casa dello Scugnizzo\", e infine nel 1932 nella sede attuale.\nTra gli anni Sessanta e Novanta il \"Vico\" fu molto attivo sulla scena politica napoletana: in quegli anni, infatti, si svilupparono al suo interno numerosi gruppi politici, vicini alle ideologie della sinistra radicale, che ebbero un ruolo importante nelle lotte studentesche. Durante le proteste degli studenti dei primi anni Novanta (movimento della pantera), il Liceo Vico fu il primo istituto scolastico di Napoli ad essere occupato e teatro di scontri, spesso anche violenti, tra opposti gruppi politici.\nL'aula magna del Liceo \u00e8 stata dedicata alla memoria del suo ex alunno Giancarlo Siani, ucciso dalla camorra nel 1985. \nEdificio.\nL\u2019edificio del Liceo Vico riveste importanza storica, in quanto le strutture originarie risalgono al XVI secolo. Propriet\u00e0 della famiglia Brayda, fu ceduto nel 1693 ad una comunit\u00e0 monacale dell\u2019ordine religioso nato su ispirazione del vescovo ginevrino San Francesco di Sales. Nel 1816 l\u2019edificio fu aggregato al Real Albergo dei Poveri e destinato a scopi assistenziali. Nel 1874 l\u2019Amministrazione Provinciale dello Stato unitario acquistava il complesso del Sales, dando inizio ad ingenti lavori di ristrutturazione per adibirlo a manicomio: tale funzione assolse infatti tra il 1881 ed il 1908. Alla fine degli anni Venti iniziarono i lavori di adattamento ad edificio scolastico. In seguito alla suddivisione della struttura originaria, realizzatasi con l\u2019intervento dell\u2019architetto Piacentini, furono ricavati due corpi di fabbrica destinati ad ospitare il Liceo \u201cG. B. Vico\u201d e la scuola elementare \u201cV. Cuoco\u201d. \nPatrimonio didattico-culturale.\nIl patrimonio didattico-culturale \u00e8 particolarmente significativo e vanta una biblioteca, titolata al prof. Giuseppe Gallo, costituita da opere di alta specializzazione nell\u2019area degli studi classici e filosofici. Tra le varie collezioni spiccano quelle dei classici italiani, latini e greci (tra cui le edizioni Teubneriane di Lipsia) pubblicate tra la fine dell\u2019Ottocento e la prima met\u00e0 del Novecento. Successivamente si \u00e8 andata ampliando grazie a varie donazioni di notevole interesse (Fondo Lepore, Fondo Martano). Fiore all\u2019occhiello della biblioteca sono alcuni pregiati esemplari del Cinquecento e del Seicento. I Musei scientifici sono articolati in due sezioni: di fisica e di scienze naturali. La sezione di fisica \u00e8 costituita da una notevole collezione di oltre 300 strumenti ed apparati di elettrostatica, elettromagnetismo, ottica, acustica, meccanica, termologia, risalenti in buona parte ai primi anni del Novecento. Tutto il repertorio museale di fisica \u00e8 inventariato e consultabile \"on-line\". Il Museo di scienze naturali comprende un settore dedicato alla biologia composto da oltre 150 reperti, che delineano un itinerario evoluzionistico del regno animale, e una serie di plastici relativi al mondo vegetale, all\u2019anatomia ed alla fisiologia umana. Completano l'esposizione museale un\u2019ampia raccolta di minerali e di rocce, una collezione di fossili e una sezione di strumenti geo-astronomici.\nIl Liceo possiede inoltre ampi spazi adibiti a palestre e a campi da gioco per lo svolgimento di varie discipline e attivit\u00e0 sportive.\nNel 2012, per iniziativa della Preside Maria Clotilde Paisio - previa autorizzazione della Soprintendenza Archivistica di Napoli - fu intrapreso il riordino del materiale d\u2019archivio, costituito da documenti didattici ed amministrativi di interesse storico risalenti all'anno di fondazione."}
{"id": "1860528", "revid": "66387", "url": "https://it.wikipedia.org/wiki?curid=1860528", "title": "Thomas Osborne, primo Duca di Leeds", "text": ""}
{"id": "1860530", "revid": "66387", "url": "https://it.wikipedia.org/wiki?curid=1860530", "title": "Henry FitzRoy, primo duca di Grafton", "text": ""}
{"id": "1860532", "revid": "66387", "url": "https://it.wikipedia.org/wiki?curid=1860532", "title": "Edward Hyde, primo conte di Clarendon", "text": ""}
{"id": "1860533", "revid": "66387", "url": "https://it.wikipedia.org/wiki?curid=1860533", "title": "Henry Bennet, primo conte di Arlington", "text": ""}
{"id": "1860541", "revid": "1577172", "url": "https://it.wikipedia.org/wiki?curid=1860541", "title": "Parker McKenna Posey", "text": "Biografia.\nNata a Los Angeles il 18 agosto 1995, Parker McKenna Posey ha esordito nel mondo dello spettacolo all'et\u00e0 di due anni in una pubblicit\u00e0 della Kodak, prima di posare come modella per i cataloghi Disney e per le pubblicit\u00e0 dell'azienda di abbigliamento Old Navy . Nel 2001 \u00e8 stata la protagonista del video musicale del singolo \"Sweet Baby\" della cantante statunitense Macy Gray. Ha interpretato Kady Kyle nella fiction televisiva statunitense \"Tutto in famiglia\" dal 2001 al 2005 e, grazie a questo ruolo, ha ottenuto una nomination agli Young Artist Award.\nParker ha due fratelli, Jake e Khari, e una sorella, Dilynne, e vive a Los Angeles con la madre . A maggio 2021, \u00e8 diventata mamma di una bambina, Harley."}
{"id": "1860542", "revid": "287204", "url": "https://it.wikipedia.org/wiki?curid=1860542", "title": "Abies cephalonica", "text": "Labete di Cefalonia (\"Abies cephalonica\" ) \u00e8 un albero della famiglia delle Pinaceae che vegeta nelle regioni meridionali della Penisola balcanica.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"cephalonica\" deriva dal greco \"Cephallenia\" e fa riferimento alla maggiore delle isole Ionie, che rientra nell'areale della specie.\nDescrizione.\nPortamento.\nLabete di Cefalonia ha un portamento conico, supera raramente i 25 m, anche se pu\u00f2 raggiungere i 35. I rami sono disposti in verticilli regolari e i rametti sono di color bruno lucente, ravvicinati e glabri. Tra gli abeti \u00e8 uno di quelli con la chioma pi\u00f9 folta.\nFoglie.\nSono lunghe 2\u20133\u00a0cm, aghiformi, pungenti e di colore verde brillante sulla faccia superiore; presentano due strie bianche argentate separate da una nervatura verde inferiormente. Si dispongono radialmente attorno ai rami.\nFiori.\nGli strobili maschili, di color purpureo intenso, sono numerosi, oblunghi e disposti nella parte inferiore dei rami dell'anno precedente. I coni femminili, eretti e sessili, sono cilindrici, affusolati, lunghi 12\u201320\u00a0cm e larghi 4\u20135\u00a0cm. I semi sono rossastri, lunghi 2\u00a0cm. Fiorisce in primavera.\nFrutti.\nSono di colore dapprima rossastro, poi bruno-giallastro. Possiedono squame largamente romboidali, bruscamente ristrette e unguicolate alla base, rotonde superiormente con brattea terminata in punta eretta e ricurva.\nCorteccia.\nDi colore grigio-bruno, \u00e8 liscia sulle piante giovani, mentre comincia a fessurarsi in placche allungate sui tronchi vecchi.\nDistribuzione e habitat.\nPredilige suoli montani calcarei e ben drenati, ad altitudini tra 700 e 1.700 m, della Grecia (Peloponneso, Cefalonia, Eubea, Epiro, Grecia Centrale, Macedonia), formando boschi puri oppure in associazione con specie del genere \"Quercus\", o con \"Fagus orientalis\", \"Castanea sativa\" e \"Pinus nigra\". Gli ambienti preferiti dell'abete di Cefalonia sono molto simili a quelli che occupa l'abete bianco nel proprio areale, combinandosi spesso con esso e dando vita ad un ibrido, \"Abies \u00d7 borisii-regis\". Le condizioni climatiche preferite sono quelle del clima mediterraneo, con precipitazioni annue comprese tra i 750 e i 1.500\u00a0mm, e estremi di -25\u00a0\u00b0C.\nTassonomia.\nSinonimi.\nSono stati riportati i seguenti sinonimi:\nUsi.\nViene utilizzato per riforestazioni nella forma ibrida naturale con \"A. alba\" (\"A. borisii-regis\"). Nel XIX secolo da una collezione di semi provenienti da Cefalonia, gran parte di orti e giardini botanici europei ricavarono alberi dei quali attualmente sopravvivono solo pochi esemplari: la specie \u00e8 infatti soggetta a contaminazione genetica causata dalla tendenza a ibridazione con altre entit\u00e0 del genere \"Abies\".\nConservazione.\nNonostante si sia registrata una cospicua riduzione della popolazione negli ultimi 50 anni, a causa degli incendi boschivi, la vastit\u00e0 dell'areale e la sua numerosa presenza nelle localit\u00e0 di occupanza dello stesso, fanno classificare l'abete di Cefalonia come specie non in pericolo di estinzione nella Lista rossa IUCN."}
{"id": "1860564", "revid": "1990325", "url": "https://it.wikipedia.org/wiki?curid=1860564", "title": "Anna Maria di Gonzaga-Nevers", "text": "Famiglia e infanzia.\nAnna nacque a Parigi in un ramo cadetto francese del ducale Casato dei Gonzaga, che governava Mantova nel nord dell'Italia. I titoli di duca di Nevers e di Rethel, in Francia, furono acquisiti dalla famiglia Gonzaga quando il nonno paterno di Anna, Ludovico Gonzaga, uno dei figli pi\u00f9 giovani del Duca Federico II e Margherita Paleologa, spos\u00f2 l'erede dei ducati di Nevers e Rethel nel 1566. Il ramo Nevers torn\u00f2 poi a governare nuovamente Mantova dopo la Guerra di successione di Mantova e del Monferrato, innescata in parte dalla rivendicazione di suo padre, di nascita parigina, su Mantova e sul Monferrato. Con la promessa del sostegno da parte della corona francese, la quale naturalmente preferiva un pari francese che governasse Mantova, Carlo arriv\u00f2 l\u00ec nel gennaio 1628 e si proclam\u00f2 suo erede e sovrano.\nSebbene il suo nome e la patrilinearit\u00e0 fossero \"Mantovani\", Anna Gonzaga aveva ascendenza per la maggior parte francese, e nacque e visse principalmente in Francia. Probabilmente rimase in Francia anche dopo che suo padre ebbe fatto bonificare Mantova, la citt\u00e0 ancestrale dei suoi antenati, poich\u00e9 la citt\u00e0 era in rovina dal 1630, segnata dalla guerra, dalla peste e un brutale saccheggio dal parte dell'esercito imperiale. La citt\u00e0 non si sarebbe mai ripresa del tutto.\nLa madre francese, Caterina di Mayenne, apparteneva al Casato di Guisa, un ramo cadetto del reale Casato di Lorena. Anna, nota come \"Anne Marie de Gonzague\" in francese, e qualche volta chiamata \"Anna Gonzaga di Nevers\" o \"Gonzaga di Cleves\" poich\u00e9 nipote di Enrichetta di Cl\u00e8ves, Duchessa di Nevers, era la pi\u00f9 giovane dei sei figli del Duca e della Duchessa di Mantova. Ebbe tre fratelli, incluso Carlo II Gonzaga, e due sorelle; la maggiore, Maria Luisa, sarebbe diventata la Regina Ludwika Maria Gonzaga di Polonia. Sua madre mor\u00ec nel 1618, quando Anna aveva appena due anni. In origine la sua famiglia progett\u00f2 di farla diventare una suora, ma fu sollevata da tale obbligo dalla morte del padre nel 1637, quando aveva 21 anni e, successivamente, Anna condusse una vita avventurosa.\nDuca di Guisa.\nSi innamor\u00f2 appassionatamente di suo cugino di secondo grado Enrico II, Duca di Guisa; successivamente, afferm\u00f2 di aver contratto un matrimonio segreto con lui nel 1639, che egli neg\u00f2. Nel 1640, Anna si travest\u00ec da uomo per raggiungerlo a Sedan, ma egli la abbandon\u00f2 l'anno successivo, in 1641. Intent\u00f2 un'azione legale contro di lui, chiedendo di essere riconosciuta come sua moglie.\nMatrimonio e figli.\nIl 24 aprile 1645 a Parigi, Anna spos\u00f2, senza molto entusiasmo, Edoardo, Conte Palatino di Simmern, un nobile tedesco diciannovenne senza terre e senza un soldo, che era di dieci anni pi\u00f9 giovane di lei. Divent\u00f2 la \"Contessa Palatina di Simmern\", e fu nota in tedesco come \"Pfalzgr\u00e4fin Anne\" e in inglese come \"Anne, Princess Palatine\".\nCon Edoardo, ebbe tre figlie femmine:\nDa lei, discendono figure di spicco come il condannato Re Luigi XVI di Francia.\nSecondo lo storico italiano G. B. Intra, Anna \u201ctenne uno dei pi\u00f9 brillanti salotti letterari durante i primi anni del regno di Luigi XIV.\u201d\nIl matrimonio della sua secondogenita, Anna Enrichetta, con Enrico Giulio di Borbone, Duca di Enghien, venne a ripristinare la sua posizione. Enrico Giulio era un cugino di Luigi XIV e uno degli uomini di pi\u00f9 alto rango della corte. Egli era anche il figlio de \"le Grand Cond\u00e9\". La sorella di Anna, la regina polacca, Ludwika Maria Gonzaga, aveva designato Anna Enrichetta come sua erede e si impegn\u00f2 a sostenere la candidatura del Duca di Enghien per il trono polacco.\nLa Principessa Anna riusc\u00ec a far sposare la figlia pi\u00f9 giovane, B\u00e9n\u00e9dicte (anche Benedicta, o Benedictine), al Duca di Brunswick e Hannover. La Principessa Palatina fu una confidente di Filippo I, Duca d'Orl\u00e9ans. Combin\u00f2 il secondo matrimonio di Monsieur con la diciannovenne nipote di suo marito, Liselotte, figlia di Carlo Luigi, Elettore Palatino del Reno\nVita successiva e religione.\nLa madre di Anna era un membro dell'\"ultra-cattolica\" famiglia Guisa, e sembra che Anna sia stata profondamente devota alla religione, in particolare nei suoi ultimi anni. Oltre ad essere discendente per via illegittima da una papa, era la nipote di Carlo di Guisa, capo della lega cattolica di Francia, che il suo assassinato fratello aveva formato. Anna riusc\u00ec a far convertire suo marito dal calvinismo al cattolicesimo nonostante le minacce di sua madre, Elisabetta Stuart, di rinnegare ognuno dei suoi figli che fosse diventato cattolico (Elisabetta perdon\u00f2 il figlio con sorprendente rapidit\u00e0).\nNel 1663, Edoardo mor\u00ec a Parigi all'et\u00e0 di 37 anni. 40 anni dopo la sua morte, la pi\u00f9 piccola delle sorelle di Edoardo, Sofia del Palatinato, comunemente denominata come Sofia di Hannover dopo il suo matrimonio con il protestante Duca Ernesto di Hannover, fu dichiarata erede presuntiva dalla loro biscugina, la Regina Anna d'Inghilterra e Irlanda (poi Regina di Gran Bretagna e d'Irlanda). Sofia non fu mai dichiarata erede presunta di Scozia. Avrebbe avuto accesso alla corona di Anna, se non fosse morta qualche settimana prima della stessa Anna. Alla morte di Sofia, suo figlio Giorgio Luigi, Elettore di Hannover e Duca di Brunswick-L\u00fcneburg, divent\u00f2 erede presunto. Alla morte della Regina Anna, divent\u00f2 Giorgio I, il primo dei re della linea hannoveriana. \"Se il fratello maggiore di Sofia, Edoardo, non si fosse convertito al cattolicesimo,\" scrisse George L. Williams, \"\u00e8 possibile che il trono inglese sarebbe stato tenuto dai suoi discendenti.\"\nNel 1671 Anna si riconsacr\u00f2 al cattolicesimo e cambi\u00f2 completamente il suo stile di vita. Mor\u00ec nel 1684. Bossuet pronunci\u00f2 la sua famosa orazione funebre."}
{"id": "1860574", "revid": "614400", "url": "https://it.wikipedia.org/wiki?curid=1860574", "title": "Willis Lamb", "text": ""}
{"id": "1860575", "revid": "767487", "url": "https://it.wikipedia.org/wiki?curid=1860575", "title": "\u00c5se Kleveland", "text": "Cantante folk in Norvegia, occup\u00f2 la carica di Ministro della Cultura norvegese dal 1990 al 1996, rappresentando il Partito Laburista sotto l'amministrazione di Gro Harlem Brundtland. Ha anche ricoperto il ruolo di presidente dell'Istituto Cinematografico Svedese dal 2000 al 2006.\nNel giugno del 2007 viene eletta presidente della Human-Etisk Forbund, una organizzazione umanitaria norvegese.\nBiografia.\nNata in Svezia, si trasfer\u00ec in Norvegia nel 1956. \u00c8 stata sposata con Svenolov Ehr\u00e9n, un artista svedese. Attualmente \u00e8 sposata con il regista e cineasta Oddvar Bull Tuhus.\nKleveland conosce a ottimi livelli la lingua norvegese, svedese, inglese, francese e giapponese. \u00c8 stata anche una studentessa di Giurisprudenza.\nCarriera musicale.\nCome cantante, \u00e8 famosa per la sua voce molto profonda. Oltre alla voce, ha anche ricoperto il ruolo di chitarrista e di autrice. Oltre all'esperienza da solista, ha fatto anche parte del gruppo vispop dei Ballade!.\nInizi\u00f2 a suonare la chitarra classica all'et\u00e0 di 8 anni e due anni dopo debutt\u00f2 in un programma radiofonico. La sua prima esperienza come artista \"vispop\" avvenne nel programma di Erik Bye quando \u00c5se Kleveland aveva 13 anni. Il suo primo album fu commercializzato quando era quindicenne, e il secondo fu uno dei primi del genere \"vispop\", che fonde la musica folk con la pop.\nCi\u00f2 la port\u00f2 a essere molto impegnata all'estero, specialmente a Parigi, ed ebbe un periodo nel quale si divise tra la carriera musicale e gli studi nella scuola superiore di Lillestr\u00f8m. All'et\u00e0 di 17 anni effettu\u00f2 un tour promozionale in Giappone, che incluse la partecipazione a molti programmi televisivi e l'incisione di 4 singoli in lingua giapponese.\nNel 1966, rappresent\u00f2 la Norvegia all'Eurovision Song Contest con la canzone \"Intet er nytt under solen\" (\"Nulla di nuovo sotto il sole\"), che si classific\u00f2 in terza posizione. Ruppe anche la tradizione dell'epoca che voleva le cantanti donne esibirsi in vestito, presentandosi con dei pantaloni.\nNel 1986 present\u00f2 la prima edizione norvegese, tenutasi a Bergen, dell'Eurofestival (a seguito della vittoria delle Bobbysocks nel 1985). Dal 1979 al 1987 fu presidente dell'Associazione Musicisti norvegese."}
{"id": "1860576", "revid": "51323", "url": "https://it.wikipedia.org/wiki?curid=1860576", "title": "Willis Eugene Lamb", "text": ""}
{"id": "1860577", "revid": "51323", "url": "https://it.wikipedia.org/wiki?curid=1860577", "title": "Willis Lamb Jr.", "text": ""}
{"id": "1860578", "revid": "51323", "url": "https://it.wikipedia.org/wiki?curid=1860578", "title": "Willis Eugene Lamb Jr.", "text": ""}
{"id": "1860581", "revid": "767487", "url": "https://it.wikipedia.org/wiki?curid=1860581", "title": "Volata (tecnica mineraria)", "text": "In ingegneria, la volata indica la disposizione e il caricamento del materiale esplosivo necessario per abbattere una parete rocciosa durante i lavori di una galleria.\nGeneralit\u00e0.\nSia nell'esecuzione di opere civili che nella coltivazione di giacimenti minerari, si rende spesso necessario procedere all'abbattimento di porzioni di roccia attraverso l'uso di esplosivi. \u00c8 estremamente raro il caso in cui, in condizioni ordinarie, questo sia possibile con la predisposizione e l'esplosione di una singola mina e pertanto occorre predisporre uno schema secondo il quale disporre le diverse mine necessarie, determinandone la lunghezza, l'orientamento, la potenza della carica e la sequenza di esplosione delle stesse.\nI diversi tipi di volata.\nLe volate possono essere molto diverse a seconda delle condizioni in cui ci si trova ad operare (pareti rocciose a cielo aperto, gallerie a sezione limitata, tipicamente gallerie da miniera, gallerie di grandi sezioni, quali gallerie stradali o ferroviarie). \nPareti rettilinee a cielo aperto.\nNel caso di una parete rocciosa a cielo aperto, le mine avranno andamento verticale e verranno disposte parallelamente al fronte di abbattimento, a distanza regolare tra di loro e ad una distanza dal fronte stesso determinata dalla consistenza e dalla frammentazione della roccia. La lunghezza della mina viene solitamente prolungata (sovraperforazione) al di sotto del piano inferiore del gradino del 25/30%, onde limitare la possibilit\u00e0 che rimangano degli spuntoni di roccia all'altezza del piano di cantiere che potrebbero ostacolare la rimozione della roccia abbattuta. La sovraperforazione pu\u00f2 essere evitata qualora la roccia presenti una stratificazione orizzontale, oppure nel caso vengano predisposti i cosiddetti \"rilevaggi\", mine orizzontali di piccolo diametro ed a carica limitata poste alla base del gradino.\nIl caricamento delle mine sar\u00e0 continuo, ovvero costituito da una serie di cartucce di esplosivo adiacenti tra loro, nel caso di pareti di altezza limitata, mentre potr\u00e0 essere costituito da pi\u00f9 gruppi di cartucce distanziati tra di loro in caso di mine particolarmente lunghe (superiori ai 12-15 metri). Il quantitativo di esplosivo verr\u00e0 ovviamente determinato sulla base delle caratteristiche fisiche della roccia e del grado di frammentazione che si intende ottenere.\nIl brillamento delle mine sar\u00e0 istantaneo, ossia tutte le mine verranno fatte esplodere simultameamente, salvo il caso in cui una porzione della parete sia formata da roccia pi\u00f9 consistente, nel qual caso verr\u00e0 applicato un ritardo (dell'ordine dei decimi di secondo) alle mine inserite in tale porzione, in modo che l'abbattimento delle porzioni adiacenti avvenga precedentemente e che la porzione centrale possa avere sfogo sia frontalmente che lateralmente.\nGallerie.\nLa progettazione di una volata per l'avanzamento di una galleria presenta problemi diversi e pi\u00f9 complessi rispetto all'abbattimento di un gradino a cielo aperto; infatti il fronte d'attacco ha una sola superficie libera e pertanto occorrer\u00e0 disporre le mine in modo tale da provocare inizialmente la creazione di uno spazio (con le cosiddette \"mine di cuore\") nel quale possa andare a cadere la roccia abbattuta dalle \"mine di scarico\", che abbattono gran parte della roccia, e dalle \"mine di contorno\", che portano la sezione della galleria al profilo voluto.\nLa figura a destra rappresenta uno schema estremamente semplificato, con sole 12 mine, adatto per gallerie di piccola sezione. Le quattro mine centrali sono le \"mine di cuore\", e sono disposte in modo tale da avvicinarsi molto tra di loro al fondo, formando una sorta di piramide che contorna la porzione di roccia che da queste verr\u00e0 abbattuta nell'unica direzione possibile. Questo creer\u00e0 uno spazio libero in cui le \"mine di scarico\" (in questo caso coincidenti con le \"mine di contorno\") abbatteranno il resto della roccia.\nPer consentire una resa ottimale della volata, le \"mine di cuore\" conterranno una carica maggiore delle altre, mentre le \"mine di scarico\" saranno dotate di detonatori che danno un ritardo nel brillamento rispetto alle prime, dell'ordine dei decimi o centesimi di secondo (ritardo ordinario) o dei millesimi di secondo (microritardo).\nIn gallerie di sezione maggiore si ricorre alla cosiddetta \"volata a ventaglio\", nella quale le \"mine di cuore\" formano con la loro disposizione un prisma a base triangolare che comprende la roccia che verr\u00e0 abbattuta inizialmente; in questo caso l'ordine di brillamento andr\u00e0 dalle mine centrali a quelle pi\u00f9 esterne, con pi\u00f9 ritardi successivi.\nL'incremento della sezione della galleria comporta ovviamente un maggior numero di mine e disposizioni sempre pi\u00f9 complesse, mantenendo comunque il principio generale di creare prima uno spazio libero per consentire alle mine successive di trovare un volume dove far cadere la roccia abbattuta. Nelle grandi gallerie stradali o ferroviarie, il numero delle mine perforate per ogni volata pu\u00f2 facilmente essere superiore a 100.\nUna variante a questo schema prevede una minore carica per le \"mine di cuore\" ed una loro minore convergenza grazie alla creazione di \"fori di scarico\", ovvero fori non caricati di diametro maggiore di quello delle mine, in grado di fornire, sia pure in misura minima, un volume libero dove trover\u00e0 uno sfogo iniziale il materiale abbattuto; lo schema, prevedendo un maggior numero di fori da eseguire ed una maggiore complessit\u00e0 della disposizione, viene usato ormai raramente e soltanto con sezioni medio-grandi.\nAvanzamento.\nL'avanzamento ottenibile con una volata in galleria \u00e8 proporzionale alla sezione della galleria stessa, in quanto la necessit\u00e0 di far convergere le \"mine di cuore\" richiede di distanziare il pi\u00f9 possibile gli imbocchi delle stesse per ottenere una lunghezza maggiore. Nelle gallerie di piccola sezione, tipiche delle miniere, l'avanzamento medio \u00e8 dell'ordine dei 2 metri (con una lunghezza delle mine attorno a 2,40 metri), mentre nelle grandi gallerie ad uso civile, pur con sezioni molto pi\u00f9 grandi, l'avanzamento \u00e8 dell'ordine di 4-4,50 metri, con mine di lunghezza di poco superiore ai 5 metri."}
{"id": "1860585", "revid": "767487", "url": "https://it.wikipedia.org/wiki?curid=1860585", "title": "L'isola di corallo", "text": "L'isola di corallo (\"Key Largo\") \u00e8 un film del 1948 diretto da John Huston, con Humphrey Bogart, Edward G. Robinson e Lauren Bacall.\n\u00c8 liberamente tratto dal dramma \"Key Largo\" di Maxwell Anderson del (1939), che viene citato nei crediti, ma con cui non ha molto in comune, in quanto la sceneggiatura venne riscritta a quattro mani da Huston e da Richard Brooks.\n\u00c8 anche il quarto e ultimo film che vede recitare assieme la coppia Bogart-Bacall, marito e moglie anche nella vita.\nClaire Trevor, dopo una nomination nel 1938 per \"Strada sbarrata\", ottenne l'Oscar alla miglior attrice non protagonista.\nTrama.\nFrank McCloud, reduce della Seconda guerra mondiale, va a far visita ai parenti (la moglie e l'anziano padre invalido) di un suo amico e commilitone, morto a Cassino.\nNora e James Temple gestiscono un albergo a Key Largo, una piccola isola al largo della Florida, di cui curano anche l'attracco delle imbarcazioni: al suo arrivo, Frank trova una strana situazione, con l'albergo \"requisito\" da individui poco raccomandabili, che si rivelano essere una banda di gangster di passaggio, capitanati dal boss Johnny Rocco, espulso dagli Stati Uniti come \"indesiderabile\" e ora ben deciso a rientrare nel paese e riprendere le proprie attivit\u00e0 criminali.\nMentre l'isola \u00e8 minacciata dall'arrivo di un uragano, i conflitti personali e la tensione mettono a dura prova il gruppo, fino all'arrivo dello sceriffo Ben Wade (sulle tracce di alcuni indiani scomparsi); nel frattempo anche altri gangster giungono per un meeting criminale con Rocco, mentre alcuni nativi tentano di entrare nell'albergo per evitare l'uragano imminente.\nFrank, che nel frattempo si \u00e8 infatuato di Nora, dovr\u00e0 prendere in mano la situazione e fronteggiare la banda di malviventi.\nCritica.\nSecondo il \"Dizionario Morandini\" il film, \u00abschematicamente melodrammatico\u00bb e \u00abteatralmente verboso\u00bb, si regge sulle prove degli interpreti e \u00absull'uso claustrofobico della profondit\u00e0 di campo e del piano-sequenza\u00bb.\nSecondo il \"Dizionario Mereghetti\", risente dell'origine teatrale e \u00abalterna momenti di tensione claustrofobica [...] ad altri scontati e recitati con poca intensit\u00e0\u00bb, con Barrymore e Robinson quasi caricaturali. Il tema della responsabilit\u00e0 individuale, incarnato dal personaggio di Bogart, eroico reduce di guerra costretto a superare la disillusione per mettere nuovamente a rischio la propria vita, \u00e8 \u00absoffocato dalla retorica\u00bb."}
