{"id": "1794915", "revid": "797136", "url": "https://it.wikipedia.org/wiki?curid=1794915", "title": "Alexandros Tzorvas", "text": "Biografia.\nNel 2011 si \u00e8 sposato con Chrysavgi Atsidakou, avvocato penalista\nCarriera.\nClub.\nInizi.\nInizia la sua carriera nelle giovanili del Panathinaikos di Atene. Qui non trova subito spazio, chiuso da Ant\u014dn\u012bs Nikopolid\u012bs e Konstantinos Chalkias.\nNel 2001 passa all'Agios Nikolaos, dove colleziona 10 presenze nel campionato di seconda serie nel primo anno - in cui la squadra retrocede - e 15 nel secondo in terza serie, interrotto a gennaio quando si trasferisce al Marko, dove chiude la stagione con 11 presenze nello stesso campionato.\nNel 2003 fa ritorno al Panathinaikos, dove in due stagioni non colleziona alcuna presenza.\nNel 2005 viene ceduto in prestito al Thrasyvoulos Fylis, con cui gioca 6 partite nella seconda serie del campionato fino a gennaio, quando ritorna al Panathinaikos concludendo la stagione anche stavolta senza presenze.\n\u00c8 nella stagione successiva (2006-2007) che debutta con la prima squadra del Panathinaikos, giocando solo la 30\u00aa ed ultima giornata di campionato contro il Kerkyra: entrato in campo al 76' al posto di Pierre Ebed\u00e9, tre minuti dopo subisce la rete del momentaneo 2-1 per gli ospiti non parando il tiro dalla distanza di Manolis Skoufalis; la partita si concluder\u00e0 2-2.\nOFI Creta e affermazione nel Panathinaikos.\nNella stagione 2007-2008 passa all', dove riesce a trovare il posto da titolare a partire dalla 7\u00aa giornata, la partita persa in trasferta per 1-0 contro l' disputata il 4 novembre. Da questo momento gioca tutte le restanti partite concludendo quindi il campionato con 24 presenze e 33 gol subiti, restando inviolato in sei occasioni; la squadra si piazza al 12\u00ba posto.\nNel 2008 fa ritorno al Panathinaikos, dove gioca come riserva. Gioca 4 partite in campionato (chiuso al quinto posto e vincitore dei play-off) subendo 5 reti, colleziona 2 presenze restando imbattuto nella Coppa di Grecia ed esordisce nelle coppe europee giocando la partita di Champions League contro il , valida per la terza giornata della fase a gironi, disputata il 22 ottobre 2008 e terminata 2-2. Lo \"score\" della stagione \u00e8 quindi di 7 presenze totali e altrettante reti subite.\nNella stagione 2009-2010 diventa titolare prendendo il posto di Mario Galinovi\u0107. Gioca 26 partite in campionato (chiuso con la vittoria finale) con 17 reti al passivo, 3 partite subendo un gol in Coppa di Grecia (anch'essa vinta) e 8 partite con 6 gol subiti in Europa League, per un totale di 37 presenze e 24 reti subite.\nNella stagione 2010-2011 \u00e8 ancora titolare giocando 29 partite di campionato (salta solo la 28\u00aa giornata) chiuso al secondo posto pi\u00f9 5 partite dei play-off (vinto), subendo 25 reti nella stagione regolare e 5 nei play-off; a queste presenze si aggiungono le 6 apparizioni in Champions League con 13 reti subite (di cui 8 dagli spagnoli del , poi trionfatori in finale, nei due confronti della fase a gironi). Il totale delle presenze \u00e8 40, mentre quello dei gol al passivo \u00e8 43.\nNella stagione 2011-2012 gioca il doppio confronto perso per 5-4 in totale contro i danesi dell'Odense al terzo turno preliminare di Champions League e l'andata dei play-off di Europa League persa per 3-0 contro gli israeliani del Maccabi Tel Aviv, chiudendo la sua esperienza al Panathinaikos a fine agosto. In totale, con la squadra greca, ha disputato 88 partite subendo 83 gol.\nPalermo.\nIl 26 agosto 2011 passa alla societ\u00e0 italiana del Palermo a titolo definitivo, con cui firma un contratto di due anni con opzione per un ulteriore biennio; il suo cartellino \u00e8 stato pagato 700.000 euro. \u00c8 il primo calciatore greco della storia della societ\u00e0 rosanero.\nEsordisce in maglia rosanero - e contestualmente nel campionato italiano - in Palermo- (4-3) della seconda giornata (la prima \u00e8 stata rinviata) disputata l'11 settembre, giocando titolare. Il tecnico Devis Mangia, a partire dalla 13\u00aa giornata, lo esclude dai titolari per problemi di comunicazione con i compagni, e ci saranno Francesco Benussi prima ed Emiliano Viviano (acquistato a gennaio) poi tra i pali per il resto della stagione. L'ultima partita di campionato disputata \u00e8, pertanto, -Palermo (3-0), ritornando fra i pali il 13 dicembre nella partita degli ottavi di finale di Coppa Italia persa in casa contro il Siena ai calci di rigore (esce al 41' per infortunio, sostituito da Giacomo Brichetto, quando la partita era sul 2-1 per gli avversari). Chiude quindi la stagione con 11 presenze e 15 gol subiti in campionato, accusando un altro infortunio nel finale di stagione.\nGenoa.\nNon convocato dal Palermo per il ritiro estivo, il 20 agosto 2012 passa al Genoa nell'operazione che ha portato Steve von Bergen al Palermo.\nEsordisce in maglia rossoblu nella partita della 29\u00aa giornata di campionato -Genoa (3-2) disputata il 17 marzo 2013, data l'indisponibilit\u00e0 per infortunio del titolare S\u00e9bastien Frey.\nApollon Smyrnis e North East United.\nIl 9 luglio 2013 passa a titolo definitivo all'Apollon Smyrnis, neopromossa nella massima serie del campionato greco.\nIl 3 settembre 2014 si trasferisce alla societ\u00e0 indiana del North East United.\nNazionale.\nNel 2003 gioca la sua prima ed unica partita con la nazionale Under-21, nell'amichevole vinta per 2-0 sull' e giocata a Graz.\nIl 21 marzo 2008, periodo in cui giocava nell'OFI Creta, il venticinquenne viene convocato in nazionale maggiore dal commissario tecnico Otto Rehhagel per l'amichevole contro il . In questa partita non gioca, posticipando il debutto nella partita del 19 settembre, in amichevole contro l' (1-1).\nContribuisce anche alla qualificazione per il Mondiale 2010, che poi disputa da titolare. Il 17 novembre 2010, in occasione della partita contro l'Austria, para un rigore permettendo alla sua squadra di vincere per 2-1 fuori casa.\nIl 28 maggio 2012 viene convocato per l'Europeo 2012. Da terzo portiere, non prende parte alle quattro partite che hanno visto la sua squadra coinvolta.\nStatistiche.\nPresenze e reti nei club.\n\"Statistiche aggiornate al 13 ottobre 2014.\""}
{"id": "1794916", "revid": "92723", "url": "https://it.wikipedia.org/wiki?curid=1794916", "title": "Canton Zug", "text": ""}
{"id": "1794917", "revid": "115970184", "url": "https://it.wikipedia.org/wiki?curid=1794917", "title": "Tom Scholz", "text": "\u00c8 stato il fondatore dei Boston.\n\u00c8 anche famoso per aver concepito e assemblato parte della strumentazione presente nel suo studio di registrazione. Ha fondato inoltre la Scholz Research &amp; Development, Inc. con cui produceva vari dispositivi in campo musicale, tra cui l'amplificatore per chitarra Rockman.\nBiografia.\nFin da piccolo mostra interesse per la tecnologia e le invenzioni, e per la pallacanestro. Inizia a suonare anche il pianoforte. Dopo essersi laureato in Ingegneria meccanica al MIT nel 1969 e aver ottenuto un master nel 1970, comincia a lavorare come product designer presso la Polaroid. Solo allora inizia a studiare nel dopo lavoro, da autodidatta, chitarra, basso e organo. Conosce Barry Goudreau che ha messo un annuncio su una rivista alla ricerca di un tastierista, principale ruolo di Scholz all'epoca. Nella stessa band suona anche Jim Masdea come batterista, e successivamente vi entrer\u00e0 anche Brad Delp come cantante.\nNel 1969 scrive il suo primo brano, \"Foreplay\". Quando per\u00f2 decide di costruirsi un suo studio di registrazione si scontra con la tecnologia dell'epoca, che non \u00e8 ai livelli da lui desiderati. Cos\u00ec lo studio sar\u00e0 completato con apparecchiature inventate da lui stesso. Alla fine ottiene apparecchiature adatte a produrre musica ad un buon livello.\nContinua a lavorare alla Polaroid e a scrivere musica insieme a Delp, incidendola poi nel suo studio. Una prima serie di nastri \u00e8 rifiutata dalle case discografiche, ma successivamente un nastro inciso con Masdea alla batteria, Delp alla voce, e Scholz a suonare chitarra, basso e tastiere ottiene finalmente un contratto con la Epic Records. La casa discografica non \u00e8 per\u00f2 soddisfatta delle prestazioni di Masdea, che viene sostituito da Sib Hashian. Viene poi ingaggiato Fran Sheehan come bassista.\nLa Epic pretende che l'album venga registrato in uno studio professionale e cos\u00ec succede, ma alla fine Scholz decide di rifare tutto nel suo studio. Quando esce \"Boston\" \u00e8 subito un successo, ma solo quando il singolo \"More Than a Feeling\" viene trasmesso nelle radio Scholz lascia la Polaroid.\nNel 1978 la Epic \u00e8 preoccupata del fatto che il primo fortunato disco non abbia ancora un successore. Dopo aver esercitato forti pressioni su Scholz, esce \"Don't Look Back\", lavoro di cui Scholz non sar\u00e0 mai completamente soddisfatto. Il disco comunque otterr\u00e0 un buon successo di vendite, anche se non ai livelli del suo predecessore.\nPer la realizzazione del terzo disco, \"Third Stage\", Scholz decide di prendersi tutto il tempo di cui ha bisogno. Quando per\u00f2 sia la Epic sia gli altri membri si accorsero che le cose stavano procedendo a rilento cominciarono i problemi. Infatti la casa discografica gli fece una causa legale dichiarando la rottura del contratto, mentre gli altri componenti se ne andarono e formarono un gruppo che si sarebbe dovuta chiamare, con la complicit\u00e0 della casa discografica, \"Almost Boston\" (quasi Boston). A questo punto Goudreau, Hashian e Sheehan fecero causa a Scholz per le royalties. Scholz alla fine vinse entrambe le cause.\nIntanto le registrazioni dell'album proseguirono anche grazie alle entrate derivanti dalla produzione di dispositivi musicali di sua invenzione. L'album uscir\u00e0 nel 1986, e alla fine Delp torn\u00f2 in tempo per parteciparvi insieme al vecchio amico Masdea.\nLa carriera dei Boston prosegue con \"Walk On\" (il primo senza Delp alla voce) e \"Corporate America\". C'\u00e8 pure il tempo per un \"Greatest Hits\". Scholz nel frattempo dona milioni di dollari in vari progetti di beneficenza, e nel 1987 vince il premio \"Mahatma Gandhi\"."}
{"id": "1794918", "revid": "116925428", "url": "https://it.wikipedia.org/wiki?curid=1794918", "title": "Porsche 718", "text": "La Porsche 718 \u00e8 un'autovettura da competizione prodotta dalla Porsche dal 1957 al 1961 in diverse versioni e diverse motorizzazioni.\nDerivata in parte dalla Porsche 550 Spyder, alla presentazione era in versione a ruote coperte, ma dalla versione base vennero ricavate anche versioni monoposto a ruote scoperte che presero parte a varie competizioni sia di Formula 2 che di Formula 1.\nDurante gli anni di produzione, dopo la prima versione \"RSK\", venne contrassegnata dalla sigla \"RS\" (RennSport) seguita dall'anno di produzione, come nel caso delle \"RS\u00a060\", \"RS\u00a061\" e \"RS\u00a062\". Tra i molti successi mietuti vi sono tre edizioni della Targa Florio e l'edizione del 1960 della 12 Ore di Sebring.\nUna versione particolare, la 718 W/RS, equipaggiata con motore 8 cilindri di 1981\u00a0cm\u00b3, nel 1963 si aggiudic\u00f2 il titolo Europeo della montagna, il sesto per la casa di Stoccarda.\nIn omaggio a questa vettura ed alla sua architettura di base con motore centrale a 4 cilindri, i nuovi modelli della Porsche Boxster e della Porsche Cayman, che sono stati presentati al salone di Ginevra del marzo 2016, sono stati denominati rispettivamente 718 Boxster e 718 Cayman. "}
{"id": "1794920", "revid": "1964823", "url": "https://it.wikipedia.org/wiki?curid=1794920", "title": "Vasil\u012bs Torosid\u012bs", "text": "Carriera.\nClub.\nSkoda Xanthi.\nCresciuto nelle giovanili dello Skoda Xanthi, ha esordito in prima squadra il 19 aprile 2003, all'et\u00e0 di 17 anni. Ha segnato il primo gol nella Super League contro l'Iraklis il 17 ottobre 2005. Con lo Skoda Xanthi ha anche esodito nelle competizioni UEFA per club il 19 settembre 2005 nella gara di Coppa UEFA Middlesbrough-Skoda Xanthi (2-0).\nOlympiakos.\nDopo cinque stagioni a Xanthi, nelle quali ha disputato 76 partite in campionato e altre 3 in Coppa UEFA, nel gennaio 2007 si \u00e8 trasferito all'Olympiakos per una cifra di 1,2 milioni di euro. Ha segnato la prima rete con la maglia dell'Olympiakos il 24 gennaio 2007 contro il PAOK e ha esordito in Champions League il 18 settembre 2007 contro la . Il 2 ottobre 2008 ha segnato il primo gol in Coppa UEFA contro il Nordsj\u00e6lland. Nella stagione 2009-2010 ha giocato anche come centrocampista. Nel dicembre 2010 si rende protagonista di una curiosa simulazione: colpito da una palla di neve crolla a terra. Con la maglia dell'Olympiakos vince cinque Campionati Greci e tre volte la Coppa di Grecia.\nRoma.\nIl 23 gennaio 2013 viene acquistato dalla per 400.000 euro, firmando un contratto fino al 30 giugno 2015. Fa il suo esordio il 27 gennaio 2013, nella partita -Roma (3-3), subentrando al 73' al posto di Iv\u00e1n Piris. Il 24 febbraio 2013 segna il suo primo gol in serie A e con la maglia della Roma nella partita Atalanta-Roma (2-3), con un colpo di testa che decide il risultato finale. Il 17 aprile, nella semifinale di ritorno di Coppa Italia segna contro l' la rete del 3 a 1, gara poi terminata 3 a 2 per i \"giallorossi\". Conclude la sua prima stagione in giallorrosso con 12 presenze e 2 reti.\nNella stagione 2013-2014 segna la sua prima rete stagionale negli ottavi di finale della Coppa Italia al sesto minuto contro la , partita terminata 1 - 0 per i giallorossi. Segna la sua seconda rete stagionale il 17 marzo del 2014 nella partita contro l', rete decisiva per la vittoria per 3 a 2 per i \"giallorossi\". Conclude la sua seconda stagione con 22 presenze e 2 reti.\nIl 30 agosto 2014 fa il suo debutto stagionale (2014-2015) contro la Fiorentina, partita terminata con il successo dei \"giallorossi\" per 2 a 0. Il 19 settembre disputa la sua prima gara di Champions League con la maglia della Roma, durante il match giocato contro i russi del CSKA Mosca, partita terminata 5 a 1 per i \"capitolini\". Il 9 novembre 2014 segna contro il Torino la sua prima rete stagionale, gara terminata per 3 a 0 per i \"giallorossi\". Conclude la sua terza stagione con 28 presenze e 2 reti, fra Campionato e Coppe Europee.\nNella quarta stagione trova poco spazio sia con Rudi Garcia nella prima parte di stagione sia con il neo subentrante Luciano Spalletti nella seconda parte, anche a causa di alcuni infortuni. Termina la stagione con 11 presenze in Serie A e 4 presenze in Champions League e l'unica rete nella sfortunata trasferta persa 3 a 2 contro il Bate Borisov.\nBologna e Olympiakos.\nIl 31 agosto 2016 viene acquistato dal Bologna per un milione di euro, firmando un contratto fino al 30 giugno 2018. Trova il suo primo gol con la maglia rossoblu il 4 febbraio nella sconfitta per 1-7 da parte del Napoli. A fine stagione non rinnova il suo contratto, ritornando dopo cinque anni all'Olympiakos.\nNazionale.\nHa debuttato in nazionale il 24 marzo 2007 contro la Turchia in una partita valida per le qualificazioni all'Europeo 2008.\nDopo il ritiro di Takis Fyssas \u00e8 diventato il terzino sinistro titolare della nazionale, pur giocando sulla fascia destra nella propria squadra di club. Il 6 settembre 2008 ha segnato la prima rete in nazionale contro il Lussemburgo in una gara di qualificazione ai Mondiali 2010 schierato dal CT Otto Rehhagel.\nHa fatto parte della selezione che ha disputato la fase finale dell'Europeo 2008, nella quale ha disputato 2 partite, e di quella che ha partecipato ai Mondiali 2010 in Sudafrica, dove, nella seconda partita del girone, ha siglato la decisiva rete del 2-1 contro la Nigeria, nella prima storica vittoria degli ellenici in un Mondiale.\nViene convocato per la fase finale degli europei di calcio. L'8 giugno 2012 esordisce da titolare agli Europei nella sfida inaugurale contro la Polonia (1-1). Conclude l'Europeo con 4 presenze.\nViene convocato per la fase finale del mondiale brasiliano. Il 14 giugno 2014, fa il suo debutto contro la Colombia, gara persa per 3-0. Conclude il suo mondiale con 4 presenze.\nStatistiche.\nPresenze e reti nei club.\n\"Statistiche aggiornate al 25 novembre 2017.\""}
{"id": "1794922", "revid": "1573940", "url": "https://it.wikipedia.org/wiki?curid=1794922", "title": "Ardalion Ignat'ev", "text": "Nella stessa specialit\u00e0 \u00e8 stato campione europeo a , rassegna in cui vinse anche una medaglia d'argento nei 200 metri piani."}
{"id": "1794923", "revid": "287204", "url": "https://it.wikipedia.org/wiki?curid=1794923", "title": "I miei pensieri", "text": "I miei pensieri \u00e8 un album raccolta della cantautrice ed interprete italiana Mia Martini, pubblicata nel 1989 dall'etichetta discografica Ricordi.\nIl disco.\n\u00c8 la prima raccolta realizzata dopo il ritorno in scena di Mia Martini al Festival di Sanremo 1989 e contiene alcuni brani della cantante, tra quelli ritenuti meno noti, pubblicati dalla Ricordi tra il 1972 ed il 1975."}
{"id": "1794924", "revid": "599013", "url": "https://it.wikipedia.org/wiki?curid=1794924", "title": "Paraskeuas Antzas", "text": ""}
{"id": "1794926", "revid": "287204", "url": "https://it.wikipedia.org/wiki?curid=1794926", "title": "Porsche 907", "text": "La 907 \u00e8 un'autovettura da competizione prodotta dalla Porsche nel 1967 e 1968.\nErede della Porsche 910, la 907 non si distinse come la sua precedente sorella, non brillava in particolare per la sua aerodinamica e diede molti problemi ai suoi progettisti, ma si distinse per varie innovazioni tecnologiche fra cui l'adozione dei freni a disco autoventilanti.\nVenne equipaggiata con motori di 2000 cc a 6 cilindri e 220 CV (typ 901) e 2200 cc 8 cilindri e 270 CV (Typ 771) e in due versioni con carrozzeria a coda lunga e coda corta. Fu la prima Porsche con guida a destra, e la prima Porsche a vincere una gara di 24 Ore. Inser\u00ec il suo nome tra i vincitori di varie competizioni di durata come la 24 Ore di Daytona, la 12 Ore di Sebring e in grandi classiche come la Targa Florio."}
{"id": "1794927", "revid": "599013", "url": "https://it.wikipedia.org/wiki?curid=1794927", "title": "Alexandros Tziol\u012bs", "text": "Caratteristiche tecniche.\nVertice basso di centrocampo, possente fisicamente ed efficace nel gioco aereo. Pur svolgendo compiti prettamente difensivi, non disdegna il lancio in profondit\u00e0 a cercare il compagno.\nCarriera.\nClub.\nEsordisce nel Panionios nella stagione 2002-2003 e vi rimane fino al 2005, disputando dei buoni campionati. Nel 2004 viene eletto Miglior giovane del campionato greco.\nNel 2005 passa al , allenato da Alberto Malesani; qui rimane fino al 2008. Nel 2007 raggiunge la finale di Coppa di Grecia contro il Larissa.\nNel 2008 passa in prestito al con il quale vince la Coppa di Germania contro il . Con la squadra tedesca raggiunge il decimo posto e la finale di Coppa UEFA, segnando anche un gol. Nell'estate del 2009, appena vinto il suo primo trofeo al , ritorna al , dove gioca alcune partite del campionato greco poi successivamente vinto dai greci.\nIl 29 gennaio 2010 - sotto richiesta di Alberto Malesani, che lo aveva precedentemente allenato in Grecia - viene tesserato dal . Esordisce in Serie A il 7 febbraio contro la Sampdoria da titolare. Lascia il terreno di gioco a inizio ripresa al posto di Ghezzal.\nIl 19 agosto 2010 si trasferisce in prestito con diritto di riscatto in Spagna al Racing Santander. \nIl 1\u00ba febbraio 2012 viene ufficializzato il suo passaggio a titolo definito al Monaco, club militante nella Ligue 2.\nIl 31 agosto 2012 si trasferisce in prestito all'.\nRescisso il contratto che lo legava al Monaco, il 25 giugno 2013 sigla un contratto triennale con il \nNazionale.\nDebutta con la nazionale maggiore nel 2005, e contribuisce alla qualificazione della Grecia al Mondiale 2010 sotto la guida di Otto Rehhagel.\nStatistiche.\nPresenze e reti nei club.\n\"Statistiche aggiornate al 23 novembre 2017.\""}
{"id": "1794931", "revid": "56620", "url": "https://it.wikipedia.org/wiki?curid=1794931", "title": "Il drago di ghiaccio", "text": "Il drago di ghiaccio \u00e8 un romanzo fantasy per ragazzi dello scrittore George R. R. Martin.\nTrama.\nUna bambina di nome \"Adara\" nasce in un inverno molto freddo (per cui viene chiamata \"bambina d'inverno\") e vive in un mondo dove si combatte a cavallo di draghi che sputano fuoco.\nUn giorno incontra un drago di ghiaccio che appare solo d'inverno e che, a differenza degli altri draghi, sputa solo aria ghiacciata. La bambina cresce e impara a cavalcarlo: solo lei pu\u00f2 farlo grazie alle condizioni atmosferiche durante la sua nascita.\nNel suo villaggio, nel frattempo, le guerre tra cavalieri s'intensificano e la popolazione si riduce. I genitori intendono trasferirsi altrove, ma Adara non vuole questo e scappa. Giorno dopo giorno il padre si preoccupa sempre di pi\u00f9; nel frattempo, Adara \u00e8 rifugiata in una grotta di ghiaccio, poich\u00e9 lei non soffre il freddo. Viene il giorno in cui Adara incontra il drago e lo cavalca. Mentre Adara cavalca il drago, scopre che il villaggio \u00e8 sotto attacco. Chiede al suo drago di ritornare nel combattimento."}
{"id": "1794935", "revid": "119049617", "url": "https://it.wikipedia.org/wiki?curid=1794935", "title": "Reinaldo Gorno", "text": "Biografia.\nNella stessa specialit\u00e0 era giunto secondo l'anno precedente anche ai Giochi panamericani.\nHa tagliato per primo il traguardo nella maratona di Enschede 1954 e alla maratona di Fukuoka 1955."}
{"id": "1794937", "revid": "1372005", "url": "https://it.wikipedia.org/wiki?curid=1794937", "title": "Gertrud Bing", "text": "Dal 1921/22, dopo essersi diplomata all'universit\u00e0 di Amburgo, collabor\u00f2 con Aby Warburg ad Amburgo, e dal 1933/1934 a Londra. Succedendo a Fritz Saxl (1890-1948) e Henri Frankfort (1897-1954), dal 1955 diresse il Warburg Institute, che dal 1944 fu annesso all'Universit\u00e0 di Londra. Nel 1959 and\u00f2 in pensione. Una biografia di Warburg, a cui lavor\u00f2 per decenni, rimase incompiuta."}
{"id": "1794938", "revid": "599013", "url": "https://it.wikipedia.org/wiki?curid=1794938", "title": "Nikos Lymperopoulos", "text": ""}
{"id": "1794939", "revid": "729019", "url": "https://it.wikipedia.org/wiki?curid=1794939", "title": "Sabiniano (console 505)", "text": "Biografia.\nSabiniano era figlio di un generale illirico, Sabiniano Magno, e spos\u00f2 una nipote dell'imperatore Anastasio I, da cui ebbe Anastasio Paolo Probo Sabiniano Pompeo Anastasio, console del 517.\nNel 505 fu console e nel 508 \"magister militum per Illyricum\"; aveva un esercito numeroso e ben equipaggiato, ma nei pressi di \"Horreum Margi\" fu sconfitto dagli eserciti combinati degli Unni, guidati da Mundo, e degli Ostrogoti di Pitzias; dopo la sconfitta ripar\u00f2 con pochi sopravvissuti nel forte di \"Nato\"."}
{"id": "1794941", "revid": "1543377", "url": "https://it.wikipedia.org/wiki?curid=1794941", "title": "Porsche 909 Bergspyder", "text": "La 909 Bergspyder fu un modello di autovettura da competizione prodotta dalla Porsche per le gare del Campionato Europeo Montagna del 1968, dalla breve ma significativa carriera.\nTecnica.\nDi questa vettura nata per particolari tipo di competizioni, quali le gare in salita, furono realizzati solo due esemplari. Dotata di un motore 8 cilindri boxer di 2000 cm\u00b3, la cui potenza era di 275 cv, era caratterizzata da un abitacolo molto spostato in avanti, scelta dettata dall'obiettivo della centralizzazione delle masse, e da moltissime soluzioni tecniche votate al risparmio di peso, come un serbatoio pressurizzato di soli 15 litri (appunto per le gare in salita) e i freni in berillio: tutti questi accorgimenti ridussero il peso totale della vettura a soli 375\u00a0kg, con un risparmio di circa 45\u00a0kg rispetto al gi\u00e0 ridotto peso della 910 che l'aveva preceduta.\nI piloti, per\u00f2, le preferirono spesso la pi\u00f9 equilibrata e collaudata, ma meno veloce, 910 e quindi la 909 fu impiegata solo in due gare, perci\u00f2 il suo maggiore merito fu l'aver introdotto e sviluppato innovazioni e tecnologie costruttive confluite poi nella Porsche 917 e nella 908/3.\nDurante una sessione di prove della vettura tenutasi l'8 giugno 1968 a Rossfeld, nei pressi di Berchtesgaden, Ludovico Scarfiotti ebbe un fatale incidente alla guida della 909 a causa di un bloccaggio dell'acceleratore"}
{"id": "1794946", "revid": "1903211", "url": "https://it.wikipedia.org/wiki?curid=1794946", "title": "Ravage 2099", "text": "Ravage 2099, il cui vero nome \u00e8 Paul-Phillip Ravage, \u00e8 un personaggio dei fumetti creato e scritto da Stan Lee e disegnato da Paul Ryan, pubblicato dalla Marvel Comics per la linea editoriale Marvel 2099, a partire da dicembre 1992.\nBiografia del personaggio.\nPaul-Phillip \"Ravage\" \u00e8 il comandante della Eco Central, forza di polizia addetta al mantenimento dell'ordine ecologico del sistema. I suoi maggiori nemici sono gli inquinatori e i misteriosi mutroidi. Presto, per\u00f2, grazie alla sua bella assistente Tiana e al giovane Dack, Ravage scopre che dietro la facciata legale della Eco Central e dei suoi superiori della Alchemax (Anderthorp Henton) si nascondono i maggiori nemici della societ\u00e0. Viene incastrato con false prove e ricercato come fuorilegge. Ferito e sfregiato al volto, decide di giocare la partita secondo le sue regole. Peccato che a Hellrock, continente/prigione ricolmo di scorie tossiche di rifiuti ribollenti, il malvagio Dethstryx abbia deciso di aggiungersi alla lista dei suoi nemici.\nStoria editoriale.\nIn Italia, la Star Comics pubblica il numero unico \"Marvel 2099 Speciale\" (identificato talvolta come \"numero zero\"), supplemento di \"L'Uomo Ragno\" n. 118 del 30 aprile 1993. L'albo racchiude il primo numero delle testate \"Spider-Man 2099\", \"Doom 2099\", \"The Punisher 2099\" e \"Ravage 2099\".\nCuriosit\u00e0.\nUn altro personaggio della Marvel porta il nome di Ravage; si tratta dell'alter ego del professor Geoffrey Crawford, docente di universit\u00e0 di Bruce Banner, alias Hulk."}
{"id": "1794959", "revid": "599013", "url": "https://it.wikipedia.org/wiki?curid=1794959", "title": "John Burra", "text": "Nel 1987 ha vinto la maratona di Amsterdam con il tempo di 2h12'40\"."}
{"id": "1794960", "revid": "287204", "url": "https://it.wikipedia.org/wiki?curid=1794960", "title": "Porsche 904", "text": "La 904 \u00e8 un'autovettura da competizione costruita dalla Porsche tra il 1963 e il 1964.\nSviluppo.\nNata nel 1963, la 904, conosciuta anche come Porsche Carrera GTS, venne disegnata da Butzi Porsche, figlio di Ferry e nipote di Ferdinand Porsche.\nTecnica.\nCome unit\u00e0 propulsiva veniva impiegato un motore boxer da 1966 di cilindrata che erogava la potenza di 180 cv. Tale propulsore veniva gestito da un cambio manuale a cinque rapporti, mentre l'impianto frenante era costituito da quattro freni a disco. La 904 fu la prima vettura Porsche ad impiegare un corpo vettura realizzato completamente in vetroresina\nAttivit\u00e0 sportiva.\nLa prima uscita in gara del mezzo avvenne nel 1964 alla 2000\u00a0km di Daytona. Pilotata da Chuch Cassel e Augie Pabst, la 904 venne costretta al ritiro da un guasto tecnico. Nonostante questo, nelle gare successive del Campionato del mondo sportprototipi 1964 la Carrera GTS riusc\u00ec ad imporsi in numerose prove, come la Targa Florio e la 1000 km di Monza."}
{"id": "1794961", "revid": "830939", "url": "https://it.wikipedia.org/wiki?curid=1794961", "title": "Henri Frankfort", "text": "Biografia.\nHenri Frankfort studi\u00f2 storia, archeologia e arabo. Nel 1922 prese parte a degli scavi archeologici in Egitto. Tra il 1922 e 1924/25 fece un viaggio nei Balcani e nel Vicino oriente. Tra il 1925 e il 1929 condusse degli scavi ad Amarna, Abydos e Armant. Tra il 1929 e il 1937 diresse l\"'Oriental Institute\" dell'Universit\u00e0 di Chicago in Mesopotamia e diresse gli importanti scavi nella regione della Diy\u0101la (medio Tigri) a Tell Asmar, Khafagia, Ishchali e Tell Aghrab. In seguito divenne direttore del Warburg Institute dell'Universit\u00e0 di Londra."}
{"id": "1794963", "revid": "124124326", "url": "https://it.wikipedia.org/wiki?curid=1794963", "title": "Real Maryland Football Club", "text": "Il Real Maryland Football Club, meglio noto come Real Maryland Monarchs \u00e8 un club calcistico statunitense fondato nel 2007 e che partecipa alla USL Second Division.\nGioca le partite in casa al \"Maryland SoccerPlex\", situato nella cittadina di Boyds, vicino a Germantown (Maryland).\nSoprannome della squadra \u00e8 \"The Monarchs\" (\"I Monarchi\" in italiano), con riferimento alle radici coloniali del territorio, in cui a lungo domin\u00f2 la monarchia spagnola."}
{"id": "1794966", "revid": "287204", "url": "https://it.wikipedia.org/wiki?curid=1794966", "title": "Ghi", "text": "Il ghi (dalla lingua hind\u012b \u0918\u0940 \"gh\u012b\" a sua volta dal sanscrito \u0918\u0943\u0924\u092e\u094d \"gh\u1e5bta\"; come anglicismo anche ghee) \u00e8 il burro chiarificato usato nella cucina indiana e, in generale, nei Paesi asiatici. Si tratta di un burro privato dell'acqua e della componente proteica, con un contenuto di acidi grassi saturi del 48% circa.\nCome si prepara.\nIl \"ghi\" pu\u00f2 essere acquistato pronto (quasi ovunque in India, Pakistan e Paesi limitrofi; fuori dall'India, ad esempio in negozi di alimentari etnici), ma pu\u00f2 essere facilmente preparato in casa, lasciando sobbollire a fuoco molto basso la quantit\u00e0 di burro desiderato, ad una temperatura leggermente superiore ai 100\u00a0\u00b0C. Dopo la cottura, durante la quale l'acqua evapora completamente, una parte delle proteine viene a formare una schiuma che viene eliminata mediante l'apposito attrezzo (schiumarola) e un'altra parte imbrunisce e si deposita sul fondo. Il burro viene quindi filtrato e posto in vasetti di vetro sigillati.\nConservazione.\nIl \"ghi\" pu\u00f2 essere conservato fuori dal frigorifero, in luogo fresco e asciutto; pu\u00f2 durare alcuni mesi. In frigorifero, pu\u00f2 durare anche un anno.\nUtilizzo.\nIl \"ghi\", analogamente al burro chiarificato, pu\u00f2 essere utilizzato per friggere: essendo privo di acqua e proteine, il suo punto di fumo \u00e8 molto elevato.\nSi utilizza inoltre al posto del burro in numerose preparazioni indiane; per esempio, il \"chapati\" viene spalmato di \"ghi\"."}
{"id": "1794968", "revid": "1784938", "url": "https://it.wikipedia.org/wiki?curid=1794968", "title": "Italico Brass", "text": "Biografia.\nInsigne pittore goriziano, irredentista, nacque il 14 dicembre 1870 da Michele Brass e Maria Happacher, secondo di sei figli. Il padre, commerciante di vini, voleva che seguisse le sue orme ma dovette arrendersi quando si accorse della grande inclinazione del figlio per la pittura. Gli permise cos\u00ec di studiare a Monaco di Baviera, sotto la direzione del pittore Karl Raupp. In seguito prosegu\u00ec gli studi a Parigi, con Jean-Paul Laurens, grazie agli aiuti economici del fratello Riccardo Brass. \nIn quel periodo incontr\u00f2 la futura moglie, Lina Rebecca, che spos\u00f2 nel 1895. Poco tempo dopo ritorn\u00f2 a Venezia e vi esercit\u00f2 la sua attivit\u00e0 pittorica creando nel contempo, nella Scuola vecchia di Santa Maria della Misericordia, una delle pi\u00f9 importanti collezioni d'arte del tempo (tra i quadri pi\u00f9 illustri figuravano opere del Tintoretto, di Tiziano e Veronese), che nonostante la seconda guerra mondiale fosse in corso non furono mai trafugate, ma portate da persone fidatissime al fine di salvarle dalle truppe tedesche. \nFu presente a molte biennali internazionali veneziane e a mostre in varie citt\u00e0 dell'Europa e dell'America. Di particolare pregio opere come il \"Ritratto della moglie\", \"Sulle orme di S. Marco\", \"Il racconto del missionario\", \"Il ponte del Redentor\", \"Il ponte sulla laguna\", \"Vele\" e numerosi paesaggi di Venezia dal vero. Am\u00f2 profondamente Venezia tanto da saperne cogliere con profonda sensibilit\u00e0 ogni intimo aspetto.\nNel 1942 collabor\u00f2 alla realizzazione delle scene per il film \"Canal Grande\"\".\"\nSuo nipote \u00e8 il regista Tinto Brass."}
{"id": "1794969", "revid": "110157", "url": "https://it.wikipedia.org/wiki?curid=1794969", "title": "Museo tipologico internazionale del presepio Angelo Stefanucci", "text": "Il Museo tipologico internazionale del presepio \"Angelo Stefanucci\" \u00e8 un museo privato della citt\u00e0 di Roma sito nei sotterranei della chiesa dei santi Quirico e Giulitta, aperto al pubblico con orari ristretti, che raccoglie decine di presepi provenienti da tutto il mondo, costruiti con materiali e tecniche diverse, oltre che libri, medaglie, locandine, francobolli sempre inerenti ai presepi.\n\u00c8 sorto a met\u00e0 degli anni cinquanta per opera di Angelo Stefanucci (Roma 1905-1990), al quale \u00e8 oggi dedicato, ed \u00e8 gestito dall'Associazione italiana amici del presepio."}
{"id": "1794970", "revid": "767487", "url": "https://it.wikipedia.org/wiki?curid=1794970", "title": "Le pi\u00f9 belle canzoni (Mia Martini)", "text": "Le pi\u00f9 belle canzoni \u00e8 una raccolta di Mia Martini, fu pubblicata su etichetta discografica CGD nel 1990.\nIl disco.\nLa raccolta, molto frammentaria, si distinse per la prima ristampa in digitale di ben sette brani estratti dell'album \"Danza\": \"Vola\", \"Danza\", \"Buonanotte dolce notte\", \"Canto alla luna\", \"La costruzione di un amore\", \"E parlo ancora di te\" e \"Di tanto amore\"."}
{"id": "1794971", "revid": "287204", "url": "https://it.wikipedia.org/wiki?curid=1794971", "title": "Area naturale protetta di interesse locale Parco fluviale dell'Alta Val d'Elsa", "text": "Larea naturale protetta di interesse locale Parco Fluviale dell'Alta Val d'Elsa \u00e8 stata istituita, per volere dell'Amministrazione Comunale di Colle di Val d'Elsa, dalla Regione Toscana con deliberazione del Consiglio regionale n. 256 del 16/07/1997.\nFinalit\u00e0.\nL'istituzione \u00e8 dovuta sia al valore paesaggistico e storico sia al valore naturalistico e ambientale del tratto del fiume Elsa all'interno dell'abitato di Colle di Val d'Elsa, con lo scopo di tutelare, mantenere e recuperare gli originali assetti naturalistici. \nI punti del programma sono infatti quelli di prevenire situazioni di degrado ambientale, di garantire la qualit\u00e0 delle acque e dell'intero ecosistema che presenta aspetti microclimatici particolari, di provvedere alla regimentazione delle acque, di valorizzare tutta l'area con attivit\u00e0 di educazione ambientale destinata sia alle istituzioni scolastiche sia ai turisti amanti della natura.\nL'area.\nL'area tutelata copre il percorso del fiume nel tratto urbano di Colle di Val d'Elsa, che va dal Ponte di Santa Giulia, a sud della citt\u00e0, fino al Ponte di Spugna, comprendendo anche Le Caldane, una sorgente termale gi\u00e0 conosciuta in epoca etrusca e romana, e la zona delle Vene. Sono questi i punti da cui il fiume trae le maggiori risorse idriche tanto da variare, nella consuetudine locale, l'Elsa morta in Elsa viva.\nIl Sentierelsa.\nPer la valorizzazione del tratto urbano del fiume \u00e8 stato approntato, grazie all'opera dei volontari dell'ARCI Pesca cittadino, un percorso attrezzato, il \u201cSentierelsa\u201d, che, nell'attualit\u00e0, si snoda per circa 4\u00a0km lungo le rive dell'Elsa dal Ponte di San Marziale di Limoges al Ponte di Spugna.\nIl percorso inizia con la \u201cSteccaia\u201d ed il \u201cCallone Reale\u201d, due opere di ingegneria idraulica che servono, almeno fin dall'XI secolo, ad incanalare le acque del fiume nelle \u201dgore\u201d, un sistema di canali artificiali che portano l'acqua verso la citt\u00e0 e che nel corso dei secoli sono serviti ad alimentare di energia a basso costo mulini, cartiere, ferriere e altre attivit\u00e0 sia artigianali sia industriali consentendo lo sviluppo economico della citt\u00e0 fin quasi ai giorni nostri. Il sistema idraulico originale \u00e8 stato oggetto di un restauro nel corso del XVII secolo voluto dal Granduca di Toscana Ferdinando I de' Medici.\nDiversi sono i punti caratteristici che sono toccati dal percorso attrezzato e che fino a qualche decennio fa hanno costituito il \u201cmare dei colligiani\u201d. Subito dopo la \u201cSteccaia\u201d troviamo il \u201cDiborrato\u201d, dove le acque dell'Elsa subiscono un brusco salto creando una cascata di circa 15 metri formando una sorta di piccolo lago profondo circa 10 metri. Troviamo quindi la \u201cGrotta dell'Orso\u201d, la \u201cConchina\u201d, il \u201cMasso Bianco\u201d, la \u201cNicchia\u201d e la \u201cSpianata dei Falchi\u201d. Lungo il percorso, dotato di cartellonistica esplicativa, troviamo anche diversi attraversamenti del fiume."}
{"id": "1794982", "revid": "1372005", "url": "https://it.wikipedia.org/wiki?curid=1794982", "title": "Rudolf Wittkower", "text": "Biografia.\nSuo padre Henry era un britannico che viveva in Germania. Rudolf Wittkower frequent\u00f2 per un anno i corsi di architettura a Berlino, poi decise di studiare storia dell'arte a Monaco con Heinrich W\u00f6lfflin. Ma il rapporto con W\u00f6lfflin si guast\u00f2 e Wittkower torn\u00f2 a Berlino per studiare presso Adolph Goldschmidt. Si laure\u00f2 con una tesi su Domenico Morone e la pittura veronese del Quattrocento.\nA Londra s'impieg\u00f2 presso il Warburg Institute, un istituto specializzato nello studio dell'influenza dell'antichit\u00e0 classica sulla civilt\u00e0 occidentale europea. Nel 1949 pubblic\u00f2 \"Architectural Principles in the Age of Humanism\", considerato il suo capolavoro.\nWittkower si dedic\u00f2 anche all'insegnamento: dal 1949 al 1956 fu docente presso la University of London e, successivamente, per tredici anni, fino al 1969, alla Columbia University di New York. \nIl 4 maggio 1971 divenne Socio dell'Accademia delle Scienze di Torino. \nMor\u00ec a New York due anni dopo."}
{"id": "1794983", "revid": "767487", "url": "https://it.wikipedia.org/wiki?curid=1794983", "title": "Fuga da Seattle", "text": "Fuga da Seattle (\"Highway\") \u00e8 un film del 2002 diretto da James Cox.\nTrama.\nJack viene trovato a letto con la moglie di un noto malavitoso di Las Vegas, Burt Miranda, che sguinzaglia i suoi scagnozzi affinch\u00e9 rompano i piedi al ragazzo. Jack convince l'amico d'infanzia Pilot a fuggire e si dirigono insieme verso Seattle. Diversi gli incontri che li attendono per il tragitto, tra i quali quello con Cassie, una ragazza che salvano da un molestatore nel parcheggio di una tavola calda, con il ragazzo coccodrillo alias 'The Boy' e molti altri. Nel film i due ragazzi, nei giorni successivi alla morte di Kurt Cobain, si imbattono in un corteo in sua memoria.\nCuriosit\u00e0.\nNel film Jake Gyllenhaal \u00e8 doppiato prevalentemente da Simone Crisari; tuttavia in quattro occasioni (per la precisione fino al minuto 15, dal 37 al 40, dal 67 al 68 e dal 78 al 79) \u00e8 inspiegabilmente doppiato da Stefano De Filippis."}
{"id": "1794984", "revid": "599013", "url": "https://it.wikipedia.org/wiki?curid=1794984", "title": "Lodo", "text": " \nIl lodo, nel diritto italiano, indica il negozio giuridico con cui si conclude un arbitrato. Se destinato a produrre gli effetti propri della sentenza pronunciata dall'autorit\u00e0 giudiziaria (arbitrato rituale), si parla di lodo arbitrale; ove invece abbia efficacia meramente negoziale (arbitrato irrituale), viene detto lodo negoziale.\nL'istituto giuridico \u00e8 regolato dal . Accanto al significato formale del termine, si \u00e8 affermato impropriamente, nel linguaggio politico-giornalistico, l'uso di denominare \"lodo\" alcune leggi.\nStoria.\nLa parola deriva dal latino medioevale \"laudum\" che voleva designare l'approvazione del signore feudale. \"Laudum\" col significato di \"giudizio scritto\" \u00e8 presente nel 976 in un documento nella citt\u00e0 di Piacenza, mentre la frase \"Sententia laudi\" si trova in un documento del 1203 nella citt\u00e0 di Volterra nel cosiddetto \"Lodo fra Ildebrando vescovo e Ranieri potest\u00e0 di Volterra per la restituzione del castello di Pomarance\".\nIl termine derivato dal verbo \"lodare\" si ritrova in documenti del 1353 ad Orvieto e del 1374 nel territorio del monte Amiata, col significato di \"arbitrare\".\nIl lodo oggi \u00e8 la decisione emessa da arbitri imparziali che mettono fine a un conflitto di interessi tramite un compromesso tra le parti interessate.\nLa disciplina normativa.\nSecondo la disciplina vigente del codice civile italiano del 1942, al termine del procedimento arbitrale, gli arbitri sono obbligati a depositare il lodo in cancelleria del tribunale nel termine perentorio di 5 giorni. Senza il deposito, il lodo \u00e8 giuridicamente inesistente e non ha efficacia negoziale tra le parti, le quali non possono nemmeno avviare le azioni ordinarie previste nei casi di violazione di un contratto, limitandosi a un'azione risarcitoria nei confronti degli arbitri inadempienti e infedeli. Dopo il deposito, il pretore (figura oggi sostituita dal c.d. Giudice di Primo Grado, cfr. in seguito) firma un decreto di esecutivit\u00e0, con il quale il lodo acquista efficacia esecutiva, cio\u00e8 assume il valore e produce stessi gli effetti di una sentenza.\nCon la legge 9 febbraio 1983 n. 28, il lodo diviene vincolante tra le parti dal momento della sua ultima sottoscrizione, e il deposito diviene facoltativo: il deposito resta condizione per il decreto pretorile di esecutivit\u00e0, ma il lodo vale da subito come contratto. Nelle competenze arbitrali, \u00e8 inclusa la pronuncia su un conflitto di diritti soggettivi. Con la riforma del 1994, oltre alla immediata vincolativit\u00e0, pure l'impugnazione per nullit\u00e0 \u00e8 svincolata dal deposito del lodo. Appena emesso, il lodo pu\u00f2 essere impugnato per nullit\u00e0. Diviene un atto non appellabile, ma impugnabile, quindi solo in determinati casi di censura con impugnazione a critica vincolata (art. 829 c.pc.).\nIl decreto legislativo 19 febbraio 1998 n. 51 ha disposto la soppressione della figura del pretore sostituendolo con il giudice di Tribunale detto anche giudice unico di primo grado, a far data dal 2 giugno 1999 per tutti i processi civili e dal 2 gennaio 2000 per tutti i processi penali, il quale decide in composizione monocratica, escluse alcune ipotesi in cui \u00e8 tassativamente prevista la composizione collegiale.\nNel linguaggio politico-giornalistico.\nNel linguaggio politico-giornalistico italiano, gi\u00e0 con il cosiddetto \"lodo De Gasperi\" del 1946 ma soprattutto dopo il cosiddetto \"lodo Maccanico\" del 2003, si \u00e8 affermata l'abitudine di utilizzare il termine lodo per denominare informalmente alcuni provvedimenti legislativi, attribuendo cos\u00ec al termine stesso un significato nettamente diverso da quello tradizionale del linguaggio giuridico."}
{"id": "1794985", "revid": "10369", "url": "https://it.wikipedia.org/wiki?curid=1794985", "title": "Decreto ingiuntivo", "text": ""}
{"id": "1794986", "revid": "33689", "url": "https://it.wikipedia.org/wiki?curid=1794986", "title": "Venanzio (console 507)", "text": "Biografia.\nVenanzio era figlio di Pietro Marcellino Felice Liberio, \"patricius\" del re degli Ostrogoti Teodorico il Grande, ed era imparentato con il poeta Ennodio, col quale scambi\u00f2 delle lettere. Grazie all'influenza del padre ottenne di esercitare in tenera et\u00e0 il consolato: nel 507 ebbe infatti l'onore di essere console con l'imperatore Anastasio I come collega.\nSempre nel 507 ricevette il titolo onorifico di \"comes domesticorum vacans\"."}
{"id": "1794990", "revid": "404449", "url": "https://it.wikipedia.org/wiki?curid=1794990", "title": "Fonterutoli", "text": "Fonterutoli (pronunciare \"Fonter\u00f9toli\") \u00e8 una frazione del comune italiano di Castellina in Chianti, nella provincia di Siena, in Toscana.\n\u00c8 situata nel cuore della zona del Chianti, lungo la Strada Statale 222 \u201cChiantigiana\u201d poco oltre Castellina in Chianti, in direzione Siena. Da qui si gode di un panorama unico, si vedono infatti Siena e si domina sul paesaggio della Valdelsa senese.\nStoria.\nLa localit\u00e0 ha origini antiche tanto da essere gi\u00e0 conosciuta ai tempi di etruschi e romani (\"Fons Rutolae\" e \"Fons Rutilant\").\nNel 998, come ricorda anche una targa posta al centro del borgo, Ottone III mise fine alle contese tra le potenti diocesi di Siena, Fiesole ed Arezzo, stabilendo confini e possessi.\nDurante le guerre tra Siena e Firenze, fu sede degli accordi che posero fine alla disputa dei territori del Chianti. Si narra che secondo gli accordi, il confine dovesse essere stabilito nel punto di incontro tra un cavaliere fiorentino ed un cavaliere senese che sarebbero dovuti partire dalle rispettive citt\u00e0 al primo canto del gallo: l'incontro tra i due cavalieri sarebbe avvenuto proprio vicino a Fonterutoli.\nIl castello di Fonterutoli \u00e8 propriet\u00e0 della famiglia dei marchesi Mazzei che vi si stabil\u00ec fin dal 1435. Il suo aspetto non \u00e8 cambiato molto nel corso dei secoli, conservando alcune costruzioni originarie. Solo il castello originario \u00e8 stato sostituito dalla villa padronale alla fine del XVI secolo.\nMonumenti e luoghi d'interesse.\nAll'interno del borgo si trova la chiesa di San Miniato."}
{"id": "1794992", "revid": "2008079", "url": "https://it.wikipedia.org/wiki?curid=1794992", "title": "Casa Tyrell", "text": "La Casa Tyrell \u00e8 una delle otto grandi casate nobiliari facenti parte del mondo della saga fantasy \"Cronache del ghiaccio e del fuoco\" di George R. R. Martin.\nI Tyrell sono i Protettori del Sud, che governano l'Altopiano dal castello di Alto Giardino (\"Highgarden\" nell'edizione originale). I bastardi nati nei domini a loro fedeli hanno come cognome \"Flowers\". I membri della famiglia hanno tendenzialmente capelli castani mossi e occhi castani o nocciola.\nIl loro stemma \u00e8 una rosa dorata in campo verde erba.\nStoria.\nI Tyrell fanno risalire la loro discendenza per linea femminile da Garth Manoverde, giardiniere del re dei primi uomini nell'Et\u00e0 degli Eroi. Furono attendenti di Casa Gardener, la pi\u00f9 antica casata regnante sull'Altopiano.\nQuando l'ultimo re della Casa Gardener, Mern IX, venne ucciso sul Campo di Fuoco, il suo attendente Harlen Tyrell si arrese ad Aegon il Conquistatore, che gli assegn\u00f3 il castello di Alto Giardino, l'Altopiano ed il titolo di Protettore del Sud.\nMembri della casata.\nMace.\nMace Tyrell \u00e8 l'attuale Protettore del Sud ed il lord dell'Altopiano. Viene descritto come un uomo sovrappeso ed invecchiato prematuramente; per la sua obesit\u00e0 viene soprannominato \"Fiore di Lardo\" da Oberyn Martell. Mancando totalmente di capacit\u00e0 politiche e strategiche, viene spesso manovrato dalla madre Olenna, che ama appellarlo con il nome di \"Lord Pesce Palla\".\nAllo scoppio della guerra dei Cinque Re, Mace giura fedelt\u00e0 a re Renly Baratheon, cui d\u00e0 in sposa la figlia Margaery e con il quale il figlio Loras intrattiene una relazione sentimentale; dopo la morte di Renly, Mace di Alto Giardino si allea con i Lannister e quindi con re Joffrey Baratheon, promettendo a quest'ultimo la mano di Margaery, ormai rimasta vedova. Durante i festeggiamenti di nozze, la morte di Joffrey viene verosimilmente causata (ad insaputa di Mace) dalla sua stessa madre, Olenna. Dopo quest'ulteriore vedovanza, Mace fa sposare Margaery al nuovo re di Casa Baratheon, il giovanissimo Tommen.\nIn seguito alla morte di lord Tywin Lannister, Mace avanza la sua candidatura a Primo Cavaliere, ma la regina Cersei cerca di liberarsene ordinandogli di conquistare Capo Tempesta. Con il signore di Alto Giardino lontano da Approdo del Re, la regina ordisce un complotto ai danni di Margaery. La giovane rosa viene accusata di adulterio e tradimento, creando una falsa ma impressionante linea di traditori. Le accuse si ritorcono per\u00f2 su Cersei, cos\u00ec entrambe le donne vengono incarcerate da parte dei membri del Culto dei Sette D\u00e8i. Quando Mace viene a conoscenza della situazione della figlia, rompe l'assedio e torna nella capitale con tutto il suo esercito. Per placare l'ira della Casa Tyrell in seguito alle accuse che Cersei ha rivolto a Margaery, il nuovo reggente Kevan Lannister nomina Mace Primo Cavaliere del Re e ammette due dei suoi alfieri nel Concilio Ristretto.\nNella serie televisiva \"Il Trono di Spade\", tratta dai romanzi, \u00e8 interpretato da Roger Ashton-Griffiths e doppiato in italiano da Oliviero Dinelli.\nWillas.\nWillas Tyrell \u00e8 il figlio maggiore ed erede di Mace Tyrell, nonch\u00e9 fratello di Loras, Garlan e Margaery. Willas \u00e8 rimasto storpio durante un torneo, scontrandosi alla lancia con Oberyn Martell. Nonostante l'incidente causi attrito tra la Casa Tyrell e la Casa Martell, Willas non serba rancore nei confronti di Oberyn, ma anzi comincia una fitta corrispondenza con il principe dorniano, con il quale condivide la passione per i cavalli. Dopo l'incidente, Willas si \u00e8 dedicato agli studi ed all'allevamento degli animali.\nLady Olenna ha un'alta opinione di Willas, ritendendolo molto intelligente, a differenza di suo padre. Margaery lo descrive come un ragazzo gentile e colto, al quale \u00e8 molto legata.\nDurante la permanenza di lady Sansa Stark ad Approdo del Re, sua nonna Olenna propone un matrimonio fra Willas e lady Sansa. Il matrimonio non andr\u00e0 in porto in quanto Sansa alla fine verr\u00e0 costretta a sposare Tyrion Lannister.\nGarlan.\nGarlan Tyrell, detto \"Garlan il Galante\" per il suo carattere cordiale e pacato, \u00e8 il secondogenito di Mace Tyrell e Alerie Hightower. Ha ottenuto le terre della Casa Florent dopo che quest'ultima fu giudicata traditrice a causa del suo appoggio a re Stannis Baratheon. \u00c8 molto abile nel combattimento, dando prova di saper affrontare, a detta del fratello, pi\u00f9 avversari contemporaneamente.\nLoras.\n\u00c8 il terzogenito di Mace Tyrell; di bellissimo aspetto, viene soprannominato il \"Cavaliere dei Fiori\" per la sua galanteria e per l'abitudine di ornare cavallo ed armatura con decorazioni floreali. \u00c8 considerato un campione nel giostrare con la lancia, tuttavia \u00e8 anche un giovane permaloso che si offende facilmente davanti alle critiche o quando la sua abilit\u00e0 di cavaliere non viene riconosciuta. Sin dalla pi\u00f9 giovane et\u00e0, Loras viene cresciuto a Capo Tempesta e fa da paggio e da scudiero a Renly Baratheon, \u00e8 probabilmente cos\u00ec che inizia la loro storia d\u2019amore clandestina. Nonostante non sia di dominio pubblico, parecchi a corte sono a conoscenza della loro relazione proibita, a causa dei pettegolezzi che circolano.\nLoras partecipa al torneo del Primo Cavaliere ed \u00e8 il pi\u00f9 giovane cavaliere a confrontarsi. Nel corso del torneo Loras sconfigge ser Gregor Clegane, ma dona la vittoria al di lui fratello Sandor, che lo salva dell'ira del fratello sconfitto. \u00c8 presente nella sala del trono della Fortezza Rossa quando il Primo Cavaliere del re, lord Eddard Stark, condanna a morte ser Gregor. Loras chiede a lord Eddard che gli venga assegnato il compito di eseguire la sentenza, anche perch\u00e9 vorrebbe in questo modo vendicarsi per quanto accaduto al torneo del Primo Cavaliere, ma il lord di Grande Inverno preferisce assegnare il compito a una schiera di cavalieri e soldati comandati da lord Beric Dondarrion (Ned Stark sa bene che per quanto abile sia il Cavaliere dei Fiori, nulla potrebbe contro la Montagna che cavalca). Vistosi completamente escluso, Loras abbandona contrariato la sala del trono.\nQuando Renly Baratheon, alla morte del fratello Robert, si autoproclama re, Loras lo appoggia, portandogli il supporto anche della sua famiglia ed offrendogli la mano di sua sorella Margaery. Renly lo proclama suo Primo Cavaliere e capo della sua guardia personale.\nQuando l'ombra di Stannis Baratheon uccide Renly, Loras rimane sconvolto e d\u00e0 la colpa di quanto avvenuto a Brienne di Tarth e a Catelyn Tully; Loras avrebbe ucciso entrambe se esse non fossero fuggite in tempo dal campo. Solo successivamente riconoscer\u00e0 l'innocenza di Brienne.\nIn seguito entra a far parte della Guardia reale a diciassette anni. Stringe una forte amicizia con il piccolo re Tommen, che gli \u00e8 molto affezionato. Quando gli Uomini di Ferro attaccano le Isole Scudo, mettendo in pericolo l'Altopiano, Loras chiede di essere mandato a Roccia del Drago, nel frattempo sotto assedio.\nIl giorno stesso del suo arrivo, ordina l'assalto finale.\nLui stesso viene ferito pi\u00f9 volte e ustionato gravemente dall'olio bollente lanciato dalle mura.\nNella serie televisiva \"Il Trono di Spade\", tratta dai romanzi, \u00e8 interpretato da Finn Jones e doppiato in italiano da Davide Perino.\nMargaery.\nFiglia minore di Mace Tyrell, condivide la bellezza del fratello Loras; ha circa sedici anni all'inizio della saga, ed \u00e8 una ragazza intelligente, scaltra ed esperta di politica. \u00c8 descritta come una ragazza molto bella e graziosa, dai capelli castani ondulati e occhi da cerbiatta.\nRimasta vedova di Renly Baratheon, diventa la promessa sposa di re Joffrey. Dopo la morte di Joffrey, Margaery sposa al suo posto il suo fratellino e successore sul Trono di Spade, il piccolo Tommen, diventando perci\u00f2 la nuova regina. Ella cercher\u00e0 sempre di convincere Tommen a liberarsi dal ferreo controllo di sua madre Cersei, iniziando quindi una vera e propria guerra fredda tra le due regine; proprio per questo motivo, la regina madre Cersei ordir\u00e0 un complotto per eliminarla, accusandola di adulterio. Accusa che per\u00f2 si rivela in parte infondata e che si ritorcer\u00e0 contro chi l'ha formulata, provocando di conseguenza l'imprigionamento della stessa Cersei da parte del Credo Militante. Siccome le accuse rivolte a Margaery e alle sue cugine sono sempre pi\u00f9 deboli, il Credo le rilascia fino al giorno del processo. Margaery chiede di essere giudicata dal Credo stesso, e non per singolar tenzone.\nNella serie televisiva \"Il Trono di Spade\", tratta dai romanzi, \u00e8 interpretata da Natalie Dormer e doppiata in italiano da Letizia Scifoni.\nMina.\nSorella di lord Mace Tyrell e di lady Janna, Mina \u00e8 la sposa di Paxter Redwyne, lord di Arbor. Ha tre figli: ser Horas, gemello di Hobber, chiamato ironicamente \"ser Orrore\"; ser Hobber, gemello di Horas, chiamato ironicamente \"ser Fetore\", e Desmera, una fanciulla di sedici anni.\nJanna.\nSorella di lord Mace Tyrell e di lady Mina, \u00e8 la moglie di ser Jon Fossoway.\nMembri acquisiti.\nOlenna Redwyne.\nOlenna Tyrell, nata Redwyne, \u00e8 l'anziana madre di Mace Tyrell, sul quale esercita una grande influenza. \u00c8 soprannominata la \"Regina di spine\".\nDonna astuta ed intrigante, dotata di un sarcastico senso dell'umorismo, \u00e8 tanto minuta nel fisico quanto autoritaria nel carattere. Si dimostra con Sansa Stark una donna cortese, ma determinata e curiosa. Quando la giovane Stark rivela la vera natura di Joffrey Baratheon, Olenna si accorda con Ditocorto per eliminare il re. \u00c8 la responsabile dell'avvelenamento di Joffrey, nonostante suo figlio Mace sia totalmente estraneo all'inganno dell'intrigo e creda responsabile Tyrion Lannister. Dopo il matrimonio fra Tommen e Margaery, torna ad Alto Giardino con la nuora e il nipote Garlan.\nNella serie televisiva \"Il Trono di Spade\", tratta dai romanzi, \u00e8 interpretata da Diana Rigg e doppiata in italiano da Rita Savagnone.\nAlerie Hightower.\nAlerie Hightower \u00e8 la moglie di Mace Tyrell, nonch\u00e9 membro della Casa Hightower di Vecchia Citt\u00e0. Viene descritta come una donna bellissima nonostante l'et\u00e0, con i capelli scuri screziati d'argento."}
{"id": "1794993", "revid": "94647", "url": "https://it.wikipedia.org/wiki?curid=1794993", "title": "Paradosso dello scambio", "text": ""}
{"id": "1794999", "revid": "123631761", "url": "https://it.wikipedia.org/wiki?curid=1794999", "title": "Brad Delp", "text": "\u00c8 famoso per essere stato il cantante storico dei Boston.\nBiografia.\nSi unisce ad una band che sarebbe diventata i Boston a met\u00e0 degli anni settanta. Registr\u00f2 le parti vocali sul demo che fece ottenere alla band il contratto discografico con la Epic Records. Con la band registr\u00f2 i primi due album, poi nel 1980 partecipa al progetto solista del chitarrista Barry Goudreau. Torna nei Boston per registrare Third Stage nel 1986, successivamente partecipa al progetto Return to Zero, poi nel 2002 di nuovo nei Boston a registrare Corporate America.Il 9 marzo del 2007 Delp viene trovato morto nella sua abitazione. La causa della morte, secondo il rapporto della polizia, \u00e8 intossicazione da monossido di carbonio. Successivamente si parler\u00e0 di suicidio."}
{"id": "1795001", "revid": "228587", "url": "https://it.wikipedia.org/wiki?curid=1795001", "title": "Egps", "text": ""}
{"id": "1795002", "revid": "104265", "url": "https://it.wikipedia.org/wiki?curid=1795002", "title": "Ernest Fenollosa", "text": "Insegn\u00f2 filosofia ed economia politica all'Universit\u00e0 Imperiale di Tokyo. \u00c8 considerato il fondatore della moderna storia dell'arte giapponese secondo canoni occidentali."}
{"id": "1795005", "revid": "729019", "url": "https://it.wikipedia.org/wiki?curid=1795005", "title": "Fiat B.R.2", "text": "Il Fiat B.R.2 era un bombardiere biplano biposto prodotto dall'azienda italiana Fiat Aviazione nella seconda met\u00e0 degli anni venti.\nStoria del progetto.\nProgettato dall'ingegner Celestino Rosatelli, era la seconda evoluzione dell'originale Fiat B.R. e diretto sviluppo del precedente bombardiere Fiat B.R.1.\nIl B.R.2 riproponeva sostanzialmente le linee esteriori del modello precedente distinguendosi per l'impiego di un propulsore pi\u00f9 potente, per la struttura rinforzata, il serbatoio di carburante di maggior capacit\u00e0 ed il carrello d'atterraggio di nuovo disegno.\nIl primo prototipo fu portato in volo nel corso del 1925. Allo standard B.R.2 risultano essere stati convertiti i velivoli della versione B.R.1, mentre non \u00e8 stato possibile rintracciare (nelle fonti consultate) indicazioni circa l'uscita dalla catena di montaggio di esemplari costruiti \"ex novo\".\nTecnica.\nIl B.R.2 era un biplano dalle forme, per l'epoca, classiche con struttura mista in legno e metallo; questa risulta fosse stata rinforzata rispetto ai due modelli precedenti. La fusoliera ospitava i due membri dell'equipaggio in abitacoli di tipo scoperto, disposti in tandem.\nI due piani alari (di cui quello superiore con apertura leggermente pi\u00f9 ampia) erano tra loro collegati da una serie di montanti disposti secondo lo schema della trave Warren. I piani di coda erano di tipo classico, con gli equilibratori sostenuti da controventature.\nIl carrello d'atterraggio, pur presentando un disegno rinnovato rispetto al B.R.1, manteneva inalterate le principali caratteristiche: di tipo fisso, biciclo con elementi monoruota tra loro indipendenti, integrato al posteriore da pattino d'appoggio.\nElemento caratterizzante del velivolo era il nuovo motore Fiat A.25 che, pur mantenendo inalterata l'architettura dell'A.14 (dodici cilindri a V, raffreddato a liquido) installato sui predecessori, con i suoi 1\u00a0050 CV forniva un considerevole incremento (+50%) della potenza erogata.\nLa maggior capacit\u00e0 dei serbatoi di carburante e l'impianto di alimentazione del combustibile completamente rinnovato, garantivano al velivolo un sensibile incremento dell'autonomia di volo.\nImpiego operativo.\nEntrato in servizio nei reparti da bombardamento della Regia Aeronautica, dati relativi al 1930 indicano equipaggiasse circa 15 squadriglie, per quanto risultasse ormai datato. Ulteriori, ma non dettagliati, interventi di miglioria consentirono al velivolo di rimanere in operativit\u00e0 ancora per qualche anno.\nProprio a partire dal 1930 venne affiancato nei reparti dalla successiva versione B.R.3, ultima rappresentante della famiglia di macchine concepite dodici anni prima, con la nascita del Fiat B.R.."}
{"id": "1795010", "revid": "1522738", "url": "https://it.wikipedia.org/wiki?curid=1795010", "title": "Verdeazzupoli", "text": ""}
{"id": "1795012", "revid": "709565", "url": "https://it.wikipedia.org/wiki?curid=1795012", "title": "Cocco Bill (serie animata)", "text": "Cocco Bill \u00e8 una serie televisiva a disegni animati, creata nel 2001 dalla De Mas &amp; Partners in coproduzione con la RAI Radiotelevisione Italiana, ispirata al famoso personaggio e ai suoi fumetti creati da Benito Jacovitti; ne sono state prodotte due serie per un totale di 104 episodi, ciascuno della durata di tredici minuti. La seconda serie \u00e8 del 2004.\nLa prima serie \u00e8 stata prodotta dalla De Mas &amp; Partners, Rai Fiction ed EM.TV (per esteso: EM.TV &amp; Merchandising AG, gruppo tedesco di produzione di media), mentre la seconda dalla De Mas &amp; Partners, Rai Fiction e AGoGo Media.\nLe due serie sono riconoscibili dalla sigla iniziale, che presenta due differenti montaggi: quella della prima serie \u00e8 una sequenza appositamente realizzata, mentre quella della seconda serie \u00e8 formata inizialmente da spezzoni di puntate della prima serie, riprendendo finalmente la sequenza primaria; la sigla finale \u00e8 invece la medesima per entrambe le stagioni (nella scena finale della sigla si vede quest'ultimo che per poter dormire in pace spara alla luna, essa passer\u00e0 dal colore bianco a quello nero). Nell'autunno 2019 la prima serie viene pubblicata interamente su Netflix.\nSinossi e differenze con il fumetto.\nNel fumetto il cattivo Bunz Barabunz non ha un ruolo cos\u00ec importante, quasi esclusivo; e la violenza volutamente ridicola delle strisce \u00e8 solo in parte trasposta nella serie animata. Nessun personaggio, eccettuato Bunz Barabunz, usa fumare; le frequentissime sparatorie non sfociano mai in danneggiamenti per qualche personaggio; i personaggi colpiti da pallottole appaiono semplicemente pieni di buchi e vengono mandati dal gommista per farsi rattoppare.\nIn particolare le sparatorie sono prive di qualsiasi realismo: i personaggi non mirano quasi mai, sparando spesso a casaccio, n\u00e9 badano a starsene riparati; le pistole non terminano mai o quasi i proiettili (ma pu\u00f2 capitare che prendano il raffreddore), e quando le sparatorie sono particolarmente veementi sembra quasi che mosche e non piombo sfreccino per la sala.\nSi tratta di un tipo di western dall'impronta fortemente umoristica e priva di qualsiasi verosimiglianza con la realt\u00e0 della conquista dell'ovest, approccio comune sia al fumetto che al cartone animato.\nRimane intatto ed esaltato anche il rapporto che Jacovitti aveva con i suoi \"elementi decorativi\": abbondano infatti salami, vermi, piedi con la faccia, ed altre assurde creature ancora inventate ex novo. Queste creature estemporanee, che non interferiscono mai nello svolgimento della trama limitandosi a parlare con qualche personaggio, sono per\u00f2 protagoniste di numerosi siparietti comici, con scambi di battute, commenti e giochi di parole.\nPersonaggi principali e doppiatori.\n\"Buoni\"\n\"Cattivi\"\nEpisodi.\nPrima stagione (2001).\n1. Cocco augh\n2. Coccobillevolissimevolmente\n3. Un Cocco, due pistole, una culla\n4. Cocco Bill e l'angelo custode\n5. Kokko tra Muntek e Kapulet\n6. Cocco Bill sulle rotaie \n7. Cocco Bill fa sette pi\u00f9\n8. Cocco Bill contro chiss\u00e0\n9. Coccobilliput\n10. Il Corsaro Cocco Bill\n11. Coccodriin\n12. Cocco Bill Kamomill\n13. Cocco Bill controcorrente\n14. Il Cocco Bello, il Brutto, il Cattivo\n15. Cocco Bill sette per due\n16. Doppio Cocco\n17. Cocco Bill e i fantasmoni\n18. Ugh ugh Cocco Bill\n19. Cocco Bill senz'ombra\n20. Cocco Christmas\n21. Cocco Bill Queen Puma\n22. Cocco Bill catastrofi\n23. Cocco Bill tesoro\n24. Cocco Bill fa coccod\u00e8\n25. Sheriffo Cocco Bill\n26. Cocco Bill a Babylon City\n27. Que viva Cocco\n28. Cocco Bill e il cocco di pap\u00e0\n29. Cocco Bill Crossing\n30. Cocco Ufo\n31. Cocco Bill ritorna al futuro\n32. Cocco e i morti ridenti\n33. Cocco Bill nelle miniere\n34. Cocco Bill e le carovane scomparse\n35. Cocco Bill e l'asso nella manica\n36. Cocco Bill Jurassic\n37. Cocco Bill e il Figlio di Moby Dick\n38. Cocco Bum!\n39. Cocco Bill e il fratello di Frankenstein\n40. Cocco Bill e l'anima gemella\n41. Cocco Bill e la Smemomilla\n42. Cocco Bill e il Mostro del Lago\n43. Cocco Bill e le taglie sporche\n44. Cocco Thriller: la parola alla difesa\n45. Cocco Bill e la grande corsa\n46. Cocco Bill balla con gli orsi\n47. Cocco Bill a Fort Apache\n48. Per favore non mordermi sul Cocco\n49. Cocco Bill contro il clown\n50. Questo pazzo, pazzo, pazzo Cocco\n51. Cocco Bill e il lupo cattivo\n52. Cocco Bill nell'aldiqu\u00e0\nSeconda stagione (2004).\n53. Cocco e la piccola peste\n54. Cocco Hood\n55. Cocco ciambella\n56. Cocco spot\n57. Cocco camping\n58. Cocco e il fantasma dell'opera\n59. Cocco e l'adorabile vecchietta\n60. Manicocco Cocco Bill \n61. Spy Cocco Bill\n62. Uffa,Cocco Bill \n63. Cocco e il bunz invisibile\n64. Cocco Glub\n65. Cocco Bill contro Cocco Bill\n66. Cocco Bill ha detto s\u00ec\n67. Cocco e il piccolo mago\n68. Cocco Zelig\n69. Cocco contro El Topo\n70. Mondo pistola Cocco Bill\n71. Crocodile Cocco Bill\n72. Cocco Bill e Lady Bunz\n73. Cocco e la finestra sul West\n74. Cocco Bill e i polli brillanti\n75. Cocco Bill e il fuggiasco\n76. Rocky Cocco\n77. Cocco al centro della terra\n78. Cocco accadde domani\n79. Cocco Bill e la maschera indiana\n80. Cocco Crusoe\n81. Trottalemme superstar\n82. Super Cocco e Terminator\n83. Cocco, la spada e la faina\n84. Cocco stangata\n85. Un Cocco chiamato asinello\n86. Cocco Bill e i dobloni\n87. Cocco contro il trio\n88. Ombre grosse Cocco Bill \n89. Cocco e il genio ribelle\n90. Cocco Bill e la mummia\n91. Silent Cocco\n92. Cocco e il falsario\n93. Cocco Bill e lo sceicco\n94. No buono Cocco Bill\n95. Cocco e la cena delle beffe\n96. Cocco Bill e il predicatore\n97. Cocco e il Bunz addormentato\n98. Cocco Bill e l'ingranaggio\n99. Cocco contro Mandracchio\n100. Cocco Bill a Villa Serena\n101. Cocco Bill protezione testimoni\n102. Cocco duel\n103. Cocco e il tacchino dei Baskerville\n104. La crociera di Cocco Bill\nPubblicazione.\nI DVD della prima serie sono in distribuzione a cura della Warner Bros. Home Video; sono distribuiti, fra l'altro, anche nel settore dei supermercati."}
{"id": "1795014", "revid": "125454194", "url": "https://it.wikipedia.org/wiki?curid=1795014", "title": "Girolamo Piromalli", "text": "Capobastone della 'ndrangheta calabrese e capo dell'omonima cosca, ha controllato la zona di Gioia Tauro e le zone circostanti dagli anni cinquanta agli anni settanta.\nBiografia.\nNegli anni sessanta e settanta, Piromalli fu tra i massimi capi della mafia calabrese insieme a Antonio Macr\u00ec che controllava la Locride e a Domenico Tripodo, che controllava la zona di Reggio Calabria. Piromalli, chiamato anche Don Mommo, aveva il controllo sulla Piana di Gioia Tauro.\nLa svolta verificatasi nella 'ndrangheta a met\u00e0 degli anni settanta determin\u00f2 l'acquisizione di un potere economico sempre maggiore, ma contemporaneamente ne destabilizz\u00f2 l'assetto. Al vertice dell'organizzazione criminale calabrese, in quel periodo si trovano Girolamo Piromalli, Antonio Macr\u00ec e Domenico Tripodo. Lo stato aveva messo a disposizione parecchi finanziamenti, destinati al completamento dell'autostrada Salerno-Reggio Calabria, alla costruzione del quinto centro siderurgico e del porto di Gioia Tauro.\nIn questo contesto Girolamo Piromalli cap\u00ec che, per aumentare i profitti, l'organizzazione non poteva rimanere isolata dalle istituzioni statali. L'idea di allacciare rapporti con lo stato attraverso la massoneria coperta, sul modello della mafia siciliana, fu subito appoggiata da Paolo De Stefano (che era a quei tempi un boss rampante del quartiere Archi di Reggio Calabria), ma non ben vista da Antonio Macr\u00ec e Domenico Tripodo.\nSi cre\u00f2 pertanto una profonda frattura tra chi voleva seguire la strada della \"tradizione\", appoggiata da Macr\u00ec e Tripodo, e chi invece voleva percorrere la strada \"progressista\" cio\u00e8 quella dei rapporti con le istituzioni statali, appoggiata fortemente da Piromalli e De Stefano.\nNe scatur\u00ec la prima guerra di 'ndrangheta, al termine della quale fin\u00ec per prevalere la linea dei Piromalli-De Stefano. Per permettere di avere contatti con le istituzioni statali attraverso la massoneria coperta (prima di allora severamente vietato dalle ferree regole della 'ndrangheta tradizionalista), Piromalli e De Stefano fondarono la Santa, una sorta di struttura parallela i cui affiliati (i \"Santisti\") possono intrattenere rapporti con uomini delle istituzioni statali. Girolamo Piromalli si fregi\u00f2 cos\u00ec del titolo di \"Santista\" (il pentito Gaetano Costa afferm\u00f2 di esser stato battezzato santista da un appartenente a una 'ndrina di Toronto) ed entr\u00f2 nella massoneria.\nPiromalli fu l'unico dei grandi capibastone di quel periodo a salvarsi dopo la prima guerra di 'ndrangheta, grazie alla sua decisione di accettare che si entrasse nel mercato della droga. Mor\u00ec di malattia l'11 febbraio 1979; al funerale erano presenti 6000 persone. Suo fratello Giuseppe Piromalli diverr\u00e0 il nuovo capobastone."}
{"id": "1795015", "revid": "62004", "url": "https://it.wikipedia.org/wiki?curid=1795015", "title": "Mapei-Quick Step", "text": "La Mapei \u00e8 stata una squadra maschile italiana di ciclismo su strada, attiva tra i professionisti dal 1993 al 2002.\nSponsorizzata dall'omonima azienda attiva nel settore dell'edilizia, \u00e8 stata una delle pi\u00f9 forti squadre al mondo nella seconda met\u00e0 degli anni 1990, imponendosi al primo posto nella classifica UCI per squadre dal 1996 al 2000 e poi nuovamente nel 2002. La formazione si aggiudic\u00f2 in dieci stagioni pi\u00f9 di 600 corse: tra queste spiccano un Giro d'Italia e una Vuelta a Espa\u00f1a con Tony Rominger, dodici classiche monumento, tra cui cinque edizioni in sei anni della Parigi-Roubaix, quattro classifiche di Coppe del mondo individuali e cinque a squadre. Inoltre per quattro volte corridori Mapei vinsero, con la maglia della propria nazionale, il titolo mondiale in linea. Oltre a Rominger vestirono la maglia della squadra campioni come Franco Ballerini, Gianluca Bortolami, Andrea Tafi, Abraham Olano, Johan Museeuw, Pavel Tonkov, Michele Bartoli, Paolo Bettini e \u00d3scar Freire.\nStoria.\n1993-1994: l'esordio e la fusione con CLAS.\nLa squadra nacque a inizio 1993 con il nome Eldor-Viner, diretta dall'ex \"pro\" Fabrizio Fabbri e capitanata in corsa dal tricolore in carica Marco Giovannetti: nei primi mesi di attivit\u00e0 la formazione ottenne alcuni successi e venne invitata alla Vuelta a Espa\u00f1a, vincendo anche una frazione con Juan Carlos Gonz\u00e1lez. Gi\u00e0 dopo la Vuelta la squadra dovette fermarsi per problemi economici e stipendi non pagati; appena prima del Giro d'Italia subentr\u00f2 a Eldor un nuovo sponsor, la Mapei di Giorgio Squinzi, che consent\u00ec al team di partecipare alla \"corsa rosa\" (con la nuova denominazione Mapei-Viner) e di proseguire l'attivit\u00e0, pur con pochi risultati, fino a fine anno. Al termine della stagione venne trovato l'accordo per la fusione tra la Mapei-Viner e il team spagnolo CLAS-Cajastur, gi\u00e0 supportato dal telaista Colnago. Nella rosa della nuova Mapei-CLAS vennero integrati ben tredici ciclisti provenienti dalla formazione asturiana, tra cui il due volte vincitore della Vuelta a Espa\u00f1a Tony Rominger, insieme ad altri nomi affermati come Mauro Gianetti e Franco Ballerini, dando vita a una \"super-squadra\" di 30 atleti e ricco budget (due miliardi di lire solo per l'ingaggio di Rominger).\nNel 1994 la nuova Mapei venne invitata ai tre Grandi Giri, alle classiche di Coppa del mondo e alle principali corse a tappe del calendario mondiale. Rominger vinse la sua terza Vuelta a Espa\u00f1a consecutiva, facendo sue ben sei tappe e vestendo la maglia di capoclassifica dal primo all'ultimo giorno; conquist\u00f2 anche la Vuelta al Pa\u00eds Vasco e la Parigi-Nizza, dovette invece ritirarsi dal Tour de France, prova in cui gareggiava da favorito, per problemi di stomaco. Tra gli italiani, Gianluca Bortolami fece sue una tappa al Tour de France, due gare di Coppa del mondo (Leeds International Classic e Gran Premio di Zurigo) e la classifica individuale della manifestazione, mentre Ballerini ottenne alcuni piazzamenti nelle principali classiche. A fine anno CLAS lasci\u00f2 la sponsorizzazione: come secondo sponsor subentr\u00f2 la catena belga di supermercati GB, che port\u00f2 con s\u00e9 in Mapei, provenienti dalla GB-MG Maglificio, il direttore sportivo Patrick Lefevere e quattro ciclisti, tra cui lo specialista delle classiche Johan Museeuw.\n1995-1996: la vittoria di Rominger al Giro e la prima tripletta alla Roubaix.\nRinforzata dai nuovi innesti, nel 1995 la Mapei-GB seppe primeggiare sia nelle classiche che nelle corse a tappe. In Coppa del mondo arrivarono tre successi parziali, al Giro delle Fiandre e a Zurigo con Museeuw e alla Parigi-Roubaix con Ballerini, e le vittorie nella graduatoria individuale (con lo stesso Museeuw) e in quella a squadre di Coppa. Nelle corse a tappe, Rominger vinse il Giro d'Italia con quattro successi parziali, tra cui tutte e tre le cronometro in programma, ventuno giorni in maglia rosa, dalla seconda all'ultima frazione, e il trionfo anche nella classifica a punti e in quella dell'Intergiro; l'ex CLAS Abraham Olano vinse invece tre tappe e concluse secondo, alle spalle di Laurent Jalabert, alla Vuelta a Espa\u00f1a, aggiudicandosi poi anche il titolo mondiale in linea a Duitama.\nNel 1996 la squadra punt\u00f2 su Olano per il Giro d'Italia, sul duo Olano-Rominger per il Tour de France e su Rominger alla Vuelta a Espa\u00f1a, senza per\u00f2 vincere nessuno dei tre Giri: dopo il secondo posto di Olano nella \"Corsa rosa\", in Francia i due capitani non andarono oltre un nono (Olano) e un decimo posto (Rominger), mentre in Spagna Rominger vinse due tappe e concluse terzo. Venne invece confermato il predominio nelle classiche: dopo i successi di Tom Steels alla Het Volk e alla Gand-Wevelgem e il terzo posto di Museeuw al Giro delle Fiandre, alla Parigi-Roubaix il terzetto Mapei formato da Museeuw, Bortolami e Andrea Tafi (nell'ordine) stacc\u00f2 tutti arrivando in parata a Roubaix, a siglare un podio tutto Mapei. Nel finale di stagione Museeuw vinse anche il campionato del mondo in linea a Lugano e la classifica di Coppa del mondo, mentre Tafi fece suo il Giro di Lombardia sancendo il dominio di Mapei nella graduatoria a squadre di Coppa.\n1997-1998: la fusione con Panaria e i piazzamenti di Tonkov al Giro.\nPer la stagione 1997 venne concretizzata la fusione tra Mapei-GB e il gruppo sportivo Panaria-Vinavil, guidato da Giuseppe Saronni ma gi\u00e0 co-sponsorizzato da Colnago e Vinavil, azienda dal 1994 parte del gruppo Mapei. Arrivarono in squadra nove ciclisti dalla Panaria, tra cui il vincitore del Giro 1996 Pavel Tonkov, oltre all'esperto Gianni Bugno dalla MG Maglificio e a Stefano Zanini dalla Gewiss-Playbus, mentre lasciarono il team Rominger, Olano e gli altri spagnoli. Durante l'anno Tonkov concluse secondo al Giro d'Italia, dietro a Ivan Gotti, dopo aver vinto tre frazioni e vestito di rosa per undici giorni; fece inoltre sue due tappe alla Vuelta a Espa\u00f1a prima di abbandonare la corsa. In Coppa del mondo i ciclisti Mapei ottennero solo un successo, alla Rochester Classic con Tafi, ma numerosi podi, tra cui i secondi posti all'Amstel Gold Race con Tafi e al Giro di Lombardia con Paolo Lanfranchi, e i terzi al Giro delle Fiandre con Ballerini e alla Parigi-Roubaix con Museeuw, e il secondo posto nella classifica finale a squadre. In stagione arrivarono in tutto 95 vittorie, superando il record di 82 dell'annata precedente.\nNel 1998 l'organico della Mapei-Bricobi, dal nome del nuovo secondo sponsor, fu confermato in blocco. Tonkov concluse di nuovo secondo al Giro d'Italia, questa volta alle spalle di Marco Pantani, vincendo la tappa dell'Alpe di Pampeago, mentre al Tour de France arrivarono sei successi parziali, quattro dei quali in volata con Tom Steels, e l'ottavo posto finale di Daniele Nardello. La Coppa del mondo fu nuovamente terreno di vittorie, con il successo Mapei nella graduatoria a squadre; contribuirono a questo risultato la doppietta Museeuw-Zanini al Giro delle Fiandre, la tripletta (come gi\u00e0 nel 1996) Ballerini-Tafi-Wilfried Peeters alla Parigi-Roubaix, e il successo in maglia iridata di Oscar Camenzind, fresco vincitore al mondiale di Valkenburg, al Giro di Lombardia.\n1999-2002: gli ultimi anni e il ritiro.\nNel 2002, ultimo anno di attivit\u00e0, la squadra aveva come amministratore unico Aldo Sassi e come team manager Alvaro Crespi; in quella stagione risultava essere la squadra ciclistica con il budget pi\u00f9 alto, con circa 10 milioni di euro. Il team vantava inoltre un notevole impegno nel settore giovanile, con la sponsorizzazione e collaborazione con 26 squadre delle categorie minori in Italia, Germania, Belgio e Svizzera, per un totale di 500 giovani atleti, e la gestione di Mapei Sport, un avanzato centro di medicina sportiva a Castellanza (VA) tuttora in uso.\nA fine 2002 Mapei ritir\u00f2 la propria sponsorizzazione e il team fu rifondato in Belgio con il nome Quick Step in seguito alla fusione con la Domo-Farm Frites diretta da Lefevere."}
{"id": "1795016", "revid": "109425654", "url": "https://it.wikipedia.org/wiki?curid=1795016", "title": "Quercegrossa", "text": "Quercegrossa (localmente \"Quercia\") \u00e8 una frazione dei comuni italiani di Castelnuovo Berardenga e Monteriggioni, nella provincia di Siena, in Toscana.\n\u00c8 situata nel cuore della zona del Chianti, lungo la Strada statale 222 Chiantigiana oltre Castellina in Chianti e dopo la frazione di Fonterutoli, in direzione Siena.\nStoria.\nIl borgo di Quercegrossa \u00e8 citato per la prima volta in documenti risalenti al 1111. All'inizio del XIII secolo ha svolto un ruolo importante nella linea difensiva della Repubblica di Siena, opposta a Firenze. Fu poi distrutto dai fiorentini nella guerra del 1232 e subito ricostruita a presidio dei confini senesi.\nAttualmente, il paese si divide sostanzialmente in tre sezioni, per lo pi\u00f9 indistinte tra di esse:\n-Il borgo originario, denominato \"Quercia\", assai esiguo rispetto a come era prima dei bombardamenti che l'hanno distrutto: consiste nella piazzetta \"Jacopo della Quercia\", nei resti dell'antico castello (attualmente abitato), e in altre, ma poche, case confinanti a questi due nuclei.\n-La parte pi\u00f9 moderna, e la pi\u00f9 estesa, che si sviluppa dal borgo in direzione di Siena, con varie diramazioni ad Est e ad Ovest. In questa sezione meno antica vi sorge per\u00f2 la Chiesa dei Santi Giacomo e Niccol\u00f2, databile al XIII secolo e ancora operativa, seppur sia stata costruita nel 2011 una chiesa pi\u00f9 grande e di impianto pi\u00f9 moderno, a 200 metri circa dall'antica collegiata.\n-Il Mulino di Quercegrossa, ufficialmente fuori dai confini paesani, a circa 2\u00a0km dalla frazione in direzione di Firenze. Qui vi sorgeva l'antico mulino, dove gli abitanti andavano ad attingere l'acqua fino al secolo scorso. Attualmente vi \u00e8 presente un agriturismo e una piscina all'aperto, fra le pi\u00f9 grandi della Toscana, di propriet\u00e0 dell'agriturismo ma aperta a tutti.\nEconomia.\nAgricoltura.\nNel territorio della frazione, e in entrambi i comuni in cui \u00e8 diviso, si producono vino rosso e olio extravergine d'oliva Chianti Classico.\nServizi.\nTra i servizi presenti nella frazione vi \u00e8 una ludoteca autogestita a partecipazione femminile.\nInfrastrutture e trasporti.\nMobilit\u00e0 urbana.\nUn'autolinea collega Quercegrossa, assieme a Castellina Scalo, altra frazione di Monteriggioni, a Siena. Recentemente, grazie all'accordo col comune di monteriggioni, sono state aumentate le corse."}
{"id": "1795018", "revid": "729019", "url": "https://it.wikipedia.org/wiki?curid=1795018", "title": "Battaglia di Saipan", "text": "La battaglia di Saipan fu un cruento scontro terrestre combattuto sull'omonima isola nell'arcipelago delle Marianne durante la guerra del Pacifico. Vide contrapposte le truppe della marina e dell'esercito imperiali del Giappone alle forze dei Marine e dell'esercito statunitensi, il cui obiettivo era la conquista di Saipan, Guam e Tinian.\nContesto strategico.\nA primavera del 1944 il Giappone era in una situazione difficile: respinto dalle Gilbert nel novembre precedente e perdute le Marshall tra gennaio e febbraio, con la neutralizzazione della base di Truk il 17-18 febbraio, il perimetro difensivo della Sfera di prosperit\u00e0 comune passava ora per le Marianne, possedimento nipponico dalla fine della prima guerra mondiale. Il fatto che il fronte fosse cos\u00ec arretrato preoccupava gli alti comandi, perch\u00e9 si era troppo vicini sia alle Filippine, che difendevano le rotte seguite dalle petroliere provenienti dall'Indonesia, sia al territorio nazionale: si sapeva che gli Stati Uniti d'America avevano progettato e costruito un bombardiere capace di raggiungere le citt\u00e0 giapponesi partendo dalle Marianne. Era dunque di capitale importanza mantenere il possesso delle posizioni insulari.\nLe difese e la guarnigione di Saipan.\nL'isola fu affidata alla difesa della 31\u00aa Armata, composta dalla 43\u00aa Divisione \"Nagoya\" e dalla 47\u00aa Brigata mista. L'unit\u00e0 era al comando del luogotenente generale Yoshitsugu Sait\u014d. In pi\u00f9 vi erano 6.960 uomini delle forze da sbarco della Marina imperiale giapponese al comando del viceammiraglio Ch\u016bichi Nagumo, comandante della flotta del Pacifico centrale; ai suoi ordini vi era anche la 22\u00aa Flottiglia aerea, in teoria forte di 300 apparecchi ma sembra che solo una parte di questi fossero in piena efficienza.\nLe forze corazzate giapponesi consistevano in quarantotto carri armati inquadrati nel 9\u00ba Reggimento carri. Gran parte di questi mezzi venne radunata due miglia a est di Garapan, pronti a intervenire nel caso lo sbarco statunitense si fosse verificato proprio a Garapan o nella Baia di Tanapag; se gli statunitensi fossero sbarcati invece a Chalan Kanoa, o comunque nella parte sud-occidentale od orientale dell'isola, i carri armati si sarebbero ritrovati un miglio a nord dell'aeroporto di Aslito. Per precauzione, a Chalan Kanoa fu comunque distaccata una compagnia carri.\nLo sbarco e la battaglia.\nGli statunitensi sbarcarono sull'isola il 15 giugno 1944 intorno alle 07:00 del mattino a bordo di circa trecento LVT lungo la costa occidentale dell'isola, e ingaggiarono battaglia con i 31.600 soldati al servizio dell'imperatore Hirohito ivi trincerati e disposti a sacrificarsi fino all'ultimo uomo nell'estrema difesa della via che conduceva a Tokyo. Gli sbarchi furono appoggiati da un cannoneggiamento effettuato da un gruppo di corazzate fin dal 12 giugno. La battaglia fu cruenta e comport\u00f2 la distruzione dell'intera guarnigione nipponica, ma anche un alto tributo di sangue da parte degli statunitensi. Saipan era la pi\u00f9 importante isola delle Marianne nonch\u00e9 una delle pi\u00f9 importanti basi aeree giapponesi, perci\u00f2 gli statunitensi sbarcarono migliaia di marines ben armati ed equipaggiati per prendere possesso dell'isola. Fra il 12 e il 15 giugno una serie di attacchi aerei da parte della Task Force 58 aveva praticamente annientato al suolo l'intera forza aerea basata a Saipan. Solo un centinaio di apparecchi basati a Guam cercarono di contrastare la flotta americana. Pochi giorni dopo lo sbarco, fra il 19 e il 20 giugno, si svolse la battaglia delle Marianne, che tolse qualsiasi speranza di respingere la flotta americana e ricevere rinforzi o rifornimenti per ricacciare a mare la forza di sbarco.\nLa 4\u00aa Divisione dei Marine si scontr\u00f2 a Chalan Kanoa con la 4\u00aa Compagnia del 9\u00ba Reggimento carri giapponese, distruggendo undici dei quattordici carri nemici. Il giorno successivo i giapponesi ammassarono il resto del 9\u00ba Reggimento carri, le forze da sbarco e reparti del 136\u00ba Reggimento fanteria (in totale circa 37 carri e 500 uomini) per contrattaccare la 2\u00aa Divisione dei Marine che era sbarcata a nord della 4\u00aa Divisione Marine, iniziando l'assalto alle 03:30 del 17 giugno. L'assalto (il pi\u00f9 grande scontro tra carri armati del teatro del Pacifico) venne bloccato verso le 07:00 dai carri e dall'artiglieria statunitense che misero fuori uso 24 carri uccidendo inoltre 300 fanti. Dal canto loro, i marine soffrirono la perdita di cento uomini.\nI giapponesi, comprendendo l'estrema importanza dell'obiettivo, lo difesero combattendo strenuamente fino all'ultimo; quando ormai le speranze di vittoria si erano esaurite (dato che non potevano pi\u00f9 ricevere rifornimenti di nessun tipo), il 7 luglio 4.300 soldati imperiali lanciarono una grande carica banzai provocando 406 morti tra gli statunitensi ma il loro quasi completo suicidio; alcuni sopravvissuti furono raggiunti e parimenti eliminati. Solo allora il generale Sait\u014d effettu\u00f2 il suicidio rituale e ricevette un colpo di pistola alla nuca dall'aiutante il 7 luglio, mentre l'ammiraglio Nagumo, comandante del settore ed eroe di Pearl Harbor, si spar\u00f2 alla testa il giorno precedente 6 luglio.\nAlla loro morte si aggiunsero 22.000 civili che si suicidarono per non cadere prigionieri degli statunitensi. Il 9 luglio 1944 l'isola fu dichiarata ufficialmente occupata.\nLa battaglia cost\u00f2 oltre 30.000 caduti giapponesi (praticamente tutti i soldati disponibili) e 12.500 statunitensi. La sconfitta militare ebbe anche un grave contraccolpo politico, cadde infatti il governo Tojo, primo ministro dell'impero dal 1941, nazionalista e avverso alla pace, sostituito dal governo Koiso. Con il possesso di una solida testa di ponte nelle Marianne, gli statunitensi poterono, da allora in avanti, far decollare dalla terraferma i bombardieri B-17 (le cosiddette \"fortezze volanti\") e B-29."}
{"id": "1795021", "revid": "46291", "url": "https://it.wikipedia.org/wiki?curid=1795021", "title": "Cyperus madagascariensis", "text": "Cyperus madagascariensis \u00e8 una pianta acquatica della famiglia delle Cyperaceae, endemica del Madagascar ove \u00e8 nota con il nome di zozoro."}
{"id": "1795024", "revid": "287204", "url": "https://it.wikipedia.org/wiki?curid=1795024", "title": "Rottenburg", "text": ""}
{"id": "1795026", "revid": "93556", "url": "https://it.wikipedia.org/wiki?curid=1795026", "title": "Distretto della Valle del Dibang", "text": "Il distretto della Valle del Dibang \u00e8 un distretto dell'Arunachal Pradesh, in India. Il suo capoluogo \u00e8 Anini.\nConfina a nord e nord-est con il Tibet, ad ovest con il distretto del Siang Orientale, a sud con il distretto della Bassa Valle del Dibang e a sude-est con il distretto di Lohit."}
{"id": "1795027", "revid": "1543377", "url": "https://it.wikipedia.org/wiki?curid=1795027", "title": "Distretto dell'Alto Siang", "text": "Il distretto dell'Alto Siang \u00e8 un distretto dell'Arunachal Pradesh, in India, di 33.146 abitanti. Il suo capoluogo \u00e8 Yingkiong."}
{"id": "1795028", "revid": "93556", "url": "https://it.wikipedia.org/wiki?curid=1795028", "title": "Distretto dell'Alto Subansiri", "text": "Il distretto dell'Alto Subansiri \u00e8 un distretto dell'Arunachal Pradesh, in India. Il suo capoluogo \u00e8 Daporijo."}
{"id": "1795030", "revid": "767487", "url": "https://it.wikipedia.org/wiki?curid=1795030", "title": "Distretto del Basso Subansiri", "text": "Il distretto del Basso Subansiri \u00e8 un distretto dell'Arunachal Pradesh, in India. Il suo capoluogo \u00e8 Ziro.\nConfina a nord con il distretto dell'Alto Subansiri, a sud con il distretto di Papum Pare, ad est con i distretti del Siang Occidentale e dell'Alto Subansiri e ad ovest con il distretto del Kameng Orientale."}
{"id": "1795034", "revid": "767487", "url": "https://it.wikipedia.org/wiki?curid=1795034", "title": "Distretto di Changlang", "text": "Il distretto di Changlang \u00e8 un distretto dell'Arunachal Pradesh, in India, di 124.994 abitanti. Il suo capoluogo \u00e8 Changlang."}
{"id": "1795035", "revid": "767487", "url": "https://it.wikipedia.org/wiki?curid=1795035", "title": "Distretto del Kameng Occidentale", "text": "Il distretto del Kameng Occidentale \u00e8 un distretto dell'Arunachal Pradesh, in India. Il suo capoluogo \u00e8 Bomdila.\nConfina a nord con il Tibet, a ovest con il Bhutan, a nord-ovest con il distretto di Tawang e ad est con il distretto del Kameng Orientale, a sud confina con i distretti di Sonitpur e di Darrang dello stato indiano dell'Assam.\nIl nome deriva da quello del fiume Kameng, un affluente del Brahmaputra.\nGeografia.\nIl territorio del distretto \u00e8 per lo pi\u00f9 montuoso, le principali formazioni montuose sono la catena del Sela, quella del Bomdila e quella del Chaku, che fanno parte del massiccio dell'Himalaya. L'altitudine della catena del Sela varia dai 4300 ai 4600 m s.l.m., il Sela pass raggiunge i 4180 m s.l.m.. \nI fiumi principali del distretto sono il Tenga, il Bichom e il Dirang Chu, tutti affluenti del fiume Kameng che a sua volta confluisce nel Brahmaputra."}
{"id": "1795036", "revid": "93556", "url": "https://it.wikipedia.org/wiki?curid=1795036", "title": "Distretto del Kameng Orientale", "text": "Il distretto del Kameng Orientale \u00e8 un distretto dell'Arunachal Pradesh, in India. Il suo capoluogo \u00e8 Seppa.\nConfina ad ovest con il distretto del Kameng Occidentale, a nord con il Tibet e ad est con i distretti di Kurung Kumey (creato nel 2001 dividendo il distretto del Basso Subansiri) e di Papum Pare, a sud confina con lo stato dell'Assam (distretto di Sonitpur).\nGeografia.\nFatta eccezione per una modesta area pianeggiante nella parte meridionale l'intero territorio del distretto \u00e8 montuoso caratterizzato da strette gole che si aprono in ampie vallate. \nA causa della conformazione del territorio i collegamenti sono molto difficoltosi, pochissime le strade asfaltate o carrabili."}
{"id": "1795037", "revid": "93556", "url": "https://it.wikipedia.org/wiki?curid=1795037", "title": "Distretto di Kurung Kumey", "text": "Il distretto di Kurung Kumey \u00e8 un distretto dell'Arunachal Pradesh, in India. Il suo capoluogo \u00e8 Koloriang.\nIl distretto \u00e8 stato istituito il 16 aprile 2001 separandolo dal distretto del Basso Subansiri, per facilitare l'amministrazione degli abitanti della parte pi\u00f9 remota dello stato dell'Arunachal Pradesh, soprattutto di coloro che vivono presso il confine indo-cinese.\nIl capoluogo del distretto \u00e8 stato inizialmente Palin per poi essere trasferito a Koloriang.\nConfina a nord con il Tibet, ad ovest con il distretto del Kameng Orientale, a sud con il distretto di Papum Pare e ad ovest con quelli dell'Alto Subansiri e Basso Subansiri"}
{"id": "1795042", "revid": "93556", "url": "https://it.wikipedia.org/wiki?curid=1795042", "title": "Distretto di Lohit", "text": "Il distretto di Lohit \u00e8 un distretto dell'Arunachal Pradesh, in India. Il suo capoluogo \u00e8 Tezu."}
{"id": "1795044", "revid": "93556", "url": "https://it.wikipedia.org/wiki?curid=1795044", "title": "Distretto di Papum Pare", "text": "Il distretto di Papum Pare \u00e8 un distretto dell'Arunachal Pradesh, in India. Il suo capoluogo \u00e8 Yupia.\nConfina a nord con il distretto di Kurung Kumey, ad est con il distretto del Basso Subansiri, ad ovest con quello del Kameng Orientale e a sud con lo stato dell'Assam.\nIl nome del distretto deriva da quello dei due principali fiumi che lo attraversano, il Papum e il Pare.\nGeografia.\nIl territorio \u00e8 per lo pi\u00f9 montuoso, i rilievi raggiungono i 1.200 m s.l.m."}
{"id": "1795045", "revid": "767487", "url": "https://it.wikipedia.org/wiki?curid=1795045", "title": "Distretto del Siang Occidentale", "text": "Il distretto del Siang Occidentale \u00e8 un distretto dell'Arunachal Pradesh, in India. Il suo capoluogo \u00e8 Along."}
{"id": "1795046", "revid": "54354", "url": "https://it.wikipedia.org/wiki?curid=1795046", "title": "Don Mommo Piromalli", "text": ""}
{"id": "1795048", "revid": "767487", "url": "https://it.wikipedia.org/wiki?curid=1795048", "title": "Distretto del Siang Orientale", "text": "Il distretto del Siang Orientale \u00e8 un distretto dell'Arunachal Pradesh, in India. Il suo capoluogo \u00e8 Pasighat."}
{"id": "1795049", "revid": "124123", "url": "https://it.wikipedia.org/wiki?curid=1795049", "title": "E. Elias Merhige", "text": ""}
{"id": "1795050", "revid": "93556", "url": "https://it.wikipedia.org/wiki?curid=1795050", "title": "Distretto di Tawang", "text": "Il distretto di Tawang \u00e8 un distretto dell'Arunachal Pradesh, in India. Il suo capoluogo \u00e8 Tawang.\nIl distretto confina a nord con il Tibet, a sud-ovest con il Bhutan mentre ad est i 4.170 m s.l.m. del Sela Pass lo separano dal Distretto del Kameng Occidentale.\nLa popolazione appartiene all'etnia Monpa.\nGeografia.\nIl distretto si trova in un'area montuosa, comprende il rilievo pi\u00f9 elevato dello stato dell'Arunachal Pradesh, il monte Gorichen (6.488 m s.l.m.) \nI due fiumi principali che scorrono nel distretto sono il Tawang Chu e il Nymjang-Chu entrambi alimentati da numerosi tributari che scorrono ripidi dai pendii dell'area.\nEconomia.\nLa maggior parte delle trib\u00f9 dipende dall'agricoltura per vivere."}
{"id": "1795051", "revid": "767487", "url": "https://it.wikipedia.org/wiki?curid=1795051", "title": "Distretto di Tirap", "text": "Il distretto di Tirap \u00e8 un distretto dell'Arunachal Pradesh, in India, di 100.227 abitanti. Il suo capoluogo \u00e8 Khonsa."}
{"id": "1795054", "revid": "123399449", "url": "https://it.wikipedia.org/wiki?curid=1795054", "title": "Ciclo del demone", "text": "Il Ciclo del demone, noto anche come Trilogia del Verbo e del Vuoto, \u00e8 una trilogia letteraria scritta da Terry Brooks e pubblicata dal 1997 al 1999. \nRomanzi.\nI libri che costituiscono il ciclo sono:\nTrama.\nNarra la storia e le battaglie tra i cavalieri del Verbo e i demoni del Vuoto, che raramente si combattono in modo diretto, preferendo agire sugli animi degli esseri umani, per il controllo dei poteri della protagonista Nest Freemark, una ragazza dotata di invidiabili capacit\u00e0 atletiche e di poteri magici ereditati dalle donne della famiglia sue antenate. Le vicende si snodano all'interno di un ventennio a cavallo tra il XX e il XXI secolo, nella societ\u00e0 nord-americana. La responsabilit\u00e0 che Nest ha preso su di s\u00e9 \u00e8 proteggere, insieme al curioso e antipatico compagno Pick, un elfo silvano di Faerie, il parco della sua citt\u00e0 natia di Hopewell dalle forze del Vuoto che costantemente lo minacciano. La sua vita che, pur permeata di magia, scorre al ritmo di quella dei suoi coetanei adolescenti, viene complicata dalla ricomparsa di suo padre, un demone del Vuoto determinato a renderla sua alleata nella lotta contro il Verbo. Ma il cavaliere del Verbo John Ross, dotato di grandi poteri magici, compare a sua volta per tentare di impedirlo. Brooks descrive le brutture della civilt\u00e0 occidentale, ormai irrimediabilmente corrosa da mali, visibili e invisibili, incarnati anche simbolicamente nella figura dei demoni. Questi ultimi non devono fare altro che agire da cattivi consiglieri per scatenare tragedie di cui uomini alla deriva gi\u00e0 covano l'idea. A questi \u00e8 contrapposta la figura del cavaliere del verbo e delle difficolt\u00e0 di chi si pone l'obiettivo di salvare dalla distruzione una societ\u00e0 che pare ormai condannata. \nPersonaggi.\nIl Verbo e il Vuoto sono due entit\u00e0 soprannaturali in eterno conflitto, al centro delle vicende del \"ciclo del demone\" e de \"La genesi di Shannara\".\nSul pianeta Terra esiste da sempre una magia antichissima precedente all'epoca di Faerie, che permea ogni cosa, andando al di l\u00e0 dell'umana comprensione e che unisce in simbiosi tutto il creato. Tale essenza \u00e8 oggetto di perenne contesa tra due entit\u00e0 soprannaturali: il Verbo e il Vuoto. Questo conflitto accompagna l'umanit\u00e0 sin dalla sua nascita ed \u00e8 condotto senza alcuna tregua dai Cavalieri del Verbo e dai Demoni del Vuoto. I primi tentano di conservare e mantenere intatto l'equilibrio della magia del mondo mentre i demoni provano a scardinarlo mostrando tutta la loro attitudine alla distruzione. Al centro della battaglia tra Verbo e Vuoto si pone l'umanit\u00e0, l'unico vero soldato delle due entit\u00e0. Se i demoni riescono a sedurre gli uomini, l'equilibrio scivola verso il Vuoto. Se gli uomini ascoltano i Cavalieri del Verbo, l'equilibrio pende verso il Verbo. Per secoli l'equilibrio non \u00e8 stato spezzato, ma durante la seconda met\u00e0 del XXI secolo i demoni riuscirono a prevalere originando le Grandi Guerre, una serie di conflitti mondiali che portarono l'umanit\u00e0 verso l'oblio. Il Verbo tuttavia riusc\u00ec ad infliggere un violento colpo di coda alle forze del Vuoto, ristabilendo l'equilibrio e facendo risorgere un nuovo mondo. \u00c8 in questo pianeta rinato che si svolgono le avventure della serie di \"Shannara\".\nNest Freemark.\n\u00c8 la protagonista e compare in tutti e tre i libri del ciclo. \u00c8 una bambina con poteri magici che le permettono di vedere il mondo in modo diverso da tutti i suoi amici. Vede i divoratori e il suo migliore amico \u00e8 un silvano dei boschi, anch'egli creatura magica di Faerie. Nel primo libro scopre che suo padre \u00e8 un demone. Quest'ultimo, dopo anni di assenza, ritorna e cerca di irretirla per far in modo che sua figlia persegua la causa del Vuoto. Il padre aveva creato con la sua magia un protettore per la figlia, il cane Wraith. Verr\u00e0 aiutata da sua nonna e da John Ross, cavaliere del Verbo, che riescono nell'intento di proteggerla dalle tentazioni del Vuoto. Nel secondo libro deve salvare John Ross che si \u00e8 allontanato dal Verbo e rischia di essere corrotto dal Vuoto. Scopre infine di avere ancora una certa padronanza di Wraith. Grazie al suo aiuto, John torna dalla parte del Verbo e ad operare come Cavaliere. Nel terzo libro riesce a salvare un Variante, creatura dotata di grandi poteri magici, insieme a John Ross. Il Variante sar\u00e0 poi il protagonista de \"La genesi di Shannara\".\nCavalieri del Verbo.\nSono uomini e donne votate alla causa del Verbo: intendono preservare l'equilibrio e impedire alle forze del Vuoto di trionfare. Principale compito dei cavalieri \u00e8 quello di uccidere i demoni e di sventare le loro malefatte. Durante il sonno, la Signora invia loro la posizione di un demone in modo che essi possano eliminarlo. Per affrontare il male i Cavalieri del Verbo posseggono un liscio bastone nero con su scolpite le antiche rune di Faerie, che gli infondono la magia. Quando la evocano, i cavalieri diventano molto pi\u00f9 forti fisicamente e gli viene fatto dono di una agilit\u00e0 sconcertante. Inoltre posso scagliare dalle estremit\u00e0 del bastone fiamme bianche che divorano il nemico. Al fine di evitare che i propri paladini cadano in imboscate, il Verbo gli ha donato il potere di avvertire la presenza di un demone nelle vicinanze. I Cavalieri del Verbo inoltre hanno anche un'altra capacit\u00e0: mentre sognano possono vedere come sar\u00e0 il futuro. Purtroppo pi\u00f9 che di sogni si tratta di incubi perch\u00e9 gli viene mostrata la Terra caduta sotto gli artigli dei demoni. Sono servitori del Verbo:\nDemoni.\nI demoni sono creature del Vuoto che disprezzano la vita e soprattutto l'umanit\u00e0. Seducono l'essere umano con le loro parole convincendoli del valore fondamentale dell'odio e delle violenza. Dotati di grande forza fisica e di sottile intelletto, i demoni pi\u00f9 forti posseggono anche poteri magici. Possono cambiare forma e aspetto, ma mai in modo totale, fatta eccezione per alcuni casi in cui avviene una vera e propria metamorfosi.\nSono servi del Vuoto:"}
{"id": "1795055", "revid": "296631", "url": "https://it.wikipedia.org/wiki?curid=1795055", "title": "Barry Goudreau", "text": "\u00c8 famoso per essere stato il chitarrista dei Boston.\nBreve biografia.\nInizia a suonare la chitarra sin da piccolo. Alla fine degli anni sessanta conosce Tom Scholz con il quale fonda i Boston, dove successivamente entrer\u00e0 anche Brad Delp. Un demo fa ottenere loro un contratto discografico con la Epic Records. Dopo i primi due album lascia la band per contrasti con Scholz, e si dedica ad un progetto solista. Successivamente, nel 1984 fonda il progetto \"Orion the Hunter\" e nel 1990 i \"Return to Zero\"."}
{"id": "1795058", "revid": "818367", "url": "https://it.wikipedia.org/wiki?curid=1795058", "title": "Phalaropus lobatus", "text": "Il falaropo beccosottile (Phalaropus lobatus, Linnaeus 1758) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Phalaropus lobatus\" non ha sottospecie, \u00e8 monotipico ed \u00e8 poliandrico."}
{"id": "1795063", "revid": "869733", "url": "https://it.wikipedia.org/wiki?curid=1795063", "title": "The Ultimate Collection", "text": "The Ultimate Collection \u00e8 il titolo di diverse raccolte:"}
{"id": "1795064", "revid": "767487", "url": "https://it.wikipedia.org/wiki?curid=1795064", "title": "Distretto della Bassa Valle del Dibang", "text": "Il distretto della Bassa Valle del Dibang \u00e8 un distretto dell'Arunachal Pradesh, in India. Il suo capoluogo \u00e8 Roing.\nIl nome deriva da quello del fiume Dibang, un affluente del Brahmaputra. Confina a nord con il distretto della valle del Dibang ad est con il distretto di Lohit e con il Tibet, ad ovest con i distretti dell'Alto Siang e del Siang Orientale e a sud con il distretto di Tinsukia dello stato dell'Assam. "}
{"id": "1795066", "revid": "1543377", "url": "https://it.wikipedia.org/wiki?curid=1795066", "title": "San Facundo", "text": "San Facundo (\"Safabondu\" en Asturiano) \u00e8 una localit\u00e0 rurale del comune di Tineo da cui dista 20\u00a0km. \nDista 12\u00a0km da Pola de Allande e 26 di Cangas del Narcea. Ha 210 abitanti ripartiti in 741 abitazioni e ha una superficie di 12,81\u00a0km\u00b2.\nLa localit\u00e0 \u00e8 attraversata dalla strada AS-217 che unisce Tineo con Pola de Allande.\nGeografia fisica.\nSi compone di 8 piccoli centri abitati periferici:"}
{"id": "1795079", "revid": "21880", "url": "https://it.wikipedia.org/wiki?curid=1795079", "title": "Ankarana", "text": ""}
{"id": "1795081", "revid": "287204", "url": "https://it.wikipedia.org/wiki?curid=1795081", "title": "Phalaropus tricolor", "text": "Il falaropo di Wilson (Phalaropus tricolor, Vieillot 1819) \u00e8 un uccello della famiglia degli Scolopacidae dell'ordine dei Charadriiformes, a volte inserito nel genere monotipico Steganopus.\nSistematica.\n\"Phalaropus tricolor\" non ha sottospecie, \u00e8 monotipico.\nDistribuzione e habitat.\nQuesto uccello vive in tutto il Nord e Sud America, nei Caraibi e in Sudafrica, nelle regioni baltiche e in Repubblica Ceca. \u00c8 di passo nell'Europa centrale, settentrionale e occidentale, in Grecia e Turchia, in Giappone, in Australia e Nuova Zelanda, in Marocco, Namibia, Costa d'Avorio e Oman."}
{"id": "1795082", "revid": "21880", "url": "https://it.wikipedia.org/wiki?curid=1795082", "title": "Alaotra", "text": ""}
{"id": "1795083", "revid": "6923", "url": "https://it.wikipedia.org/wiki?curid=1795083", "title": "Mirallo de Arriba", "text": ""}
{"id": "1795086", "revid": "599013", "url": "https://it.wikipedia.org/wiki?curid=1795086", "title": "Giovanni Costariol", "text": "Carriera.\nGiocava nel ruolo di centrocampista.\nHa militato nella Lazio con cui ha esordito in Serie A il 23 novembre 1958 in -Lazio 3-0, disputandovi l'ultima partita il 19 aprile 1959 nella sconfitta casalinga contro l'Alessandria per 0-2. Ha giocato in seguito in squadre del sud Italia, anche in Serie B nel Cosenza, per chiudere la carriera ad alto profilo nel Tevere Roma."}
{"id": "1795089", "revid": "767487", "url": "https://it.wikipedia.org/wiki?curid=1795089", "title": "Visconti Follador", "text": "Carriera.\nHa militato nella Lazio con cui ha esordito in Serie A il 17 maggio 1959 in Lazio-Milan (0-0).\nHa giocato anche in Serie B nel Cosenza nella stagione 1961-1962."}
{"id": "1795095", "revid": "287204", "url": "https://it.wikipedia.org/wiki?curid=1795095", "title": "Scolopax minor", "text": "La beccaccia americana (Scolopax minor, Gmelin 1789) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Scolopax minor\" non ha sottospecie, \u00e8 monotipica.\nDistribuzione e habitat.\nQuesta beccaccia vive nel Nord America centro-orientale, dal Canada al Messico, ma \u00e8 presente anche in California e sul versante occidentale del Messico."}
{"id": "1795097", "revid": "1573940", "url": "https://it.wikipedia.org/wiki?curid=1795097", "title": "Oroshi hocho", "text": "Oroshi hocho (giapponese: \u304a\u308d\u3057\u5305\u4e01, \"coltello all'ingrosso\") e hancho hocho (\u534a\u4e01\u5305\u4e01, \"mezzo coltello utensile\") sono coltelli specializzati, estremamente lunghi, utilizzati in Giappone per sfilettare il tonno e altri pesci di grandi dimensioni. Il simbolo utf-8 \u00e8 \ud83d\udd2a.\nTipologie.\nL'\"oroshi hocho\" \u00e8 il coltello pi\u00f9 lungo, con una lama di 150 cm in aggiunta ad un manico di 30 cm, e pu\u00f2 sfilettare un tonno con un unico taglio, sebbene di solito occorrano da due a tre persone per maneggiare il coltello e il tonno. La lama flessibile viene curvata seguendo la forma della spina dorsale per minimizzare la quantit\u00e0 di carne che rimane sulla carcassa del tonno. L'\"hancho hocho\" \u00e8 la lama pi\u00f9 corta, con una lunghezza di circa 100 cm oltre al manico. A volte \u00e8 chiamato anche \"maguro kiri\" ( \u30de\u30b0\u30ed\u5207, \"taglia-tonno\").\nUtilizzo.\nQuesti coltelli si trovano comunemente nei mercati ittici all'ingrosso del Giappone, il pi\u00f9 grande dei quali \u00e8 quello di Tsukiji a Tokyo. Si possono trovare anche in ristoranti di grandissime dimensioni, ma non si trovano nella normale cucina giapponese, a meno che non vi sia un bisogno frequente di sfilettare tonni del peso di 200 kg o pi\u00f9. Chi non ha familiarit\u00e0 con i coltelli giapponesi potrebbe confondersi con le spade giapponesi, tuttavia questi coltelli non sono armi, ma utensili, sebbene siano stati talvolta usati come armi dalla \"yakuza\". "}
{"id": "1795101", "revid": "125188013", "url": "https://it.wikipedia.org/wiki?curid=1795101", "title": "Thrice", "text": "I Thrice sono una band post-hardcore statunitense formatasi nel 1998 ad Irvine, California, da quattro compagni conosciutisi al liceo e facendo skating. Ispirato dallo stile degli At the Drive-In, il gruppo ha mantenuto una formazione costante nel corso degli anni e ha pubblicato 7 album in studio, oltre a numerosi EP e singoli.\nStoria del gruppo.\nGli inizi.\nDustin Kensrue (cantante e chitarrista) e Teppei Teranishi (chitarrista) si conobbero a scuola e perch\u00e9, in precedenza, avevano suonato in un'altra band dal nome sconosciuto. Nel momento in cui decisero di fondare un altro gruppo, Teppei reclut\u00f2 il suo amico con cui era solito andare in skate Eddie Breckenridge per suonare il basso, il quale a sua volta coinvolse suo fratello Riley alla batteria. \nNel 1999, la band pubblic\u00f2 un EP autoprodotto intitolato \"First Impressions\", registrato in soli due giorni negli \"A-Room Studios\" con Brian Tochilin. Di questo album vennero stampate solo 1.000 copie, che vennero vendute personalmente dai componenti. Lavorando insieme al bassista dei Death by Stereo Paul Miner, i quattro registrarono 12 nuove tracce, che nell'aprile del 2000 entrarono a far parte del secondo album \"Identity Crisis\", pubblicato dall'etichetta Greenflag Records. Una parte degli introiti dalla vendita del disco furono donate dalla band ad un'associazione di beneficenza locale chiamata \"Crittenton Services for Children and Families\". Il successo locale pose l'attenzione delle etichette discografice Hopeless Records e Sub City Records sui Thrice. Nel 2001, Louis Posen (fondatore dell'etichetta) sigl\u00f2 un accordo con la band, che prevedeva anche la ripubblicazione dell'album \"Identity Crisis\", e l'inizio di una serie di tour con i Samiam, cui seguirono concerti con le band Midtown and Hot Rod Circuit.\n\"The Illusion of Safety\".\nI Thrice rientrarono in studio col produttore Brian McTernan per registrare l'album di debutto con la nuova etichetta Hopeless Records/Sub City Records, intitolato \"The Illusion of Safety\". Il disco venne pubblicato nel febbraio 2002 e venne seguito da un tour intenso. Ancora una volta, i componenti decisero di devolvere parte degli entroiti in beneficenza, questa volta all'associazione no-profit di Los Angeles \"A Place Called Home\"; a quest'operazione si un\u00ec anche la casa discografica\nL'album ricevette numerose recensioni positive suscitando l'interesse di alcune \"major\" sulla band; questo port\u00f2 in breve tempo alla sottoscrizione di un accordo con la Island Records (etichetta facente parte della Universal Music Group) che prevedeva anche a carico della nuova \"label\" la devoluzione di parte degli introiti in beneficenza come fatto fino ad allora dalla Hopeless Records. Nell'autunno del 2002, la band inizi\u00f2 un tour con i Hot Water Music ed i Coheed and Cambria prima di tornare in sala d'incisione.\n\"The Artist in the Ambulance\".\nNel 2003, il gruppo rilasci\u00f2 il suo debutto con la nuova etichetta Island Records, \"The Artist in the Ambulance\". Il titolo richiama la rivista \"Burn Collector\" di Al Burian e riflette il desiderio della band di contribuire sempre di pi\u00f9 in favore della societ\u00e0 tramite le proprie donazioni. Infatti, anche in questo caso una parte del ricavato dalla vendita del disco venne devoluto in beneficenza, alla \"Syrentha Savio Endowment\".\nDall'album furono estratti due singoli, \"All That's Left\" e \"Stare at the Sun\". Entrambi i brani ed i relativi video ricevettero scarsi spazi dai mass-media, e per questo motivo la band si impegn\u00f2 ancora di pi\u00f9 nei concerti, aprendo un tour nell'autunno dello stesso anno insieme alla band post-hardcore Thursday ed ai Coheed and Cambria, che ebbe il tutto esaurito negli USA. A questo tour ne fece seguito un altro (denominato \"Honda Civic Tour\") con Dashboard Confessional, The Get Up Kids, e Hot Water Music.\nNel 2004, la band continu\u00f2 nei concerti a supporto dell'album \"The Artist in the Ambulance\". All'inizio dello stesso anno, la Island Records pubblic\u00f2 un disco promozionale (che conteneva una versione alternativa dello stesso disco) che diverr\u00e0 la base per \"If We Could Only See Us Now\", un CD/DVD relativo all'intera carriera dei Thrice. Il CD/DVD, il cui titolo che prende spunto dal brano \"So Strange I Remember You\", conteneva nel CD alcuni brani dal vivo eseguiti all'Apple Store ed alcune B-sides e venne lanciato durante il Vans Warped Tour dello stesso anno.\n\"Vheissu\".\nLa band spese gran parte della prima met\u00e0 del 2005 lavorando col produttore Steve Osborne al proprio quarto album studio. Il risultato fu la pubblicazione di \"Vheissu\", avvenuta il 17 ottobre 2005 unitamente al lancio del brano \"Image of the Invisible\" come primo singolo. Nel disco, il cui titolo prese spunto dal romanzo di Thomas Pynchon \"V.\", vennero utilizzati un numero decisamente maggiore di strumenti, compresi archi, elettronica, e una Fender Rhodes. Gran parte dei testi dell'album contengono riferimenti a tematiche blibliche, o comunque astratte e religiose. Anche per \"Vheissu\" la band decise di devolvere parte dei ricavati in beneficenza, in questo caso ad un progetto in favore di bambini non privilegiati chiamato \"826 Valencia\".\nI Thrice iniziarono un lungo tour a supporto del nuovo lavoro, tra cui spicca la partecipazione al \"Taste of Chaos\" tour e la performance allo show Jimmy Kimmel Live. Nell'aprile 2006, la band rilasci\u00f2 un EP \"Red Sky\" come secondo singolo estratto dall'album.. Il video del brano venne diretto da Tim Hope, che precedentemente aveva lavorato per Coldplay and Jimmy Eat World. Invece di optare per un tradizionale singolo, i Thrice decisero di pubblicare un EP, che conteneva il brano estratto dall'album unitamente ad altri sei brani, tra cui due inediti e quattro dal vivo.\n\"The Alchemy Index\".\nNel settembre 2006, la band annunci\u00f2 sul proprio sito ufficiale la programmata pubblicazione di un nuovo album (intitolato successivamente come \"The Alchemy Index\"). Il disco venne concepito come una serie di quattro diversi EP, che dovevano rappresentare i quattro elementali: terra, aria, fuoco e acqua. Il gruppo mantenne un blog intitolato come \"Alchemy Index\" durante tutto il periodo di registrazione.\nDurante questo periodo venne anche annunciato la separazione dall'etichetta Island Records, a causa di alcune divergenze artistiche in particolare sulle future iniziative da intraprendere. Un accordo venne sottoscritto con la Vagrant Records il 9 agosto 2007.\nIl 12 ottobre 2007, i Thrice pubblicarono i primi due brani dall'album \"The Alchemy Index\" attraverso il proprio sito su MySpace ricevendo commenti da gran parte dei fans. L'album \"The Alchemy Index Vols. I &amp; II\" venne pubblicato di l\u00ec a breve il 16 ottobre 2007 e vendette 28.000 copie nella prima settimana, debuttando alla posizione 24 nella classifica Billboard 200 chart, e giunse alla quinta posizione nella classifica degli album pi\u00f9 venduti su iTunes. Per promuovere il nuovo disco, la band inizi\u00f2 un tour insieme a band come mewithoutYou e Brand New, seguito da alcune esibizioni in Canada insieme a bands come Say Anything and Attack in Black. La seconda parte del progetto, \"The Alchemy Index Vols. III &amp; IV\", venne ufficialmente pubblicata il 15 aprile 2008. Il 15 settembre 2009 esce il nuovo album di studio della band, \"Beggars\", pubblicato dalla Vagrant come i due precedenti."}
{"id": "1795104", "revid": "167900", "url": "https://it.wikipedia.org/wiki?curid=1795104", "title": "Hancho hocho", "text": ""}
{"id": "1795107", "revid": "1543377", "url": "https://it.wikipedia.org/wiki?curid=1795107", "title": "Sindrome compartimentale anteriore", "text": " \nPer sindrome compartimentale anteriore in campo medico, si intende un insieme di manifestazioni dove vi \u00e8 un'eccessiva tumefazione per quanto riguarda l'apparato compartimentale anteriore, questo a causa dell'aumentata pressione che danneggia le vene. Tale sindrome \u00e8 riscontrata sovente in persone che praticano sport\nSintomatologia.\nI sintomi e i segni clinici presentano dolore, parestesia e nei casi pi\u00f9 gravi paralisi. Le manifestazioni necrotizzanti compaiono sia nei muscoli che nei nervi. "}
{"id": "1795110", "revid": "648716", "url": "https://it.wikipedia.org/wiki?curid=1795110", "title": "Scolopax bukidnonensis", "text": "La beccaccia di Bukidnon (Scolopax bukidnonensis, Kennedy, Fisher, Harrap, Diesmos &amp; Manamtam 2001) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Scolopax bukidnonensis\" non ha sottospecie, \u00e8 monotipica.\nDistribuzione e habitat.\nQuesta beccaccia vive solo nelle Filippine."}
{"id": "1795112", "revid": "729019", "url": "https://it.wikipedia.org/wiki?curid=1795112", "title": "Siebel Si 204", "text": "Il Siebel Si 204 era un piccolo bimotore da trasporto e da addestramento sviluppato dall'azienda aeronautica tedesca Siebel Flugzeugwerke WG nei tardi anni trenta e prodotto, oltre che dalla stessa (solo prototipi) su licenza anche da alcune altre aziende nazionali ed estere, prima, durante e dopo il termine della seconda guerra mondiale. Fu, assieme al Focke-Wulf Fw 58, il pi\u00f9 importante aereo tedesco della sua categoria.\nSviluppato su richiesta della compagnia aerea di bandiera tedesca, la Deutsche Luft Hansa (DLH), il modello risultava una versione ingrandita dal precedente Fh 104 ed adatta al mercato dell'aviazione commerciale, tuttavia il Si 204 venne acquisito anche dalla Luftwaffe che lo utilizz\u00f2, in una versione modificata, come aereo da addestramento per gli equipaggi.\nAl termine della guerra venne preso in carico da quasi tutte le potenze vincitrici, venendo anche prodotto in Francia e in Cecoslovacchia rispettivamente dalla SNCAC (NC-701 e NC-702 Martinet) e dall'Aero Vodochody (C-3 e C-103).\nStoria del progetto.\nNei tardi anni trenta il Reichsluftfahrtministerium (RLM), il ministero che nel periodo della Germania hitleriana sovraintendeva all'intera aviazione tedesca, emise una specifica per conto della compagnia aerea nazionale, la DLH, per la fornitura di un nuovo modello, un velivolo da trasporto leggero civile adatto al trasporto otto passeggeri su tratte medio-corte. Il Technisches Amt, organo tecnico della struttura, sugger\u00ec che il progetto potesse essere facilmente convertito alle esigenze militari.\nAlla richiesta risposte la Siebel Flugzeugwerke affidandone lo sviluppo all'ufficio tecnico dell'azienda diretta dall'ingegner Friedrich Fecher. Fecher disegn\u00f2 un progetto basandosi sul precedente Fh 104 ma con dimensioni maggiorate, con il risultato di un velivolo dalla simile impostazione che visivamente se ne discostava per l'adozione di un impennaggio a due derive invece della convenzionale monoderiva del precedente modello. Lo sviluppo del modello, dalla costruzione interamente metallica e dalla capacit\u00e0 di otto passeggeri e un membro dell'equipaggio, prevedeva l'adozione di una coppia di motori Argus As 410 da 360 PS (265 kW) ciascuno al decollo (altre fonti affermano 465 hp (346,75 kW) ciascuno) abbinati ad altrettante eliche bipala da 2,60 m di diametro, con serbatoi per una capacit\u00e0 di 620 L di combustibile.\nI primi due prototipi, rappresentativi della versione commerciale Si 204 A, riproponevano l'impostazione dell'Fh 104, con una cabina di pilotaggio ad un unico posto centrale e naso scalinato, e rispettivamente volarono per la prima volta probabilmente il 25 maggio 1940 e nel gennaio 1941. Dopo l'inizio del secondo conflitto mondiale il progetto fu modificato destinandolo al ruolo di addestratore avanzato per il volo strumentale; questo terzo prototipo ebbe il suo volo inaugurale tra la fine del dicembre 1940 e la fine del gennaio 1941. In totale la Siebel costru\u00ec quindici prototipi, il quinto dei quali destinato a test di resistenza strutturale.\nA quel tempo la Siebel era impegnata nella produzione su licenza dello Junkers Ju 88 per cui nello stabilimento di Halle si riusc\u00ec a realizzare solamente quindici prototipi. Per ovviare a questa mancanza di risorse venne deciso di trasferire la produzione alla SNCAC (Soci\u00e9t\u00e9 nationale de constructions a\u00e9ronautiques du Centre), nella Francia occupata, analogamente a quanto fatto per altri velivoli, per non gravare ulteriormente con commissioni le gi\u00e0 oberate aziende in territorio nazionale.\nImpiego operativo.\nIl Si 204 D venne impiegato principalmente nelle B- e C-School, scuole di volo avanzate, e dalla F\u00dcG 1, probabilmente come aereo navetta per gli equipaggi che dovevano raggiungere i loro velivoli presso le proprie unit\u00e0 di volo. L'utilizzazione come addestratore per volo strumentale fu sporadico, mentre come addestratore per operatori radio non esiste alcun riscontro.\nIl Si 204 A venne impiegato principalmente nelle squadriglie di collegamento e appunto come aereo di collegamento per gli ufficiali superiori, secondariamente nelle scuole di volo.\nNel luglio 1944 cinque esemplari di Si 204 furono destinati alla conversione in caccia notturno ma non sono stati assegnati ulteriori velivoli. Essi probabilmente erano destinati alla preserie E-0 ma non vi \u00e8 alcun documento che comprovi il loro utilizzo in combattimento.\nLa Deutsche LuftHansa ha ricevuto almeno quattro esemplari di Si 204 in versione civile. Il primo prototipo, immatricolato D-AEFR, \u00e8 stato valutato tra marzo e maggio 1941 da Lufthansa Prague, il secondo, immatricolato D-ASGU venne usato in una rotta regolare come aereo da trasporto dall'estate 1942 alla successiva del 1943. Alla fine della seconda guerra mondiale un Si 204 D rimase alla Berlin-Tempelhof (chiamato \u201cRhein\u201d). Un altro esemplare venne catturato dalle forze alleate all'atterraggio di un volo diretto ad Enns in Austria.\nUn esemplare venne catturato dalle truppe sovietiche e successivamente utilizzato in diversi ruoli, nella compagnia aerea nazionale Aeroflot e presso la TsAGI, ma che venne rapidamente sostituito con velivoli di produzione nazionale.\nVersioni.\nNel gennaio 1943 entr\u00f2 in produzione la versione Si 204 D (le versioni B e C rimasero sulla carta), pensata per l'addestramento degli equipaggi agli aerei plurimotore e dotati di fusoliera modificata, pi\u00f9 corta e con il naso interamente vetrato, e motori Argus As 411 da 600 PS (441 kW) ciascuno. Tra l'aprile 1942 ed il novembre 1943 alla SNCAC vennero prodotti sia la versione A-1 passeggeri che la A-0 di preserie, oltre alla versione D uscita dalla fabbrica dall'agosto 1943.\nNel protettorato nazista cecoslovacco, la B\u00f6hmisch-M\u00e4hrische Maschinenfabrik (BMM), la \u010ceskomoravsk\u00e1-Kolben-Dan\u011bk (\u010cKD) cos\u00ec ridenominata per esigenze politiche, inizi\u00f2, nel gennaio 1943, la produzione del D-0, la versione destinata alla scuola di volo strumentale, successivamente integrati da altri 44 esemplari D-0 di preserie. La produzione della versione di serie, denominata D-1, venne avviata nel marzo 1943 ed affidata, sempre in Cecoslovacchia, alla Aero Vodochody, successivamente seguita nel giugno/luglio 1943 anche dalla BMM. Nell'agosto 1943 anche la SNCAC inizi\u00f2 la produzione dei D-1.\nProduzione.\nLa produzione dei D-3 ebbe inizio nell'ottobre 1944 presso lo stabilimento dell'Aero. I D-3 avevano le ali realizzate in legno ed i piani di coda in costruzione mista legno/metallo. In Francia la produzione SNCAN dei D-1 ebbe termine per effetto della liberazione di Parigi nell'agosto del 1944; in tutto vennero prodotti 168. La BMM produsse il Si 204 sino a fine ottobre 1944 per poi dedicarsi solamente a pezzi di ricambio per l'apparecchio. La tabella di produzione della cecoslovacca Aero prevedeva la realizzazione di 486 esemplari entro marzo 1945, al termine della quale avrebbe dovuto iniziare a produrre il D-3, tuttavia nel gennaio 1945 erano stati completati gi\u00e0 541 apparecchi, totalizzando fino a quella data una produzione complessiva, prototipi inclusi, di 1\u00a0216 esemplari.\nFonte: documentazione acquisita presso il Federal Archive/Military Archive Freiburg ed il Lufthansa-Archive, Colonia, Germania.\nDopo la fine della guerra, la produzione del Si 204 continu\u00f2 sia in Cecoslovacchia che in Francia. La Aero Vodochody produsse 179 Si 204D, che svilupp\u00f2 nelle versioni da addestramento Aero C-3A e C-3B, la seconda un bombardiere leggero da addestramento, la versione civile passeggeri C-103 e la versione da trasporto militare Aero D-44 sino al 1949. La francese SNCAC produsse 240 esemplari della versione da trasporto SNCAC NC-701 Martinet, pi\u00f9 un certo numero, circa cento, della versione civile passeggeri SNCAC NC-702 Martinet. L'NC-701 si distingueva dai precedenti modelli per l'adozione di eliche tripala."}
{"id": "1795113", "revid": "1728", "url": "https://it.wikipedia.org/wiki?curid=1795113", "title": "Bagarone", "text": "Bagarone (o bagherone), moneta di rame del peso di 1,5-2 grammi coniata a Parma nel XVI secolo sotto i papi Leone X, Adriano VI e Ottavio Farnese. Di etimo poco chiaro (si pensi tuttavia a \"baghero\", piccola moneta veneta di rame del XIV secolo, e anche a bagattino), valeva 4 denari; si trattava pertanto di un quattrino. Il nome di bagarone pass\u00f2 poi a indicare monete di rame di poco valore battute a Bologna, Modena e Ferrara."}
{"id": "1795116", "revid": "15756", "url": "https://it.wikipedia.org/wiki?curid=1795116", "title": "LOT Polish Airlines", "text": "LOT Polish Airlines, legalmente costituita come Polskie Linie Lotnicze LOT SA, \u00e8 la compagnia aerea di bandiera della Polonia. Fondata nel 1928, LOT \u00e8 stata un membro fondatore della IATA e rimane una delle compagnie aeree pi\u00f9 antiche del mondo ancora operativa. Con una flotta di pi\u00f9 di 70 aeromobili nel 2022, LOT Polish Airlines \u00e8 il 18\u00b0 operatore pi\u00f9 grande in Europa con oltre 120 destinazioni in Europa, Asia e Nord America.\nLa compagnia \u00e8 stata fondata il 29 dicembre 1928 dal governo polacco durante la Seconda Repubblica Polacca come societ\u00e0 a responsabilit\u00e0 limitata con autogoverno, rilevando le compagnie aeree nazionali esistenti di Aerolot (fondata nel 1922) e Aero (fondata nel 1925) e inizi\u00f2 le operazioni il 1\u00b0 gennaio 1929. I primi aerei utilizzati da LOT furono Junkers F 13 e Fokker F.VII e il primo servizio internazionale fu inaugurato per Vienna, Austria, a partire dal 2 agosto 1929.\nLa maggior parte delle destinazioni proviene dal suo hub all'aeroporto Chopin di Varsavia. Dal 2018, LOT mantiene un hub internazionale secondario presso l'aeroporto di Budapest-Ferihegy in Ungheria, dove opera voli di linea regolari per New York e Seul. LOT Charters \u00e8 una consociata interamente controllata della compagnia aerea che offre voli charter utilizzando la flotta principale di LOT per conto dei tour operator polacchi. LOT \u00e8 membro di Star Alliance dal 2003.\nStoria.\nLa compagnia della Seconda Repubblica.\nQuando la compagnia aerea fu fondata nel 1928, il Tesoro di Stato deteneva l'86% di azioni, il resto apparteneva alla provincia della Slesia e alla citt\u00e0 di Pozna\u0144. All'inizio degli anni trenta, oltre ai servizi esistenti da Varsavia a Cracovia, Pozna\u0144, Danzica e Leopoli, fu introdotto un nuovo servizio per Bydgoszcz e Katowice. Nel 1932, LOT inizi\u00f2 a volare verso Wilno. Fu a questo punto che il famoso logo di LOT (progettato da un artista di Varsavia, Tadeusz Gronowski, e ancora in uso oggi) \u00e8 stato scelto come vincitore del concorso di design per il logo della compagnia aerea.\nNel 1931, la gru e il logo di Gronowski furono ufficialmente riconosciuti dalla dirigenza aziendale come l'emblema di \"LOT Polish Airlines\" e nello stesso anno fu lanciato il primo volo internazionale lungo la rotta Varsavia-Lw\u00f3w-\u010cernivci-Bucarest. Negli anni successivi seguirono servizi per Berlino, Atene, Helsinki e Budapest. Nel 1939 le linee furono estese a Beirut, Roma, Copenaghen, raggiungendo 10.250 km di percorsi. Douglas DC-2, Lockheed Model 10A Electra e Model 14H Super Electra si unirono alla flotta rispettivamente nel 1935, 1936 e 1938 (al suo apice, LOT aveva 10 Lockheed 10, 10 Lockheed 14, 3 DC-2 e 1 Ju 52 /3mg). Vennero testati diversi progetti di aeromobili polacchi, ma furono acquisiti solo alcuni PWS-24 monomotore. Nel 1934, dopo cinque anni di attivit\u00e0 con il nome LOT, la compagnia aerea ricevette nuove sedi, strutture tecniche, hangar, officine e magazzini situati nel nuovo e moderno aeroporto di Varsavia-Ok\u0119cie. Ci\u00f2 costituiva un trasferimento dalla precedente base della compagnia aerea a Pole Mokotowskie poich\u00e9 in questo aeroporto era diventato impossibile operare in sicurezza a causa del modo in cui era stato gradualmente assorbito dalle aree urbane e residenziali periferiche di Varsavia.\nNel 1938, in seguito alla riforma dell'ortografia polacca, LOT cambi\u00f2 nome da \"Polskie Linje Lotnicze 'LOT'\" a \"Polskie Linie Lotnicze 'LOT\"'. Nello stesso anno, un volo transatlantico da Los Angeles via Buenos Aires, Natal, Dakar a Varsavia, volto a giudicare la fattibilit\u00e0 dell'introduzione del servizio passeggeri sulla rotta Polonia-Stati Uniti, venne effettuato da un equipaggio di LOT. La compagnia aerea aveva trasportato 218.000 passeggeri prima della guerra. Nel 1939 c'erano 697 dipendenti, di cui 25 piloti. I servizi furono sospesi dopo lo scoppio della seconda guerra mondiale il 1\u00b0 settembre 1939 e durante la successiva occupazione tedesca; la maggior parte degli aerei di LOT furono evacuati in Romania, due negli stati baltici e tre L-14H in Gran Bretagna. Tredici aerei di linea, che erano arrivati in Romania, furono successivamente sequestrati dal governo rumeno. Per tutta la durata della seconda guerra mondiale, la compagnia aerea sospese le operazioni.\nLOT durante la Repubblica popolare polacca.\nDopo l'occupazione sovietica della Polonia, dall'agosto 1944 al dicembre 1945 l'aeronautica miltare polacca mantenne il trasporto di base nel paese; dal marzo 1945 c'erano rotte regolari mantenute dal Dipartimento dell'Aviazione Civile dell'Aeronautica Militare. Il 10 marzo 1945, il governo polacco ricre\u00f2 la compagnia aerea LOT come impresa statale (\"Przedsi\u0119biorstwo Pa\u0144stwowe Polskie Linie Lotnicze 'LOT\"'). Nel 1946, sette anni dopo la sospensione dei servizi, la compagnia riprese le operazioni dopo aver ricevuto dieci Lisunov Li-2T di costruzione sovietica, poi altri Li-2P e nove Douglas C-47. Sia i servizi nazionali che quelli internazionali ripresero quell'anno, prima a Berlino, Parigi, Stoccolma e Praga. Nel 1947 furono aggiunte rotte per Bucarest, Budapest, Belgrado e Copenaghen. Cinque moderni SE.161 si unirono alla flotta per un breve periodo nel 1947-1948, seguiti da cinque Ilyushin Il-12B nel 1949; alcuni Ilyushin Il-14 seguirono poi nel 1955\u20131957. Dopo la fine dello stalinismo in Polonia furono acquisiti pochi aerei occidentali; cinque Convair 240 nel 1957 e tre Vickers Viscount nel 1962 si rivelarono gli ultimi fino agli anni novanta. Successivamente, la composizione della flotta della compagnia aerea si spost\u00f2 esclusivamente su aeromobili di produzione sovietica. Solo nel 1955 LOT inaugur\u00f2 i servizi per Mosca, centro del mondo marxista-leninista, e per Vienna. I servizi per Londra e Zurigo non furono ristabiliti fino al 1958 e per Roma fino al 1960.\nNove Ilyushin Il-18 furono introdotti nel giugno 1961, portando alla creazione di rotte verso l'Africa e il Medio Oriente, e nel 1963 LOT ampli\u00f2 le sue rotte per servire il Cairo. Negli anni settanta furono aggiunte linee verso Baghdad, Beirut, Bengasi, Damasco e Tunisi. Gli Antonov An-24 furono consegnati nell'aprile 1966 (20 esemplari, su rotte nazionali), seguiti dai Tupolev Tu-134 nel novembre 1968 (che coincise con l'apertura di un nuovo terminal Internazionale all'aeroporto Ok\u0119cie di Varsavia). I Tu-134 venivano operati su rotte europee. Gli Ilyushin Il-62 inaugurarono le prime rotte transatlantiche nella storia del trasporto aereo polacco a Toronto nel 1972 e a New York nel 1973. LOT inizi\u00f2 i servizi sulla sua prima destinazione dell'Estremo Oriente Bangkok via Dubai e Mumbai nel 1977.\nNel 1977 venne introdotta l'attuale livrea (nonostante piccole modifiche, in particolare nella tipografia) progettata da Roman Duszek e Andrzej Zbro\u017cek.\nNell'autunno del 1981, il traffico aereo commerciale in Polonia si avvicin\u00f2 al collasso sulla scia della repressione del governo comunista sui dissidenti nel paese dopo l'ascesa del movimento Solidarno\u015b\u0107; alcune compagnie aeree occidentali sospesero i voli per Varsavia. Con la dichiarazione di Legge Marziale del 13 dicembre dello stesso anno, tutti i collegamenti della LOT furono sospesi. I voli charter per New York e Chicago ripresero solo nel 1984 e, alla fine, i collegamenti aerei regolari furono ripristinati il 28 aprile 1985. Furono acquisiti alcuni Tupolev Tu-154 dopo il ritiro degli Il-18 e Tu-134 negli anni ottanta e furono schierati successivamente sulla maggior parte delle rotte europee e mediorientali. Nel 1986, i voli charter transatlantici raggiunsero anche Detroit e Los Angeles.\nPost 1989.\nDopo la caduta del sistema comunista in Polonia nel 1989, nella flotta cominciarono a essere integrati aerei occidentali, iniziando con l'acquisizione del Boeing 767-200 nell'aprile 1989, seguiti dai Boeing 767-300 nel marzo 1990, dagli ATR 72 nell'agosto 1991, dai Boeing 737-500 nel dicembre 1992 e infine dai Boeing 737-400 nell'aprile 1993. Dalla met\u00e0 degli anni ottanta all'inizio degli anni novanta, LOT volava da Varsavia a Chicago, Edmonton, Montreal, Newark, New York City e Toronto. Queste rotte furono inaugurate principalmente per servire le grandi comunit\u00e0 polacche presenti in Nord America.\nLOT \u00e8 stata tra le prime compagnie aeree dell'Europa centrale a operare con aerei americani quando \u00e8 stato introdotto il Boeing 767, utilizzato per operare il collegamento pi\u00f9 lungo in assoluto della compagnia, ovvero quello verso Singapore. Alla fine del 1989, LOT era molto cresciuta: aveva ospitato il congresso IATA di quell'anno e raggiunto un fattore di carico annuale fondamentale di 2,3 milioni di passeggeri trasportati.\nNel 1990, il terzo Boeing 767-300 di LOT atterr\u00f2 all'aeroporto Chopin di Varsavia. Non molto tempo dopo vennero acquisiti Boeing 737 e ATR 72, con cui la compagnia inizi\u00f2 a operare verso nuove destinazioni internazionali come Kiev, Lviv, Minsk e Vilnius. Subito dopo, nel 1993, LOT inizi\u00f2 ad espandere le sue operazioni in Europa occidentale, inaugurando, in rapida successione, voli per Oslo, Francoforte e D\u00fcsseldorf; anche le operazioni negli altri aeroporti regionali polacchi al di fuori di Varsavia vennero debitamente ampliate in questo periodo.\nNel 1994, la compagnia firm\u00f2 un accordo di code sharing con American Airlines sui voli da e per Varsavia e sui voli tra Stati Uniti e Polonia operati da entrambe le compagnie; furono inaugurati i voli per Salonicco, Zagabria e Nizza e, secondo un rapporto IATA, quell'anno LOT aveva la flotta pi\u00f9 giovane di qualsiasi compagnia aerea al mondo. Dopo anni di pianificazione, nel 1997 LOT cre\u00f2 una compagnia aerea gemella, EuroLOT, che, operando essenzialmente come controllata regionale, rilev\u00f2 i voli nazionali. Nel 1999, LOT aveva acquistato una serie di piccoli jet regionali, gli Embraer 145, per espandere la sua flotta a corto raggio e, con l'approvazione del ministro del Tesoro, aveva avviato un processo di vendita di azioni alla societ\u00e0 svizzera SAirGroup Holding; questo port\u00f2 poi all'incorporazione della compagnia aerea nell'allora nascente Qualiflyer Group.\nL'espansione della rete di rotte di LOT continu\u00f2 all'inizio degli anni 2000 e il potenziale dell'hub presso l'aeroporto Chopin di Varsavia di diventare un importante aeroporto di transito si realizz\u00f2 con sempre pi\u00f9 successo. Nel 2000, LOT prese in consegna il suo ordine pi\u00f9 grande di sempre di 11 aeromobili e nel 2001 aveva raggiunto la cifra fondamentale di 3 milioni di passeggeri trasportati in un anno; tale espansione port\u00f2 alla ricostruzione di gran parte dell'infrastruttura terrestre di LOT e nel 2002 venne aperta una nuova sede centrale a Varsavia. Il 26 ottobre 2003, LOT, dopo il crollo del Qualiflyer Group, divenne il 14\u00b0 membro della Star Alliance.\nLOT cre\u00f2 la sussidiaria a basso costo Centralwings nel 2004; tuttavia, la societ\u00e0 venne sciolta e reincorporata in LOT dopo soli cinque anni di attivit\u00e0 a causa della sua non redditivit\u00e0 a lungo termine e del desiderio di LOT di ridistribuire gli aeromobili all'interno della sua flotta.\nSviluppi recenti.\nNel 2008, LOT ha aperto un nuovo volo per Pechino, che per\u00f2 \u00e8 durato appena un mese, nel periodo precedente le Olimpiadi. La ragione del mancato proseguimento di questo servizio \u00e8 stata data dalla necessit\u00e0 di dirottare gli aerei attraverso un corridoio aereo a sud del Kazakistan (poich\u00e9 LOT non aveva il permesso per i voli sopra la Siberia dal governo russo) che stava rendendo i servizi troppo lunghi e quindi non redditizi.\nLOT ha avviato nuovi servizi per Erevan, Armenia, Beirut, Libano e ha ripreso Tallinn, Estonia, Kaliningrad, Russia, G\u00f6teborg, Svezia e Bratislava, Slovacchia, con i suoi Embraer di nuova acquisizione nell'estate 2010, e nell'ottobre dello stesso anno ha ripreso i servizi per l'Asia, con tre voli settimanali sulla rotta Varsavia-Hanoi. Inoltre sono stati inaugurati nuovi collegamenti per Tbilisi, Damasco e Il Cairo.\nNel 2010 ha cancellato i voli, dopo 14 anni di attivit\u00e0, tra Cracovia e le destinazioni statunitensi di Chicago e New York, adducendo problemi di redditivit\u00e0 e mancanza di domanda. L'ultimo volo USA-Cracovia \u00e8 partito il 27 ottobre 2010 da Chicago O'Hare. Gli aerei precedentemente utilizzati su questa rotta sono stati quindi ridistribuiti per servire la rotta Varsavia-Hanoi. Questa rotta per Hanoi (la capitale vietnamita) \u00e8 stata ampiamente sottoutilizzata dai vettori europei e all'inizio ha avuto molto successo per LOT.\nIl 31 maggio 2010, il CEO Sebastian Mikosz ha dichiarato che la compagnia aerea avrebbe iniziato a modernizzare la sua flotta. La sostituzione \u00e8 iniziata con gli Embraer 170/175. Per le operazioni nazionali, LOT ha acquistato i Bombardier Q400.\nIl 5 febbraio 2011, il nuovo CEO Marcin Pir\u00f3g ha annunciato che la compagnia aerea stava valutando l'apertura di servizi per Baku, Sochi, Stoccarda, Oslo, G\u00f6teborg, Dubai, Kuwait e Ostrava dal suo hub di Varsavia nel prossimo futuro. I voli precedentemente programmati per Donetsk in Ucraina erano gi\u00e0 stati inaugurati, cos\u00ec come Tokyo, e la ripresa dei voli per Pechino. Ci\u00f2 \u00e8 diventato possibile dopo la conclusione di un accordo sui permessi di sorvolo siberiani per LOT da parte dei governi polacco e russo nel novembre 2011. Come risultato del nuovo accordo, LOT ha ricevuto nuovi slot di decollo e atterraggio all' aeroporto Internazionale Sheremetyevo di Mosca. Sebbene in ritardo rispetto ai piani originali, LOT ha iniziato i voli per Tokyo il 13 gennaio 2016.\nNel 2010/11 ha annunciato la sua nuova politica di espansione delle rotte \"\"East meets West\" (\"L'Est incontra l'Ovest\"\"), che ha visto la compagnia aggiungere diverse nuove destinazioni asiatiche al suo programma. La politica mirava a sfruttare le prospettive di LOT come compagnia aerea di transito e la sostanziale crescita dei passeggeri osservata negli ultimi anni sui voli Europa-Asia. Inoltre, in linea con questa politica, LOT ha introdotto la classe economica premium su tutti i Boeing 787.\nNel giugno 2012, LOT ha annunciato che tutti i servizi per New York sarebbero stati centralizzati da Newark e dal Terminal 4 JFK al Terminal 1 JFK a partire da ottobre 2012. Avrebbe inoltre stipulato un accordo di code share con JetBlue per aumentare il numero di collegamenti successivi disponibili per i suoi clienti. Nel luglio 2012 \u00e8 stato annunciato che la vendita pianificata di una quota importante della compagnia aerea a Turkish Airlines non sarebbe andata avanti. Il problema principale era l'impossibilit\u00e0 di Turkish Airlines di possedere una quota di maggioranza in quanto societ\u00e0 non dell'Unione Europea.\nNel mezzo di un piano di ristrutturazione che ha visto la compagnia aerea tornare alla redditivit\u00e0 per la prima volta in sette anni, una conferenza stampa del 22 giugno 2015 ha rivelato dettagli sulle prospettive future. Questi includono il ripristino delle rotte rinunciate nell'ambito delle sanzioni dell'UE imposte a seguito degli aiuti del governo polacco concessi per garantire la sopravvivenza della compagnia, nonch\u00e9 nuove rotte a lungo raggio verso l'Asia e il Nord America.\nAir Lease Corporation ha confermato il 13 ottobre 2016 il posizionamento di sei Boeing 737 MAX 8 a LOT e le opzioni per il noleggio di altri cinque aerei dello stesso tipo. I piani a lungo raggio hanno visto l'aggiunta di ulteriori Boeing 787, portando il totale a 15.\nA maggio 2018, LOT Polish Airlines ha iniziato voli di linea dall'esterno della Polonia iniziando con rotte a lungo raggio per New York e Chicago dall'aeroporto di Budapest in Ungheria. A maggio 2019 ha iniziato a volare dalla capitale lituana Vilnius all'aeroporto di London City e due mesi dopo dalla capitale estone Tallinn a Bruxelles e Stoccolma. Gli ultimi due voli sono stati sospesi all'inizio del 2020 a causa della pandemia di coronavirus.\nIl 24 gennaio 2020, il proprietario di LOT, il Polish Aviation Group (\"Polska Grupa Lotnicza\" o PGL) ha annunciato che avrebbe acquisito Condor Flugdienst. Il 2 aprile 2020 \u00e8 stato annunciato che la vendita era fallita.\nLa compagnia ha temporaneamente sospeso le operazioni il 15 marzo 2020 a causa della pandemia di COVID-19 e i voli nazionali sono ripresi solo il 1\u00b0 giugno 2020, mentre quelli internazionali su base molto limitata il 1\u00b0 luglio 2020.\nNel luglio 2021, LOT Polish Airlines ha annunciato di aver registrato una perdita netta di 365,2 milioni di dollari nel 2020.\nIdentit\u00e0 aziendale.\nPrivatizzazione.\nAl 2022, la compagnia aerea \u00e8 interamente di propriet\u00e0 del Polish Aviation Group (in polacco: Polska Grupa Lotnicza SA), una holding statale polacca.\nLOT doveva essere privatizzata nel 2011. Sebbene fossero stati avviati colloqui avanzati con Turkish Airlines, un accordo non si concretizz\u00f2 mai. Ci\u00f2 fu dovuto in gran parte all'incapacit\u00e0 di Turkish Airlines, in quanto compagnia aerea non UE, di acquistare la maggioranza della compagnia aerea. LOT perse 145,5 milioni di z\u0142ote (PLN) nel 2011, rispetto a una perdita di 163,1 milioni di PLN nel 2010.\nLOT ha visto un ritorno alla redditivit\u00e0 nel 2016. I profitti hanno portato l'allora ministro delle finanze Mateusz Morawiecki a suggerire che fossero il risultato delle politiche del suo governo, accusando il precedente della Piattaforma Civica di stare portando la compagnia al fallimento o a una \"privatizzazione accelerata\".\nLivrea.\n1939-1939, 1946-1956.\nGli aerei presentavano un colore argentato, con un logo di una gru nera sulla coda e una piccola scritta nera: \"POLSKIE LINIE LOTNICZE \u201eLOT\"\" sotto o sopra la linea dei finestrini. Prima del 1939 c'era anche una scritta \"LOT\" sopra il portellone principale.\nAlla fine degli anni quaranta venne aggiunta la bandiera polacca bianca e rossa sul timone. Dall'inizio degli anni cinquanta, una sottile cheatline blu fu introdotta sotto la linea dei finestrini, che iniziava con un uccello stilizzato dipinto sulla parte anteriore. Alcuni aerei volavano ancora con gli schemi militari risalenti alla seconda guerra mondiale (verde e azzurro o verde oliva e grigio).\n1956-1976.\nQuesta livrea presentava un'ampia cheatline blu sulla linea dei finestrini, con la fusoliera di colore bianco sopra la cheatline e non verniciata sotto. Le prime versioni di questa livrea presentavano anche sottili strisce blu sopra e sotto la cheatline e una coda bianca, con il logo di una piccola gru nera e una bandiera polacca di medie dimensioni sul timone. Sopra la cheatline c'era una scritta nera in corsivo: \"POLSKIE LINIE LOTNICZE \u00bbLOT\u00ab\". C'era anche una lunga gru stilizzata nera sotto la cabina di pilotaggio sulla maggior parte degli aerei. All'inizio degli anni sessanta, lo schema venne modernizzato e prevedeva una cheatline blu senza strisce superiori e inferiori. La bandiera polacca era molto pi\u00f9 grande sulla coda, mentre il logo della gru era sopra la bandiera, in un cerchio bianco. C'era anche un'altra bandiera polacca sulla cheatline, dietro la cabina di pilotaggio. Sugli Il-18 e Il-62, la cheatline era pi\u00f9 stretta, al di sotto della linea dei finestrini.\n1977-2010.\nL'iconica livrea di LOT \u00e8 stata introdotta nel 1977 e da allora non ha subito modifiche sostanziali. La livrea \u00e8 essenzialmente uno schema prevalentemente bianco con alcuni elementi di colore blu. Questi ultimi erano visibili nel design sotto il parabrezza della cabina di pilotaggio, la lunga cheatline dipinta lungo i lati della fusoliera e il grande logo tradizionale che \u00e8 blasonato sul piano di coda.\n2011-presente.\nCon la consegna dei nuovi Boeing 787 nel 2011/12, LOT ha introdotto una nuova livrea. Questo design aveva lo scopo di mantenere la tradizione e lo spirito di LOT senza apportare modifiche importanti o radicali alle livree gi\u00e0 applicate. La striscia blu e l'ampia cheat-line sono state rimosse; il titolo \"\"POLSKIE LINIE LOTNICZE\" \u00e8 stato sostituito con le parole \"POLISH AIRLINES\"\". Il design di coda \u00e8 stato modificato solo leggermente, con i colori del tradizionale logo della gru circondata da cerchi invertiti e il cerchio che \u00e8 diventato un anello di contorno pi\u00f9 semplice.\nNomi degli aeromobili.\nGli Ilyushin Il-62 prendevano il nome da personaggi famosi polacchi, con il primo denominato Miko\u0142aj Kopernik. I cinque Boeing 767 ordinati da Boeing presero il nome dalle citt\u00e0 polacche. I 767 usati e noleggiati a breve termine non hanno mai ricevuto nomi. Questa pratica \u00e8 stata interrotta all'arrivo dei Boeing 787 e all'introduzione della nuova livrea nel 2011.\nServizi.\nMiles &amp; More.\nLOT utilizza il programma frequent flyer di Lufthansa, chiamato Miles &amp; More. I soci Miles &amp; More possono accumulare miglia sui voli LOT e sui voli dei partner di Star Alliance, nonch\u00e9 tramite carte di credito LOT e acquisti effettuati nei negozi LOT Polish Airlines. Lo stato all'interno di Miles &amp; More \u00e8 determinato dalle miglia percorse durante un anno solare con partner specifici. I livelli di iscrizione includono Basic (nessuna soglia minima), Frequent Traveller (Argento, soglia di 35.000 miglia), Senator (Oro, soglia di 100.000 miglia) e HON Circle (Black, soglia di 600.000 miglia in due anni solari). Tutti i livelli di status Miles &amp; More non di base offrono l'accesso alla lounge e miglia bonus executive, mentre i livelli superiori offrono vantaggi pi\u00f9 esclusivi.\nPolonez Lounge.\nLOT gestisce, in collaborazione con PPL (Polish State Airports), la Business Lounge \"Polonez\" dell'aeroporto Chopin di Varsavia. La lounge \u00e8 accessibile a chiunque abbia un biglietto di business class per viaggiare con LOT o qualsiasi altra compagnia aerea membro di Star Alliance e a coloro che sono membri di un programma fedelt\u00e0 Star Alliance \"Gold\" (come lo stato Miles &amp; More Senator) o lo Stato polacco Programma \"Good Start\" dell'autorit\u00e0 aeroportuale. Alcuni esempi di servizi offerti ai passeggeri includono strutture per conferenze di lavoro, accesso a Internet, spazi di lavoro, media locali, nazionali e in lingua straniera (giornali e televisione) e accesso individuale a un iPad Apple. LOT ha anche aperto una Polonez Lounge all'aeroporto internazionale Ferenc Liszt di Budapest nel 2018.\nFlotta.\nFlotta attuale.\nA dicembre 2021 la flotta di LOT Polish Airlines \u00e8 cos\u00ec composta:\nFlotta storica.\nOltre a vari aerei d'epoca e di origini sovietiche, LOT Polish Airlines operava in precedenza con i seguenti aeromobili:"}
{"id": "1795118", "revid": "125264715", "url": "https://it.wikipedia.org/wiki?curid=1795118", "title": "'Ndrangheta e appalti", "text": "Sia in Calabria, sua terra di origine, che nel resto d'Italia, la 'ndrangheta si \u00e8 inserita o ha tentato di farlo nella gestione degli appalti e subappalti pubblici. Quello che segue \u00e8 un elenco con alcuni esempi.\nAnni settanta.\nLiquichimica di Saline Ioniche.\nCon un investimento di 300 miliardi di lire il governo italiano decide di costruire a Saline Joniche una Liquichimica, ma venne scelto un terreno instabile ed anche l'orientamento produttivo fu indirizzato alla produzione delle bioproteine che gi\u00e0 all'epoca si sapeva fossero cancerogene. Nonostante questo i lavori iniziarono e furono addirittura completati poich\u00e9 era interesse della cosca della zona Iamonte acquisire i finanziamenti statali. Il risultato fu un impianto mai utilizzato che assieme al porto attiguo si degrad\u00f2 e sconvolse idrogeologicamente la zona rovinando per sempre uno dei tratti di costa pi\u00f9 belli della punta ionica. Questo mostro arrugginito ancora si pu\u00f2 vedere percorrendo la Statale 106, ma non si potr\u00e0 mai pi\u00f9 vedere quel paradiso di sabbia e rocce ed alberi di una volta. Persino gli operai furono assunti ed andarono direttamente in cassa integrazione per circa 20 anni. L'appalto viene suddiviso dalle famiglie della zona in particolare dagli Iamonte ma anche da famiglie canadesi con cui era in contatto il capobastone Natale Iamonte.\nIl V centro siderurgico.\nNegli anni settanta si progett\u00f2 e inizi\u00f2 a costruire a Gioia Tauro il cosiddetto Quinto centro siderurgico, in quest'occasione le 'ndrine si preparano comprando tutto il materiale necessario per la costruzione, e con a capo i Piromalli, la cosca locale decisero attorno a un tavolo con le cosche pi\u00f9 influenti del reggino come spartirsi i lavori. In seguito il progetto del centro siderurgico fu abbandonato. I costi aumentarono cos\u00ec del 15%.\nIl Porto di Gioia Tauro.\nIl porto, fin dalla sua nascita fu tenuto sotto controllo dalle cosche della regione, Piromalli e Mol\u00e8. \u00c8 un centro di arrivo fondamentale per la 'ndrangheta calabrese per il traffico di droga internazionale. Nell'operazione Decollo, dalle forze dell'ordine fu rivelato un traffico di sostanze stupefacenti che andava dall'Europa all'Sud America all'Australia e ogni anno vengono sequestrate ingenti quantit\u00e0 di droga. Il porto \u00e8 anche crocevia di merci contraffatte di vario genere.\nL'autostrada Salerno-Reggio Calabria.\nIl tratto dell'autostrada A3 \"Salerno-Reggio Calabria\" nasce come progetto e viene realizzata tra gli anni sessanta e settanta. Fu finita il 13 giugno 1974 in tempi accettabili ma con un aumento dei costi di ben del 20%. Le ditte vincitrici dell'appalto si organizzarono difatti con le 'ndrine ancora prima dell'inizio dei lavori come garanzia, per la fornitura di calcestruzzo e l'assunzione di personale.\nAnni novanta.\nAmmodernamento della Salerno-Reggio Calabria.\nNel 1997 si sono avviati i lavori per l'ammodernamento dell'autostrada tuttora in corso, ci\u00f2 proprio per via delle pesanti infiltrazioni della 'ndrangheta nei lavori (nel 2002 si scopr\u00ec l'infiltrazione di ben 12 cosche e nel 2007 venne alla luce l'imposizione di un pizzo del 3% alle ditte impegnate nei lavori) (tra le ditte costrette a pagare c'erano l'Asfalti sintex, l'Astaldi e l'Ati Vidoni ma erano anche coinvolte Condotte, Coop costruttori e Baldassini-Tognozzi).\nNel 2002 con l'operazione Tamburo furono eseguite 40 ordinanze di custodie cautelari tra imprenditori, esponenti delle 'ndrine e lavoratori dell'ANAS con il sequestro di varie imprese di materiale edile e stradale. Con l'operazione Arca conclusasi il 2 luglio 2007 vengono arrestate 15 persone e imprese coinvolte nei subappalti dell'autostrada. Il collaboratore di giustizia Antonio Di Dieco riferisce come le 'ndrine si sono ripartite gli appalti per l'ammodernamento dell'A3, qui di seguito in tabella.\nAnni 2000.\nIl ponte sullo Stretto di Messina.\nDurante il Governo Berlusconi II nacque il progetto di realizzazione del ponte sullo Stretto di Messina.\nLa DIA nell'aprile 2005 annuncia il primo tentativo, quindi sventato, da parte di 'Ndrangheta e Cosa Nostra di entrare nei lavori di costruzione di quest'opera.\nSarebbe dovuto avvenire tramite Vito Rizzuto, boss di Montr\u00e9al che nella sua organizzazione ha esponenti di entrambe le organizzazioni e quindi i contatti per potersi accordare nella gestione dell'opera. Nel 2002 l'ingegnere Giuseppe Zappia legato a Rizzuto crea la \"Zappia International\" societ\u00e0 fantasma per partecipare alle gare per la costruzione del ponte nell'ottobre del 2004, ma solamente per mettersi in contatto con le altre ditte e offrire il denaro di Vito Rizzuto.\nAmmodernamento della Strada statale 106.\nNel giugno del 2008 sono stati sequestrati 7 cantieri lungo la statale 106 appartenenti alle cosche Morabito-Bruzzaniti-Palamara, Maisano e Vadal\u00e0 di cui molti esponenti sono fra gli ulteriori 33 fermi effettuati. Sono stati anche arrestati 2 consiglieri di Bova Marina e Samo e due imprenditori. Le 'ndrine si erano accordate sulla \"variante di Palizzi\". Il 24 febbraio 2012 nell'operazione Affari di famiglia i carabinieri di Reggio Calabria arrestato 5 persone presunte affiliate ai Ficara-Latella di Reggio Calabria e Iamonte di Melito Porto Salvo e sequestrano 20 milioni di euro di beni, sono accusati di estorsione nei confronti di quelle aziende che stavano eseguendo i lavori di ammodernamento della statale 106 nei tratti dove le 'ndrine esercitavano il loro potere (pretendevano il 4% dell'appalto).\nQuarta corsia dell'Autostrada A4 e Raddoppio della linea TAV Milano-Venezia.\nIl 16 marzo 2009 si conclude l'operazione Isola, iniziata nel 2006, dei carabinieri di Monza che ha portato a conoscenza di tentativi di infiltrazione nel raddoppio della linea TAV Milano-Venezia e nella costruzione della quarta corsia dell'Autostrada A4 da parte dei Paparo, dei Nicoscia e degli Arena, 'ndrine del crotonese.\nL'operazione ha portato all'arresto di oltre 20 persone tra Milano, Crotone, Catanzaro e Taranto accusate di associazione mafiosa, estorsione, porto illegale d'armi e tentato omicidio, sfruttamento dell'immigrazione, riciclaggio, favoreggiamento di latitanti e atti di intimidazione nella costruzione delle grandi opere pubbliche della Lombardia.\nAnni 2010.\nOperazione Crimine-Infinito.\nIl 13 luglio 2010, in Lombardia, l'operazione Infinito che ha svelato le profonde infiltrazioni della 'ndrangheta e la corrispettiva operazione Crimine in Calabria, detta Operazione Crimine-Infinito ha portato all'arresto di pi\u00f9 di duecento persone, colpevoli di reati quali omicidio, traffico di sostanze stupefacenti, scambio elettorale politico-mafioso, ostacolo del libero esercizio del voto, riciclaggio di denaro proveniente dalle attivit\u00e0 illecite quali corruzione, estorsione ed usura: tutti reati resi possibili in forza dell'associazione per delinquere di stampo mafioso.\nProcesso.\nIl 6 dicembre 2012, a Milano, si \u00e8 concluso il processo nel quale Pio Candeloro, esponente della delinquenza organizzata locale di Desio, rimarr\u00e0 in carcere per 20 anni. Carlo Antonio Chiriaco, direttore dell'Azienda sanitaria di Pavia, controllava 780 milioni di spesa pubblica e ne dirottava una parte nelle tasche di Pino Neri e Cosimo Barranca, ma anche di ospitare latitanti, procurare perizie e offrire un comodo letto a chi ai rigori della cella preferisce la libert\u00e0 di movimento di un ricovero in clinica: i calabresi Pasquale Barbaro e Francesco Pelle e il casalese Giuseppe Setola.\nCarlo Chiriaco faceva da 'cerniera' tra l'organizzazione criminale e i politici lombardi, garantendo appalti pubblici e prendendo varie iniziative immobiliari. Carlo Chiriaco rimarr\u00e0 in prigione per 13 anni e sar\u00e0 interdetto perpetuamente dai pubblici uffici. Pino Neri rimarr\u00e0 in prigione 18 anni e Cosimo Barranca rimarr\u00e0 in prigione 14 anni.\nRisarcimento.\nI condannati dovranno risarcire un milione di euro alla Regione Lombardia: 300\u00a0000 euro a favore della provincia di Monza e Brianza, 200\u00a0000 euro alla Regione Calabria, 300\u00a0000 euro al Comune di Seregno, 300\u00a0000 euro al Comune di Desio, 200\u00a0000 euro al Comune di Bollate, 300\u00a0000 euro al Comune di Pavia, 50\u00a0000 euro alla Federazione anti-racket italiana. Inoltre, 500\u00a0000 euro al Consiglio dei ministri, 500\u00a0000 euro al commissario straordinario per le iniziative anti-racket, 500\u00a0000 euro al ministero della Difesa, 250\u00a0000 euro al ministero dell'Interno. Oltre a 1 milione di euro che dovranno versare in solido alcuni imputati, altri 200\u00a0000 dovr\u00e0 pagarli da solo il Carlo Chiriaco.\nFondi europei.\nIl 20 ottobre 2012 Colin Freeman del Sunday Telegraph pubblica un reportage su come la 'ndrangheta ottenga gli appalti europei, facendo riferimento alla Casa della legalit\u00e0 vicino al Santuario di Polsi costruita con fondi europei e su cui verte un'inchiesta di un presunto coinvolgimento dell'organizzazione criminale.\nL'articolo cita poi i 3 miliardi che sono arrivati in Calabria dal 2007 e di cui buona parte afferma siano andati ai malavitosi sotto forma di pizzo.\nTAV Torino - Lione.\nIl 1\u00ba luglio 2014 si conclude con 20 arresti tra Torino, Novara, Milano, Savona, Genova, Catanzaro e Crotone l'operazione San Michele nei confronti di presunti esponenti della 'ndrina distaccata dei Greco di San Mauro Marchesato, del locale di Volpiano (in Provincia di Torino), del Crimine di Torino, un sovrastruttura delle locali presenti a Torino e alcuni imprenditori settentrionali. L'affare era coordinato da Angelo Greco che dal 2013 si era trasferito a Venaria Reale.\nErano riusciti ad ottenere una cava tra Chiusa di San Michele e Sant\u2019Ambrogio sia per il cantiere della TAV che per depositare illecitamente rifiuti pericolosi.\nErano riusciti ad ottenere l'appalto per la ristrutturazione della galleria Prapontin (autostrada Torino-Bardonecchia), i lavori di pulizia e di sgombero neve della A32 e dell'aeroporto di Caselle.\nAppalti del Terzo Valico ferroviario Genova-Milano.\nCon la conclusione dell'operazione Alchemia della DDA di Reggio Calabria e della SCO di Roma del 19 luglio 2016 si viene a conoscenza della presunta intromissione delle 'ndrine di Cittanova dei Gullace-Raso-Albanese e Parrello-Gagliostro nei cosiddetti appalti del Terzo valico in Liguria per la costruzione del terzo valico ferroviario di alta velocit\u00e0 Genova-Milano."}
{"id": "1795120", "revid": "983767", "url": "https://it.wikipedia.org/wiki?curid=1795120", "title": "Scolopax celebensis", "text": "La beccaccia di Sulawesi (Scolopax celebensis, Riley 1921) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Scolopax celebensis\" ha due sottospecie:\nDistribuzione e habitat.\nQuesta beccaccia vive esclusivamente tra i - metri nelle foreste montane dell'isola di Sulawesi."}
{"id": "1795121", "revid": "161273", "url": "https://it.wikipedia.org/wiki?curid=1795121", "title": "C/1863 Y1", "text": ""}
{"id": "1795126", "revid": "287204", "url": "https://it.wikipedia.org/wiki?curid=1795126", "title": "Luanco", "text": "Luanco \u00e8 un villaggio di pescatori affacciato sul golfo di Biscaglia. Fa parte del comune del Goz\u00f3n della comarca di Avil\u00e9s nelle Asturie, Spagna. Dista 40\u00a0km da Oviedo. Ha un piccolo centro storico ben conservato, moderne costruzioni e spiagge ben tenute."}
{"id": "1795127", "revid": "712828", "url": "https://it.wikipedia.org/wiki?curid=1795127", "title": "Stephan Levin", "text": ""}
{"id": "1795128", "revid": "729019", "url": "https://it.wikipedia.org/wiki?curid=1795128", "title": "Scolopax mira", "text": "La beccaccia di Amami-Oshima (Scolopax mira, Hartert 1921) \u00e8 un raro uccello della famiglia degli Scolopacidae dell'ordine dei Charadriiformes.\nSistematica.\n\"Scolopax mira\" non ha sottospecie, \u00e8 monotipica.\nDistribuzione e habitat.\nQuesta beccaccia vive esclusivamente nelle foreste, su due delle Isole Amami, nel sud del Giappone."}
{"id": "1795129", "revid": "1428919", "url": "https://it.wikipedia.org/wiki?curid=1795129", "title": "Gibson U2", "text": "La Gibson U2 \u00e8 un modello di chitarra elettrica prodotto in serie limitata dalla Gibson per gli U2 nel 1988. \nCaratteristiche.\n\u00c8 stata prodotta in una colorazione nera con una striscia di contorno bianca, e ci sono solo due modelli, distinguibili unicamente dalla marca, che sulla prima Gibson u2 era scritta su tutto la paletta mentre su quella prodotta nel 1989 (ultimo anno di produzione) ha la marca dorata scritta su un lato della paletta. La versione '88 \u00e8 caratterizzata dal suono tipico della chitarra rock, non del tutto pulito e alquanto aspro (in stile Gibson Les Paul) mentre la versione '89 \u00e8 caratterizzata dal suono pi\u00f9 opacato tipico delle chitarre blues."}
{"id": "1795130", "revid": "450695", "url": "https://it.wikipedia.org/wiki?curid=1795130", "title": "Oracle Belline", "text": "L'Oracle Belline \u00e8 un mazzo di carte molto conosciuto e utilizzato in cartomanzia, specialmente in Francia, Qu\u00e9bec, Belgio, Svizzera e negli altri paesi di lingua francese.\nLa storia dell'oracolo.\nDisegnato attorno al 1865 da Edmond Billaudot, il mazzo prende invece il suo nome dal celebre veggente francese Belline, che fu all'apice della notoriet\u00e0 negli anni '50 del '900.\nSecondo quanto riporta lo stesso Belline nel libretto che accompagna il gioco, un giorno egli fu chiamato da una sua amica, in procinto di trasferirsi, affinch\u00e9 le desse una mano a svuotare la soffitta: fu in quella occasione fortuita che egli ritrov\u00f2 il mazzo di carte, accompagnato dal diario del suo creatore, il \"mago Edmond\", veggente del XIX secolo che attraverso quel gioco predisse tra l'altro l'esilio di Victor Hugo e il successo letterario di Alexandre Dumas.\nIl mazzo fu poi pubblicato negli anni '60 dalla casa editrice francese di carte da gioco Grimaud, che dato il suo successo lo ha ancora oggi in catalogo.\nLa struttura del mazzo.\nIl mazzo \u00e8 composto da 52 carte, suddivise in 7 gruppi di 7, ciascuno appartenente a uno dei 7 pianeti fondamentali, pi\u00f9 3 carte senza associazione planetaria (la chiave, la stella dell'uomo e la stella della donna). A queste si aggiunge un'ulteriore carta, completamente blu, la quale, oltre ad avere valore di talismano e a portare positivit\u00e0 in qualsiasi parte della stessa essa si mostri, pu\u00f2 anche servire, in caso di necessit\u00e0, da carta sostitutiva.\nPer la precisione dei suoi simboli e per le numerosissime possibilit\u00e0 di associazione fra le carte, l'Oracle Belline \u00e8 da molti considerato come uno degli strumenti cartomantici pi\u00f9 immediati e dettagliati, e il suo essere ancora cos\u00ec utilizzato e apprezzato dopo diversi decenni dalla sua prima pubblicazione ne hanno fatto un classico moderno dei mazzi per cartomanzia.\nAltre versioni.\nLo stesso Belline ha in seguito pubblicato, sempre presso Grimaud, un nuovo mazzo di carte sotto il titolo di Horoscope Belline: si tratta, pi\u00f9 che di una vera e propria versione dell'Oracle Belline, di un gioco derivato da esso, del quale riprende alcuni elementi pur semplificandone altri, allo scopo di creare uno strumento ancora pi\u00f9 immediato e di semplice consultazione, nonch\u00e9 dall'aspetto grafico pi\u00f9 moderno.\n\u00c8 stata invece pubblicata nel 2005 una nuova versione dell'Oracle Belline, il Tarot d'Eltynne, che ne riprende in tutto e per tutto struttura e simbologia, aggiornando per\u00f2 l'aspetto grafico dell'originale, da alcuni considerato il punto debole del gioco per i suoi tratti primitivi e molto duri, reinterpretandolo in chiave moderna. Il Tarot d'Eltynne e pienamente compatibile con le regole dell'Oracle Belline ma il manuale d'uso del nuovo gioco contiene anche le regole specifiche elaborate dall'autore."}
{"id": "1795131", "revid": "729019", "url": "https://it.wikipedia.org/wiki?curid=1795131", "title": "Pezza delle Monache Centrale", "text": "Pezza delle Monache Centrale \u00e8 una frazione del comune di Villa Castelli in provincia di Brindisi. \nDista 500 metri dalla frazione di San Barbato Lamie, 2\u00a0km dal capoluogo comunale e 3\u00a0km dal comune di Grottaglie in provincia di Taranto.\nEconomia.\nla frazione \u00e8 sede dell'area artigianale di Villa Castelli, in agricoltura \u00e8 praticata la coltivazione intensiva di olivo e vite."}
{"id": "1795133", "revid": "1802185", "url": "https://it.wikipedia.org/wiki?curid=1795133", "title": "Scolopax rochussenii", "text": "La beccaccia dell'Isola di Obi (Scolopax rochussenii, Schlegel 1866) \u00e8 un raro uccello della famiglia degli Scolopacidae dell'ordine dei Charadriiformes.\nSistematica.\n\"Scolopax rochussenii\" non ha sottospecie, \u00e8 monotipica.\nDistribuzione e habitat.\nQuesta beccaccia vive esclusivamente in Indonesia, nelle isole di Obi e Bacan."}
{"id": "1795136", "revid": "1573940", "url": "https://it.wikipedia.org/wiki?curid=1795136", "title": "Scolopax saturata", "text": "La beccaccia delle Indie Orientali (Scolopax saturata ) \u00e8 un uccello della famiglia degli Scolopacidi (ordine Charadriiformes).\nDistribuzione e habitat.\nQuesta beccaccia vive in Indonesia, nelle foreste montane e umide delle isole di Giava, Sumatra e Nuova Guinea."}
{"id": "1795137", "revid": "484362", "url": "https://it.wikipedia.org/wiki?curid=1795137", "title": "San Barbato Lamie", "text": "San Barbato Lamie \u00e8 una frazione del Comune di Villa Castelli da cui dista 4\u00a0km, confina a ovest con la frazione di Pezza delle Monache Centrale a soli 500 metri e a Sud con Grottaglie.\nI rioni.\nLa piccola frazione comprende al suo interno 3 rioni:\nStoria.\nIl nome della frazione deriva dal Vescovo san Barbato del 664 d.C. che a Benevento, convert\u00ec i longobardi al cattolicesimo. Territorio della diocesi di Oria e bosco della fortificazione di \"Li castelli\" sin dal 1600, nell'Ottocento viene progressivamente abitata da coloni grottagliesi che vi costruiranno trulli di tipo salentino.\nL'economia gravita attorno alle masserie fortificate e a gruppi di trulli delle famiglie contadine. nel 1925 con l'autonomia del comune di Villa Castelli assorbe la contrada Eredit\u00e0 precedentemente territorio di Grottaglie.\nEconomia.\nDi particolare importanza per il collegamento con la Strada statale 7 Via Appia. Presenta coltivazione di olivi e viti, ospita numerose ville di campagna e un importante agriturismo.\nDialetti.\nNella frazione sono presenti sia il dialetto della Valle d'Itria che quello del Salento"}
{"id": "1795138", "revid": "1481661", "url": "https://it.wikipedia.org/wiki?curid=1795138", "title": "Carlo Mattogno", "text": "Biografia.\nSecondo le biografie presenti in alcuni siti negazionisti avrebbe condotto studi avanzati in latino, greco ed ebraico occupandosi di analisi e tecnica testuale, ma non esistono elementi che provino l'effettiva partecipazione di Mattogno ad alcun percorso di studi in tal senso, n\u00e9 d'altro canto risulta in possesso di alcuna laurea. Dagli anni settanta ha iniziato ad occuparsi della storia dell'Olocausto, aderendo fin dall'inizio alle tesi negazioniste: nel 1985 ha pubblicato \"Il mito dello sterminio ebraico\" e \"Il rapporto Gerstein: anatomia di un falso\" con la casa editrice \"Sentinella d'Italia\", della destra radicale italiana.\nMattogno ha quasi sempre pubblicato i suoi testi in lingua italiana per case editrici d'area neofascista o neonazista: tra questi le \"Edizioni di Ar\", di propriet\u00e0 di Franco Freda. Negli stessi anni, Mattogno ha collaborato con la rivista della destra radicale italiana \"Orion\", unitamente al fratello Gian Pio, un cattolico fondamentalista. Egli tuttavia si \u00e8 dichiarato un \"democratico\" e in passato un elettore del Partito Radicale (di ispirazione liberale). Altre opere di Mattogno sono state invece pubblicate unicamente in internet su siti dedicati al negazionismo e all'area della destra.\nMattogno \u00e8 stato membro dal 1988 dell'\"Editorial Advisory Committee\" dell'Institute for Historical Review, un'associazione negazionista (che non svolge ricerca in senso accademico in quanto le sue pubblicazioni non sono sottoposte alla normale pratica del \"peer review\"), ha contribuito alla rivista trimestrale dei \"Vierteljahreshefte f\u00fcr freie Geschichtsforschung\", sempre di contenuto apertamente negazionista, e a partire dal 1989 ha partecipato come relatore a diverse conferenze internazionali negazioniste.\nNonostante Mattogno si presenti nelle vesti di un ordinario ricercatore storico, egli non ha mai collaborato se non con persone, ambienti o pubblicazioni negazioniste, compreso fra gli altri il noto neonazista tedesco-canadese Ernst Z\u00fcndel, che lo intervist\u00f2 dopo la pubblicazione di alcuni suoi saggi.\nTesi.\nNelle sue numerose pubblicazioni, Mattogno nega che siano state pianificate e poste in essere azioni di sterminio nella Germania nazista, in particolare contro ebrei e zingari: i lager sarebbero stati quindi dei meri luoghi di concentramento, transito, lavoro o soggiorno, funzionali ad una politica di evacuazione di alcune categorie di persone potenzialmente pericolose; Per Mattogno i tedeschi desideravano unicamente far emigrare gli ebrei dalla Germania, in quanto gli ebrei stessi sarebbero stati i primi a dichiarare la propria opposizione verso il regime nazista. L'Olocausto non sarebbe altro che un'enorme macchinazione propagandistica, nata negli ambienti dei lager ad opera delle cellule resistenziali ebraiche, sistematizzata in seguito dai Sovietici, imposta da tutti gli Alleati alla fine della guerra grazie ai processi di Norimberga - che egli ritiene in gran parte basati su prove e testimonianze false o falsificate - e definitivamente accettata e ulteriormente propagandata dagli storici e dai principali Stati del mondo. Per evitare qualsiasi dissenso, i governi di svariati paesi avrebbero anche delegato ad una serie di leggi liberticide ed alle aule di giustizia il compito di far calare una definitiva pietra tombale sulla questione. Il movimento negazionista mondiale quindi sarebbe per Mattogno la vittima predestinata di un complotto planetario ordito ai suoi danni.\nDopo aver visitato a partire dalla fine degli anni settanta gli ex campi di Auschwitz-Birkenau, Stutthof, Dachau, Gusen, Mauthausen, Gross-Rosen, Buchenwald, Lublino-Majdanek, P\u0142asz\u00f3w, Be\u0142\u017cec, Treblinka, l'ex-ghetto di Terezin e Sobib\u00f3r, e aver consultato numerosi archivi, nelle sue prime opere (1985-1995) ha concentrato i suoi interessi sulla critica delle testimonianze relative alle modalit\u00e0 di sterminio degli ebrei tramite camere a gas, le quali presenterebbero, secondo Mattogno, numerose contraddizioni ed inverosimiglianze che ne inficerebbero l'attendibilit\u00e0. Tutte le testimonianze relative allo sterminio degli ebrei analizzate - sia che si tratti di testimonianze degli internati o degli stessi appartenenti al \"Sonderkommando\" (il gruppo di internati che lavor\u00f2 direttamente nelle camere a gas e nei forni crematori), sia che si tratti delle testimonianze dei tedeschi che visitarono i campi e le loro strutture di sterminio di massa o furono impiegati direttamente nell'esecuzione delle pratiche omicidiarie - risulterebbero secondo Mattogno false.\nA partire dal 1995, Mattogno ha frequentato gli archivi moscoviti appena riaperti agli studiosi, in cui ha avuto la possibilit\u00e0 di esaminare numerosi documenti (circa 90.000 pagine) precedentemente sequestrati dai Sovietici: tra questi hanno avuto particolare rilievo nelle sue opere successive quelli relativi alla \"Zentralbauleitung\" (\"Ufficio centrale delle costruzioni\") di Auschwitz.\nUna delle sue argomentazioni consiste nella pretesa impossibilit\u00e0 fisica dei forni crematori esistenti di eliminare l'enorme massa di cadaveri dei prigionieri uccisi nelle camere di sterminio, per questioni di tipo tecnico e ingegneristico. Allo stesso tempo, vengono considerate fisicamente impossibili - e comunque non avvenute - anche le cremazioni dei cadaveri nelle fosse scavate all'aperto. Tutte le prove in tal senso, testimoniali, documentali e fotografiche, vengono analizzate e respinte da Mattogno.\nFra i temi secondari trattati da Mattogno, \u00e8 da rilevare un suo saggio nel quale egli afferma che i Protocolli dei Savi di Sion - testo fondamentale dell'antisemitismo degli inizi del XX secolo, utilizzati e propagandati da tutti i regimi e da gran parte dei teorici razzisti - in realt\u00e0 non avrebbero avuto lo scopo di \u00abcatalizzare l'odio verso gli Ebrei\u00bb e quindi non avrebbero un contenuto antisemita. Estrapolando e decontestualizzando brani della Bibbia o di altri autori e citando a conforto delle proprie tesi alcuni scritti del fratello Gian Pio, Carlo Mattogno arriva ad affermare quindi che gli ebrei perseguirebbero una sorta di \u00abimperialismo\u00bb allo scopo di sottomettere gli altri popoli. In tale quadro, sarebbero stati quindi gli stessi Ebrei la causa - almeno in parte - dei propri mali.\nOpinioni su Mattogno e polemiche.\nL\"'Institut f\u00fcr Zeitgeschichte\" (Istituto di storia contemporanea) di Monaco in un saggio sulle fonti relative ad Auschwitz ha inserito nella propria bibliografia lo studio di Mattogno sulla \"Zentralbauleitung\" (l'Ufficio Centrale delle Costruzioni) del campo, avendolo citato in una nota a pi\u00e8 di pagina nell'introduzione del libro: questa singola citazione \u00e8 spesso riportata dai siti negazionisti come \"prova\" della veridicit\u00e0 delle tesi di Mattogno.\nLo storico tedesco Ernst Nolte in una sua opera ha definito Mattogno \"scienziato serio\" anche perch\u00e9 a suo avviso:\nAnche questa affermazione \u00e8 utilizzata dai negazionisti per rafforzare l'idea della seriet\u00e0 degli studi di Mattogno. \u00c8 da notare che in un altro punto dello stesso testo, Nolte per\u00f2 afferma che:\nAnche Jean-Claude Pressac, pur negando radicalmente la validit\u00e0 delle teorie di Mattogno, ne riconosce la maggiore qualit\u00e0 nell'ambito degli scritti negazionisti.\nCarlo Mattogno, secondo i metodi propri del negazionismo, ha polemizzato con tutti gli studiosi della Shoah da lui affrontati, accusandoli fra l'altro di malafede, dilettantismo, falsificazione della storia, improvvisazione e ignoranza Esemplare tra queste diatribe \u00e8 quella suscitata dalla tesi di dottorato in semiotica di Valentina Pisanty (in seguito divenuta docente universitaria), che sottopose ad analisi la metodologia distorsiva di analisi dei testi e di approccio alla materia di studio da parte di Mattogno e di vari altri negazionisti.\nSulla stessa falsariga, Carlo Mattogno afferma di \"(essere) il revisionismo storico in Italia\" e di aver \"gettato nella costernazione i santoni della nuova religione olocaustica\", che si imporrebbe per\u00f2 nel mondo tramite una \"nuova Santa Inquisizione Olocaustica\".\nLe teorie negazioniste di Mattogno non sono mai entrate nel circolo delle argomentazioni storiografiche sull'Olocausto, ma sono state analizzate e contestate da alcuni studiosi come l'americano John C. Zimmerman o il medico italiano Francesco Rotondi: la tattica di Mattogno - tipica dei negazionisti - in tali casi \u00e8 quella d'impegnarsi in un continuo botta e risposta, mettendo in campo una sorta di \"guerra d'attrito\" dalla quale regolarmente Mattogno stesso proclama d'esserne uscito come indiscusso vincitore.\nDiverse confutazioni di merito delle teorie di Mattogno sono peraltro riscontrabili in vari siti: le teorie di Mattogno e di altri autori negazionisti sono state analizzate da Jonathan Harrison, Roberto Muehlenkamp, Jason Myers, Sergey Romanov e Nicholas Terryla in un lungo saggio pubblicato nel sito \"Holocaust Controversies\"; nello stesso sito appare un'analisi di Jonathan Harrison sulla \"epistemologia paranoide\" di Mattogno. Ancora nello stesso sito a partire dal mese di ottobre del 2014 sono apparsi diversi articoli nei quali vengono sottoposte ad analisi e smentite le teorie negazioniste di Mattogno su Auschwitz. Fra questi articoli, viene anche analizzata e smentita l'affermazione di Mattogno secondo la quale sarebbero dei falsi i cosiddetti \"manoscritti del Sonderkommando\": una serie di testimonianze scritte di diversi ebrei appartenenti al gruppo selezionato per far funzionare le camere a gas e i forni crematori di Auschwitz, sepolti nel sottosuolo all'interno di contenitori improvvisati durante i mesi in cui lo sterminio era in atto.\nOpere principali.\nSecondo periodo (dal 1995).\nLa distinzione deriva dall'accesso di Mattogno negli archivii di Mosca a partire dal 1995\nVolumi insieme a J\u00fcrgen Graf.\nIn collaborazione col negazionista svizzero J\u00fcrgen Graf, Mattogno ha inoltre pubblicato:"}
{"id": "1795139", "revid": "648716", "url": "https://it.wikipedia.org/wiki?curid=1795139", "title": "Scolopax rosenbergii", "text": "La beccaccia della Nuova Guinea (Scolopax rosenbergii, Schlegel 1871) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Scolopax rosenbergii\" non ha sottospecie, \u00e8 monotipica.\nDistribuzione e habitat.\nQuesta beccaccia vive sell'isola di Nuova Guinea e sulle isole limitrofe, sia sul versante indonesiano, sia su quello di Papua Nuova Guinea."}
{"id": "1795141", "revid": "339392", "url": "https://it.wikipedia.org/wiki?curid=1795141", "title": "Nazionale A di rugby XV dell'Inghilterra", "text": ""}
{"id": "1795142", "revid": "712828", "url": "https://it.wikipedia.org/wiki?curid=1795142", "title": "Carlos Victorino", "text": ""}
{"id": "1795144", "revid": "880848", "url": "https://it.wikipedia.org/wiki?curid=1795144", "title": "Numenius arquata", "text": "Il chiurlo maggiore o semplicemente chiurlo (Numenius arquata, Linnaeus 1758) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Numenius arquata\" ha tre sottospecie:\nDescrizione.\nHa tronco slanciato e forte, collo lungo ed esile.\nHa una lunghezza di circa 60 cm e un'apertura d'ali di 110 cm.\nIl becco, sottile e ricurvo verso il basso, \u00e8 lungo circa 18 cm.\nLa coda \u00e8 composta da dodici penne, e le zampe hanno quattro dita. \nTra febbraio e marzo il chiurlo subisce una muta parziale, quindi cambia una parte delle penne del corpo e della coda. Dotato di sensi molto affinati, \u00e8 un uccello sospettoso. Se avverte un pericolo, si alza in volo e lancia il caratteristico grido \"chiurl\u00ec chiurl\u00ec\", cui si deve il suo nome volgare.\nRiproduzione.\nNel periodo degli amori la femmina del chiurlo sceglie una zona leggermente elevata e, trovata una buca naturale, vi depone generalmente 4 uova, simili a quelle di un'anatra e piriformi, di colore verdastro.\nL'incubazione dura da 26 a 28 giorni e il maschio spesso sostituisce la femmina nella cova.\nDistribuzione e habitat.\nQuesto uccello vive in tutta Europa, Asia e Africa, nonch\u00e9 sulla costa orientale del Canada (Terranova, Qu\u00e9bec), nel New England, in Florida e Groenlandia. \u00c8 di passo nelle Bahamas, a Capo Verde, in Siria, Libano, nelle Isole Marianne Settentrionali, su Niue, nel Burundi, Ruanda, Lesotho, Bhutan e nelle Isole Svalbard."}
{"id": "1795145", "revid": "767487", "url": "https://it.wikipedia.org/wiki?curid=1795145", "title": "Djilali Khellas", "text": "Biografia.\nDjilali Khellas nasce il 20 aprile 1952 ad \u02bfAyn Defla (in arabo \u0639\u064a\u0646 \u0627\u0644\u062f\u0641\u0644\u0649), Algeria, da una modesta famiglia di contadini, molto tradizionalista e legata ai valori della rivoluzione. Inizia a studiare solo a 11 anni, ossia alla fine della guerra d'indipendenza, per volere dei genitori, i quali si sono sempre opposti alla sua istruzione in una scuola di cultura francese.\nNel 1969 inizia a pubblicare racconti su alcune riviste algerine. Ignorati dalla critica locale (per esempio dal giornale \"Ash-sha'ab\"), i racconti di Khellas ricevono invece qualche attenzione all'estero (il suo primo racconto viene trasmesso radiofonicamente da un'emittente marocchina).\nTra il 1973 e il 1975 abbandona gli studi universitari per prestare servizio militare e in seguito si dedica all'insegnamento nella citt\u00e0 natale. Trasferitosi ad Algeri, affianca all'attivit\u00e0 di insegnante anche quelle di traduttore e interprete, lavorando per la Banque Nationale d'Alg\u00e9rie e il Barreau d'Alg\u00e9r; nello stesso periodo diviene anche direttore del Centre Culturel de la Ville d'Alger e docente universitario.\nSi dedica a una sempre pi\u00f9 fitta stesura di racconti, anche grazie all'avvicinamento a nuovi orizzonti culturali e letterari e alla conoscenza di nuovi autori. Appassionato lettore di autori italiani quali Moravia, Buzzati, Calvino e Morante, Khellas s'interessa anche alla letteratura araba del Vicino Oriente (gli egiziani Nagib Mahfuz e Giamal al-Ghitani, il siriano Hanna Mina), a quella russa e a quella americana, che influenzeranno la sua attivit\u00e0 di romanziere.\nKhellas si accosta infatti al genere del romanzo solo a partire dagli anni ottanta: il suo primo romanzo, \"Ra'ihat al-kalb\" (\u0631\u0627\u0626\u062d\u0629 \u0627\u0644\u0643\u0644\u0628, \"odore di cane\"), con una grande tiratura di copie in Algeria, \u00e8 del 1985. Il 1986 \u00e8 l'anno di un altro successo letterario, \"Hama'im al-shafq\"' (\u062d\u0645\u0627\u0626\u0645 \u0627\u0644\u0634\u0641\u0642, \"colombi al crepuscolo\"), romanzo che istituisce un paragone tra la dominazione ottomana in Algeria e gli eventi verificatisi nel Paese tra il 1980-1990, quando la popolazione algerina si ribella alla politica patrimonialista di Chadli Bendjadid, presidente d'Algeria tra il 1979 e il 1992.\nNel 1990 lo scrittore algerino collabora alla nascita della rivista \"Ar-riwaya\" (\"Il romanzo\"), con sede ad Algeri, di cui \u00e8 per\u00f2 costretto ad abbandonare il progetto per problemi finanziari.\nNel 2008, \u00e8 stato dato alle stampe il suo ultimo romanzo, intitolato \"Awasif jazirat at-tuyur (al-matar wa al-jarad)\" (\u0627\u0648\u0627\u0635\u0641 \u062c\u0632\u064a\u0631\u0627\u062a \u0627\u0644\u0637\u064a\u0648\u0631, \"Le tempeste dell'isola degli uccelli\"), che ancora una volta affonda le sue radici nella storia algerina, e pi\u00f9 precisamente tratta degli attacchi spagnoli ad Orano e Marsa al-Kabir e dell'invasione francese in Algeria nel 1830.\nTemi, stile, approccio letterario.\nL'autore ricorre nei suoi romanzi a narrazioni e trame intrise dell'antica storia algerina, legata alle dominazioni spagnola, ottomana, francese, a testimonianza del fatto che la paralisi odierna dell'Algeria, reduce dalla Guerra civile del 1992, pu\u00f2 essere spiegata ricercando delle analogie col passato.\nKhellas pu\u00f2 essere annoverato tra quegli scrittori algerini che, pur non avendo vissuto direttamente la Guerra d'indipendenza, ne hanno riportato in ogni caso le conseguenze: \u00e8 cos\u00ec che nei suoi romanzi affronta temi delicati e brutali allo stesso tempo, mettendo alla berlina la societ\u00e0 algerina e i suoi difetti senza mezzi termini.\nFacendo uso di un linguaggio uterino, ermetico e quasi incomprensibile, espressione del disagio legato agli eventi narrati, e di immagini di estrema efferatezza e realismo, l'autore d\u00e0 sfogo al suo amore-odio per la terra d'origine."}
{"id": "1795154", "revid": "287204", "url": "https://it.wikipedia.org/wiki?curid=1795154", "title": "Numenius americanus", "text": "Il chiurlo americano (Numenius americanus, Bechstein 1812) \u00e8 un uccello della famiglia degli Scolopacidae dell'ordine dei Charadriiformes.\nSistematica.\n\"Numenius americanus\" ha tre sottospecie:\nDistribuzione e habitat.\nQuesto uccello vive in Nord America, dal Canada alla Costa Rica, e in Venezuela. \u00c8 accidentale nei Caraibi, nel Belize, a Panama, in Guyana, Suriname e Guyana francese."}
{"id": "1795155", "revid": "712828", "url": "https://it.wikipedia.org/wiki?curid=1795155", "title": "Deuter M\u00fcller", "text": ""}
{"id": "1795157", "revid": "2080733", "url": "https://it.wikipedia.org/wiki?curid=1795157", "title": "Aulo Giano Parrasio", "text": "Biografia.\nAveva latinizzato il suo nome, Giovan Paolo Parisio, in Aulo Giano Parrasio. Come molti umanisti ebbe una vita errabonda. Dopo aver fatto un viaggio di studio a Corf\u00f9, ritorn\u00f2 in patria dove apr\u00ec una scuola. Si trasfer\u00ec nel 1495 a Napoli dove ottenne cariche e favori dal re di Napoli Ferrandino. Risiedette per qualche tempo a Roma per poi trasferirsi nel 1499 a Milano dove spos\u00f2 la figlia dell'umanista greco Demetrio Calcondila. Rimase a Milano fino al 1506; dopo aver abitato a Vicenza, Padova e Venezia, nel 1511 torn\u00f2 a Cosenza, dove fond\u00f2 l'Accademia Cosentina. Recatosi nel 1513 a Roma, invitato da papa Leone X, vi insegn\u00f2 sia eloquenza nell'Accademia Pomponiana che latino nell'Archiginnasio. Rimase a Roma fino alla morte di Leone X (1521), dopo di che ritorn\u00f2 definitivamente a Cosenza. Con un atto testamentario lasci\u00f2 in eredit\u00e0 la propria biblioteca all'amico Antonio Seripando: oggi la maggior parte dei volumi parrasiani \u00e8 conservata alla Biblioteca Nazionale di Napoli, dove parecchi sono i manoscritti dell'umanista ancora inediti o poco studiati (commenti ad autori classici o testi annotati)."}
{"id": "1795162", "revid": "14691", "url": "https://it.wikipedia.org/wiki?curid=1795162", "title": "Khellas", "text": ""}
{"id": "1795165", "revid": "86599", "url": "https://it.wikipedia.org/wiki?curid=1795165", "title": "54P/de Vico-Swift-NEAT", "text": "54P/de Vico-Swift-NEAT o Cometa de Vico-Swift o Cometa de Vico-Swift-NEAT \u00e8 una cometa periodica del Sistema solare, appartenente alla famiglia delle comete gioviane.\nStoria osservativa.\nPrima scoperta (1844).\nLa cometa \u00e8 stata scoperta da Padre Francesco de Vico della Specola Vaticana il 23 agosto 1844. Furono registrate altre due scoperte indipendenti: il 6 settembre, ad opera di M. Melhop, un astronomo amatoriale di Amburgo, ed il 10 settembre, ad opera di Hamilton Lanphere Smith, da Cleveland, in Ohio.\nIl 9 settembre 1844, Paul Laugier e Felix Victor Mauvais proposero un'orbita per la cometa ed osservarono che esistevano similarit\u00e0 con alcune comete osservate negli anni precedenti. Reputarono in particolare che potesse trattarsi del ritorno della perduta cometa Blanpain e, basandosi su questa assunzione, calcolarono un periodo orbitale compreso tra i 4,6 ed i 4,9 anni.\nHerv\u00e9 Faye dell'Osservatorio di Parigi propose la prima orbita ellittica il 16 settembre 1844, a cui corrispondeva un periodo orbitale di 5,46 anni.\nLa cometa fu considerata perduta poich\u00e9 i successivi ritorni non furono osservati.\nSeconda scoperta (1894).\nEdward D. Swift dall'Osservatorio di Mount Lowe in California, riscopr\u00ec la cometa il 21 novembre 1894. Adolf Berberich sugger\u00ec che si trattasse della cometa de Vico dalla posizione e dalla direzione del moto.\nDopo che non furono osservati i ritorni del 1901 e del 1907, la cometa fu considerata perduta nuovamente.\nTerza scoperta (1965).\nNel 1963, Brian Marsden utilizz\u00f2 le osservazioni raccolte nelle apparizioni del 1844 e del 1894 e, assistito da un calcolatore, predisse un ritorno favorevole per il 1965. La cometa fu quindi recuperata come un oggetto della 17\u00aa magnitudine il 30 giugno 1965 da Arnold Richard Klemola dello \"Yale-Columbia Southern Observatory\", in Argentina.\nNel 1968 la cometa pass\u00f2 a 0,16 UA da Giove. L'incontro determin\u00f2 un incremento del periodo orbitale e della distanza perielica. Di conseguenza, le condizioni osservative risultarono peggiorate e la cometa non fu osservata nei successivi ritorni. Dal 1995 la cometa fu considerata perduta.\nQuarta scoperta (2002).\nIl programma \"Near Earth Asteroid Tracking\" (NEAT) riscopr\u00ec la cometa l'11 ottobre 2002. Furono inoltre trovate immagini della cometa dal 4 ottobre raccolte dal programma LINEAR. Kenji Muraoka condusse l'identificazione finale con la cometa 54P/de Vico-Swift."}
{"id": "1795166", "revid": "287204", "url": "https://it.wikipedia.org/wiki?curid=1795166", "title": "A. H. Tammsaare", "text": "Nato Anton Hansen, pubblic\u00f2 tutte le sue opere con lo pseudonimo A. H. Tammsaare, dal nome della fattoria paterna. La sua pentalogia \"T\u00f5de ja \u00f5igus\" (\"Verit\u00e0 e Giustizia\", 1926\u20131933) \u00e8 considerata una delle opere fondamentali della letteratura estone, nonch\u00e9 il \"romanzo estone\" per antonomasia.\nBiografia.\nTammsaare nacque nella contea di J\u00e4rvamaa, nel comune di Albu, figlio di un contadino. Pur venendo da una famiglia povera, riusc\u00ec a guadagnare abbastanza denaro per la propria educazione. Studi\u00f2 a V\u00e4ike-Maarja e Tartu, nel ginnasio di Hugo Treffner, ed in seguito all'Universit\u00e0 di Tartu, dove studi\u00f2 giurisprudenza.\nI suoi studi furono interrotti dalla tubercolosi nel 1911. Pass\u00f2 oltre un anno in un sanatorio a So\u010di, sul Mar Nero, dove la sua casa \u00e8 stata trasformata in un memoriale aperto al pubblico, ed altri sei anni nella fattoria di suo fratello a Koitj\u00e4rve, in Estonia, dove lesse le opere di Cervantes, Shakespeare ed Omero.\nNel 1918, quando l'Estonia conquist\u00f2 la propria indipendenza, Tammsaare si trasfer\u00ec a Tallinn. Qui scrisse quelle opere che gli hanno fatto guadagnare un posto di rilievo nella letteratura estone.\nPer quanto Tammsaare abbia tratto i suoi temi dalla storia estone e dalla vita di tutti i giorni, i suoi romanzi hanno forti legami con le opere di Bergson, Jung e Freud, nonch\u00e9 con quelle di scrittori come Knut Hamsun ed Andr\u00e9 Gide.\nOpere principali.\nLe opere giovanili di Tammsaare sono caratterizzate da una poetica rurale improntata al realismo.\nAlcune delle sue storie riflettono anche le atmosfere rivoluzionari del 1905.\nIn quello che \u00e8 stato chiamato il suo \"secondo periodo\" (1908-1919), scrisse numerosi romanzi brevi di ambientazione urbana, ed alcune raccolte di miniature. In \"Poiss ja liblik\" (1915, \"Il ragazzo e la farfalla\"), Tammsaare mostra l'influenza di Oscar Wilde. Divenne noto internazionalmente per il suo ultimo romanzo, \"Il diavolo dal falso passaporto\".\n\"T\u00f5de ja \u00f5igus\" (\"Verit\u00e0 e Giustizia\", 1926\u20131933) si compone di cinque volumi, privi di titoli individuali. Poich\u00e9 il terzo volume contiene una descrizione della rivoluzione russa del 1905 che non si adeguava all'ideologia comunista, ma piuttosto aveva un'attenzione alle sofferenze del singolo ispirata a Camus, veniva spesso combinato con il volume due dalla censura sovietica.\nAnche oggi, il terzo volume viene talvolta definito \"artisticamente inferiore\", per quanto la sua descrizione della rivoluzione \u00e8 confrontabile con quelle di Pasternak nel \"Dottor \u017divago\". In Estonia, il secondo volume \u00e8 probabilmente oggi il pi\u00f9 amato, per le sue scene accademiche ambientate a Tartu. I critici stranieri probabilmente considerano il primo come il migliore fra tutti; \u00e8 un classico romanzo rurale, reminiscente di Hamsun, che \u00e8 anche generalmente considerato la miglior descrizione del \"carattere estone\", impersonato soprattutto dai due antagonisti, le figure dei contadini Andres e Pearu. Lo stesso Tammsaare in seguito scrisse che i vari volumi trattano del rapporto fra l'uomo e (1) la terra, (2) Dio, (3) lo stato e la societ\u00e0, (4) s\u00e9 stessi e (5) la rassegnazione.\n\"T\u00f5de ja \u00f5igus\" non \u00e8 mai stato tradotto in italiano o inglese, ma ve ne sono due traduzioni complete in tedesco, ed il primo volume \u00e8 anche stato tradotto in francese, finlandese e polacco."}
{"id": "1795171", "revid": "1682155", "url": "https://it.wikipedia.org/wiki?curid=1795171", "title": "Fudbalski Klub Jagodina", "text": "Il Fudbalski Klub Jagodina, meglio noto come FK Jagodina, \u00e8 una societ\u00e0 calcistica serba con sede nella citt\u00e0 di Jagodina.\nFondato nel 1918 come \"SK Daca\", cambi\u00f2 poi nome in \"SK Jagodinski\", e in \"FK Polet\", prima di assumere la denominazione attuale nel 1981.\nNella stagione 2008-2009 partecipa per la prima volta nella sua storia al massimo campionato serbo.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1795173", "revid": "16394137", "url": "https://it.wikipedia.org/wiki?curid=1795173", "title": "Esperimento ideale", "text": ""}
{"id": "1795176", "revid": "731410", "url": "https://it.wikipedia.org/wiki?curid=1795176", "title": "Colorazione di Giemsa", "text": "La colorazione di Giemsa si basa sulla differenziazione dei costituenti cellulari che hanno reazione basica, i quali fissano l'eosina (acida) colorandosi in rosso-arancio. Gli altri componenti cellulari aventi reazione acida si colorano in blu, con i prodotti di ossidazione del blu di metilene azzurri (basici).\nLa colorazione di Giemsa \u00e8 un sistema che viene utilizzato anche in parassitologia al fine di individuare parassiti. Nella citogenetica, invece la colorazione Giemsa \u00e8 utilizzata per effettuare i bandeggi cromosomici.\nEtimologia.\nIl nome deriva da Gustav Giemsa, 1867-1948 un chimico tedesco, che svilupp\u00f2 il procedimento nel 1904, apportando miglioramenti al metodo di Romanowsky allora in uso.\nUtilizzi.\n\u00c8 specifico per i gruppi fosfato del DNA e si attacca alle regioni del DNA in cui vi sono elevate quantit\u00e0 di legame adenina-timina. La colorazione di Giemsa \u00e8 usata nella banda di Giemsa, comunemente chiamata banda di G, per colorare i cromosomi e spesso usata per creare un cariogramma (mappa cromosomica). Pu\u00f2 identificare aberrazioni cromosomiche come traslocazioni e riarrangiamenti.\n\u00c8 utilizzata per la colorazione del trofozoite Trichomonas vaginalis, che presenta colorazione verdastra .\nLa colorazione Giemsa \u00e8 anche una colorazione differenziale, come quando viene combinata con la colorazione Wright per formare la colorazione Wright-Giemsa. Pu\u00f2 essere usato per studiare l'aderenza dei batteri patogeni alle cellule umane. Colora in modo differenziato rispettivamente le cellule umane e batteriche viola e rosa. Pu\u00f2 essere utilizzato per la diagnosi istopatologica della malaria e di alcuni altri parassiti del sangue spirochete e protozoo. \u00c8 anche usato nella colorazione cellulare del Wolbachia che infetta la Drosophila melanogaster.\nLa macchia di Giemsa \u00e8 una classica colorazione per gli strisci di sangue periferico e campioni di midollo osseo. Gli eritrociti si colorano di rosa, le piastrine mostrano un rosa pallido chiaro, il citoplasma dei linfociti si colora di blu, il citoplasma dei monociti si colora di blu pallido e la cromatina nucleare dei leucociti si colora di magenta. Viene anche utilizzato per visualizzare la classica forma a \"spilla da balia\" della Yersinia pestis.\nLa colorazione di Giemsa viene anche utilizzata per visualizzare i cromosomi. Ci\u00f2 \u00e8 particolarmente rilevante per la rilevazione dell'infezione da citomegalovirus, in cui il reperto classico \u00e8 l'inclusione virale \"occhio di gufo\".\nLa colorazione Giemsa \u00e8 utilizzata per colorare il fungo istoplasma, per evidenziare i trofozoiti di Pneumocistis, la clamydia e pu\u00f2 essere utilizzato per identificare i mastociti.\nIl sistema viene utilizzato per diagnosticare malattie parassitarie come la malaria tramite analisi del sangue effettuate al microscopio. Viene anche utilizzato per la conta differenziale dei leucociti.\nProcedimento.\nLo striscio \u00e8 pronto per essere osservato."}
{"id": "1795179", "revid": "486946", "url": "https://it.wikipedia.org/wiki?curid=1795179", "title": "Periodo comunale", "text": ""}
{"id": "1795180", "revid": "1543377", "url": "https://it.wikipedia.org/wiki?curid=1795180", "title": "PSOLA", "text": "PSOLA (acronimo di \"Pitch-Synchronous Overlap and Add\", sovrapposizione e aggiunta a toni sincroni) \u00e8 un algoritmo usato nella sintesi vocale.\nPSOLA, come MBROLA, si basa sui difoni, che sono le unit\u00e0 elementari del discorso che spaziano dal centro di una regione di suono stazionario al centro della regione successiva, ossia rappresentano la transizione da un suono all'altro. Secondo alcuni ricercatori, la classificazione delle transizioni tra suoni costituirebbe l'elemento chiave per il riconoscimento e la comprensione di segmenti del discorso parlato.\nPSOLA \u00e8 una tecnica nel dominio del tempo, ossia elabora il segnale agendo sulla sua forma d'onda nativa e non sulla sua scomposizione in frequenza. L'algoritmo di base consiste in tre passaggi fondamentali.\nIn primo luogo, il segnale vocale viene suddiviso in segnali pi\u00f9 piccoli, di durata inferiore e sovrapposti tra di loro. Questa suddivisione si ottiene marcando i picchi di tonalit\u00e0 del segnale originale e usando tali marcatori per segmentare il segnale. Il meccanismo chiave di PSOLA infatti \u00e8 la determinazione corretta dei marcatori di tono: da un punto di vista dell'algoritmo ideale, questi marcatori dovrebbero essere spaziati uniformemente in modo periodico, a intervalli uguali al periodo fondamentale del segnale, e allo stesso tempo coincidere con picchi del segnale stesso. Nella pratica queste due condizioni spesso non coincidono, soprattutto per il fatto che nel parlato il periodo fondamentale del segnale non rimane sempre costante. Se ci si basasse solo sui picchi, allora i marcatori non sarebbero pi\u00f9 distribuiti in modo periodico. D'altro canto, se si marcasse il segnale solo in base alla periodicit\u00e0 stretta, si potrebbe perdere la necessaria corrispondenza tra marcatori e picchi, rendendo quindi inutile la marcatura stessa. Nella pratica, per approssimare al meglio le condizioni ideali richieste dall'algoritmo si frammenta il segnale in segmenti che contengono da due a quattro picchi (periodi tonali): studi matematici hanno infatti determinato che questo \u00e8 il compromesso migliore.\nNella fase successiva, i segnali pi\u00f9 piccoli vengono modificati o ripetendo o eliminando segmenti di parlato, a seconda che il tono finale debba essere pi\u00f9 elevato o pi\u00f9 basso rispetto al tono sorgente. Questa operazione modifica la durata del segnale, modificandone quindi anche la frequenza fondamentale.\nNell'ultima fase, i segmenti rimanenti vengono ricombinati tramite sovrapposizione e aggiunta, in modo tale che i marcatori risultino spaziati uniformemente (sincronizzati) come richiesto dall'algoritmo. Il risultato finale \u00e8 un segnale che ha lo stesso spettro acustico dell'originale ma una frequenza fondamentale differente: questo risulta in un cambio di tonalit\u00e0 della voce, lasciando per\u00f2 inalterati gli altri parametri vocali."}
{"id": "1795181", "revid": "113951066", "url": "https://it.wikipedia.org/wiki?curid=1795181", "title": "Elettrofisiologia", "text": "Con il termine elettrofisiologia si indica una branca della fisiologia che ha come studio il funzionamento dell'organismo dal punto di vista elettrico, sia in condizioni fisiologiche normali sia sotto l'influsso di un potenziale elettrico esterno. In particolare l'elettrofisiologia pu\u00f2 essere applicata al funzionamento elettrico del cuore o al funzionamento elettrico delle cellule. In questo secondo caso si parla di \"elettrofisiologia cellulare\".Alcune delle tecniche sfruttate nell'ambito dell'elettrofisiologia sono le seguenti:\nElettrofisiologia del cuore.\nUno studio elettrofisiologico (SEF) \u00e8 uno dei possibili test di conduzione elettrica del cuore. Questo test viene eseguito utilizzando dei cateteri situati nel cuore.\nIn elettrofisiologia clinica, particolare rilevanza assume lo studio del segnale R-R. Esso prende in considerazione l'intervallo temporale che intercorre tra un battito cardiaco e il successivo in un tracciato ECG registrato di norma per un tempo non superiore ai cinque-sei minuti. \n\u00c8 possibile studiare il segnale R-R anche per intervalli di tempo molto lunghi, ad esempio per 24 ore mediante Holter. Di particolare rilievo \u00e8 il fatto che il segnale R-R \u00e8 modulato prevalentemente dall'attivit\u00e0 del Sistema Nervoso Autonomo. Lo studio della variabilit\u00e0 del ritmo cardiaco (R-R) consente quindi di stimare l'attivit\u00e0 della componente del simpatico e del parasimpatico nella modulazione del ritmo cardiaco stesso. La metodologia pi\u00f9 frequentemente utilizzata \u00e8 quella della FFT (Fast Fourier Tranform). \nCon questo metodo \u00e8 possibile rappresentare il segnale R-R nel dominio della frequenza, ottenendo in ordinata il valore spettrale della PSD (Power Spectral Density) e in ascissa il corrispondente valore della frequenza. Lo studio consente in particolare di analizzare tre bande di frequenza, la VLF nell'intervallo di frequenza compreso tra 0,003 e 0,04\u00a0Hz, la LF compresa nell'intervallo di frequenza tra 0,04 e 0,15\u00a0Hz e la HF , nel corrispondente intervallo di frequenza di 0.15 e 0.4\u00a0Hz. Le bande LF ed HF consentono un'analisi descrittiva dell'attivit\u00e0 di modulazione del simpatico e del vagale e del loro bilanciamneto nella caratterizzazione del ritmo cardiaco. \nL'analisi mediante FFT presenta tuttavia dei limiti notevoli perch\u00e9 il segnale R-R \u00e8 in s\u00e9 un segnale non stazionario e non lineare e pertanto la sua analisi richiede metodi pi\u00f9 avanzati. Il gruppo di ricercatori Elio Conte, Antonio Federici, Joseph P. Zbilut hanno introdotto di recente un metodo di studio molto avanzato. Esso prende il nome di CZF method e si presenta come un autentico marker dell'attivit\u00e0 modulante del sistema nervoso autonomico sul ritmo cardiaco. Esso pu\u00f2 essere applicato sia per lo studio di soggetti normali sia nei casi delle diverse patologie che caratterizzano il ritmo cardiaco."}
{"id": "1795183", "revid": "36426", "url": "https://it.wikipedia.org/wiki?curid=1795183", "title": "Enterocolite di Hirschsprung", "text": "L'enterocolite di Hirschsprung o associata a megacolon \u00e8 la pi\u00f9 grave manifestazione clinica della malattia di Hirschsprung, una malformazione congenita dell'intestino, e di altri disturbi dell'innervazione intestinale, quali l'ipoganglionosi del colon e la displasia neuronale intestinale. Si pu\u00f2 presentare sia prima, sia dopo l'intervento chirurgico e pu\u00f2 avere una prognosi infausta.\nEpidemiologia e storia.\nLe prime descrizioni della enterocolite associata a megacolon risalgono al 1950.\nL'incidenza varia largamente dal 2% al 40% secondo le diverse casistiche ed \u00e8 maggiore nei primi mesi e nel primo anno di vita del bambino, soprattutto a seguito di un intervento chirurgico effettuato per trattare la malattia. Questa non si presenta in relazione a una specifica infezione intestinale ma \u00e8 conseguente a caratteristiche costituzionali del soggetto affetto da alterazione della innervazione intestinale, che presenta anche una mucosa intestinale predisposta.\nSi tratta della manifestazione post-operatoria pi\u00f9 importante e si instaura progressivamente. Non si pu\u00f2 neanche considerare una vera complicanza, poich\u00e9 \u00e8 stato inequivocabilmente dimostrato che i difetti di innervazione intestinale si associano, come aspetto costituzionale/intrinseco parallelo ai disturbi della motilit\u00e0 e megacolon, a gravi alterazioni della secrezione mucosa, diarrea incoercibile, nel quadro complessivamente definito come enterocolite.\nLa frequenza dell'enterocolite post-operatoria varia dal 7.1% al 35% dei pazienti trattati nelle diverse casistiche: uno studio clinico del 2000 ha quantificato l'incidenza della enterocolite conseguente al trattamento primario addirittura nel 42% dei casi operati, mentre altri autori riportano una percentuale globale di manifestazione dell'enterocolite nel megacolon del 58%.\nEziopatogenesi.\nBench\u00e9, per la sua rilevanza in frequenza e per la sua possibile severit\u00e0, siano stati condotti moltissimi studi sperimentali sull'enterocolite, non \u00e8 stata identificata una causa univoca e quindi neppure un appropriato protocollo di prevenzione e trattamento. Allo stato attuale delle conoscenze scientifiche la malattia non ha una causa riconosciuta ma \u00e8 data da una predisposizione intrinseca della mucosa intestinale di un sottogruppo di bambini affetti da difetti innervativi. Sono state messe in causa varie teorie tra cui alterazioni costituzionali delle mucine secrete dalle ghiandole mucose e deficit immunitari.\nI fattori di rischio associati allo sviluppo di enterocolite sono tuttora poco conosciuti; studi internazionali hanno chiamato in causa:\nIn letteratura viene anche correlato il fatto che i pazienti che hanno sviluppato enterocolite postoperatoria abbiano avuto la cute maggiormente danneggiata dalle feci che scaricano dopo il trattamento, facendo ipotizzare una spiccata sensibilit\u00e0 dei tegumenti a una particolare risposta immunologica.\nL'ipotesi che al momento appare pi\u00f9 probabile \u00e8 che l'enterocolite sia un'affezione a origine multifattoriale, sostenuta da agenti eziologici variabili, e sicuramente correlati al background genetico/costituzionale del soggetto affetto da disturbi innervativi intestinali. Ovvero questi soggetti, indipendentemente dal trattamento medico e chirurgico eseguito presenterebbero, oltre ad alterata innervazione intestinale, anche un congenito deficit della mucosa intestinale. \u00c8 stata dimostrata anche un'alterata espressione immunitaria della mucosa intestinale presente lungo l'intera lunghezza dell'intestino: le cellule immunitarie delle cripte intestinali rimarrebbero immature e cos\u00ec pure le cellule epiteliali di superficie.\nClinica.\nI sintomi e i segni clinici si manifestano velocemente, e talvolta drammaticamente, come diarrea cronica, shock, febbre, stipsi e distensione addominale. Nelle feci si possono trovare tracce di sangue. L'enterocolite post-operatoria non va confusa con l'incontinenza fecale, in quanto deriva da una alterata motilit\u00e0 ed assorbimento della mucosa, non da danno sfinteriale. Nelle forme intermedie e pi\u00f9 gravi \u00e8 presente febbre.\nTrattamento.\nIl trattamento non prevede un protocollo standardizzato. Nelle forme lievi \u00e8 utile l'utilizzo di farmaci che influenzano il transito intestinale, rallentandolo. Nelle forme severe, e con rischio per la vita, si provvede prima al supporto di liquidi e in seguito si utilizzano delle sonde: un sondino nasogastrico e una sonda rettale per cercare di decomprimere l'intestino. Come farmaci vengono utilizzati metronidazolo (per via orale non assorbibile), nei casi pi\u00f9 gravi associato a ampicillina, gentamicina e clindamicina."}
{"id": "1795186", "revid": "1442080", "url": "https://it.wikipedia.org/wiki?curid=1795186", "title": "Distretto di Dangme Est", "text": "Il distretto di Dangme Est (ufficialmente Dangme East District, in inglese) era un distretto della regione della Grande Accra del Ghana.\nNel 2012 \u00e8 stato soppresso, il territorio \u00e8 stato suddiviso nei distretti di Ada Est (capoluogo: Ada Foah) e Ada Ovest (capoluogo: Sege)."}
{"id": "1795188", "revid": "101768", "url": "https://it.wikipedia.org/wiki?curid=1795188", "title": "Dangme East District", "text": ""}
{"id": "1795198", "revid": "28592", "url": "https://it.wikipedia.org/wiki?curid=1795198", "title": "Canto VIII del Purgatorio", "text": ""}
{"id": "1795205", "revid": "481349", "url": "https://it.wikipedia.org/wiki?curid=1795205", "title": "Vivo per lei", "text": "Vivo per lei \u00e8 un brano musicale scritto da Mauro Mengali e Valerio Zelli (musica) ed Annamaria Alibani (testo, accreditata con lo pseudonimo \"Giliath\").\nNella sua versione iniziale intitolata \"Vivo per...\" questo brano \u00e8 stato interpretato dagli Onde Radio Ovest, di cui Zelli e Mengali sono stati la prima e la seconda voce, e pubblicato nel 1995 nell'omonimo album di esordio della band \"Vivo per...\".\nStoria del brano.\nNel 1995 gli O.R.O. parteciparono con questa canzone alla manifestazione Un disco per l'estate, ma il brano non ebbe immediatamente la grande popolarit\u00e0 che avrebbe avuto nei mesi successivi: infatti nel corso dello stesso anno, fu adattato un nuovo testo di Gatto Panceri e la canzone venne rilanciata grazie al duetto di Andrea Bocelli e Giorgia. Il nuovo testo della canzone si caratterizzava, rispetto alla versione originale degli O.R.O., per il minor romanticismo, dato che la \"lei\" del titolo in realt\u00e0 \u00e8 la musica. L'arrangiamento del brano, come da crediti, \u00e8 stato affidato a Celso Valli.\nNeanche in questa occasione \"Vivo per lei\" ebbe un successo immediato. Il CD singolo arriv\u00f2 al massimo alla 24\u00aa posizione dei singoli pi\u00f9 venduti, non entrando neppure nella top 100 annuale. Tuttavia, nei mesi successivi il brano si insinu\u00f2 nei repertori di diversi artisti di piano bar e dei karaoke, diventando un vero e proprio standard musicale italiano moderno che diventer\u00e0 molto conosciuto in tutto il mondo.\nNel corso della sua carriera, Bocelli canter\u00e0 il brano in diverse lingue, e con diverse partner. Gi\u00e0 nella tracklist del CD singolo pubblicato in Italia, erano presenti la versione tedesca del brano \"\"Ich lebe f\u00fcr sie\", cantata con Judy Weiss che nel 1997 ha raggiunto la prima posizione in Svizzera e quella inglese \"Live for Love\", cantata con Sharon Grand. Nel 1997, con Sandy Leah Lima canta in portoghese \"Vivo por ela\" e nel 1996 \"Vivo por ella\" con Marta S\u00e1nchez in spagnolo che raggiunge la prima posizione in classifica in Spagna. Nel 1997, in duetto con H\u00e9l\u00e8ne S\u00e9gara, Bocelli eseguir\u00e0 il brano anche in francese \"Je vis pour elle\"\" che raggiunger\u00e0 la prima posizione in Francia (per 5 settimane) ed in Belgio (5 settimane in Vallonia). Nelle varie versioni linguistiche, Andrea Bocelli canta sempre in italiano, mentre la partner canta nella propria lingua: nella versione spagnola e in quella portoghese Andrea Bocelli canta in spagnolo."}
{"id": "1795207", "revid": "110157", "url": "https://it.wikipedia.org/wiki?curid=1795207", "title": "Gul'kevi\u010di", "text": "Gul'kevi\u010di (anche come \"Gulkevi\u010di\" o \"Gulkevichi\") \u00e8 una citt\u00e0 della Russia europea meridionale (kraj di Krasnodar), situata nella pianura ciscaucasica, 150 km a nordest di Krasnodar; \u00e8 il capoluogo amministrativo del distretto omonimo.\nFondata nel 1875 come insediamento annesso alla stazione ferroviaria omonima, ricevette \"status\" di citt\u00e0 nel 1961; \u00e8 oggi un piccolo centro industriale (materiali da costruzione, alimentare, acciaierie).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1795209", "revid": "80339", "url": "https://it.wikipedia.org/wiki?curid=1795209", "title": "Gulkevi\u010di", "text": ""}
{"id": "1795210", "revid": "80339", "url": "https://it.wikipedia.org/wiki?curid=1795210", "title": "Gulkevici", "text": ""}
{"id": "1795211", "revid": "57872", "url": "https://it.wikipedia.org/wiki?curid=1795211", "title": "Cattedrale di Santa Maria Assunta (Ventimiglia)", "text": "La cattedrale di Santa Maria Assunta \u00e8 un luogo di culto cattolico situato nel comune di Ventimiglia, in piazza della Cattedrale, in provincia di Imperia. La chiesa \u00e8 sede della parrocchia omonima del vicariato di Ventimiglia della diocesi di Ventimiglia-San Remo.\nStoria e descrizione.\nLa cattedrale ed il battistero di Ventimiglia sorgono sul limite orientale del colle che si eleva a ovest del fiume Roia, dove si trasfer\u00ec il nucleo abitato a seguito dell\u2019abbandono di Albintimilium, la citt\u00e0 romana sviluppatasi nella piana presso la foce del Nervia. Nell\u2019anno 675 di Roma un nobile cittadino Intemeliese, Emilio, codificava a proprie spese un delubro dedicato alla dea Giunone (di cui si conserva una preziosa iscrizione murata nella navata destra). Nel V-VI secolo si ha la conversione del tempio al cristianesimo e una sua probabile ricostruzione. Fra il VI e il VII sec. viene costruita una chiesa bizantina longobarda. Gli scavi archeologici e le campagne di restauro condotti da Nino Lamboglia nella seconda met\u00e0 del XX secolo hanno consentito di individuare le fasi edilizie della cattedrale: in particolare, oltre a quelle proto e tardoromaniche, vennero alla luce una serie di strutture riconducibili a una chiesa altomedievale, di ampiezza poco inferiore all\u2019attuale e legata cronologicamente alla cripta, forse ultima rimanenza del delubro giunonico, gi\u00e0 scoperta e studiata da Girolamo Rossi nel 1875, da cui provengono preziosi resti di sculture che formano uno dei tesori artistici pi\u00f9 notevoli della citt\u00e0 di Ventimiglia. \nLa chiesa nelle sue forme attuali \u00e8 il risultato di interventi che si sono succeduti in due fasi, ben individuabili ma armonizzate fra loro; la prima, protoromanica (fine XI secolo), \u00e8 in pietra arenaria lavorata a conci piccoli e regolari, e si pu\u00f2 apprezzare nella facciata e in parte nel fianco est. La copertura di tale primitiva cattedrale doveva presentarsi a capriate ligneee, probabilmente decorate minuziosamente. Nel secolo XII fu costruito il campanile, vera e propria torre di difesa, che sottolinea le lotte con Genova, in conci di puddinga. Esso \u00e8 tuttora collegato con la cattedrale mediante un arco romanico conservato integralmente. \nAlla seconda fase, tardoromanica (XIII secolo), si deve la ricostruzione dell\u2019abside e del presbiterio, con tiburio ottagonale fu completata la copertura con la connessa volta a botte della navata centrale, sorretta da slanciate semicolonne; Fu in seguito alle disposizioni emanate con il Concilio di Trento, che nel XVII secolo vennero aperte nuove cappelle lungo la navata sinistra. \nQuindi durante l'alto Medioevo la struttura della chiesa fu ad unica navata, e fu intorno al 1100 che la cattedrale venne completamente ricostruita a tre navate. Del XIII secolo sono il portale, ad arco acuto, le tre absidi (una maggiore e due minori) e il presbiterio, con il tiburio di forma ottagonale, mentre il tetto venne sostituito con volte a botte sostenute da semi colonne e pilastri in stile romanico.\nAll'interno \u00e8 custodita una \"Madonna col Bambino\" di Barnaba da Modena, dipinto su tavola risalente alla seconda met\u00e0 del XIV secolo.\nNel corso di tutto il 1800 la cattedrale fu pesantemente rimaneggiata, mutandone le forme ed eliminando in alcuni casi preziose testimonianze dei secoli passati, in altri conservandole. Gi\u00e0 nel 1826 il presbiterio venne allungato verso l\u2019aula spostando le balaustre e accorciando l\u2019assemblea e riducendo i posti per i fedeli. Il 22 agosto 1828 cadono calcinacci dalla volta della navata centrale e la struttura inizia a dare segni di cedimento. Grandi crepe iniziano a salvare la muratura ed entro il 1842 il Vescovo Monsignor Lorenzo Biale inizia a lamentare l\u2019inappropriatezza della cattedrale intemelia. Dopo alcuni rappezzamenti principalmente estetici si inizia a progettare un ampliamento, che avrebbe comportato nell\u2019eliminare una fila di colonne e la distruzione totale delle absidi per allungare la chiesa verso sud. Dopo aver considerato persino un totale smantellamento per ricostruire un\u2019enorme chiesa \"ex novo\", per mancanza di fondi ma soprattutto per via delle vocali indignazioni da parte di alcuni storici e archeologi francesi e piemontesi, non se ne fece nulla, e si ripieg\u00f2 su di un ennesimo restauro estetico, opera dell\u2019impresario Carlo Notari. In questa occasione tutte le antiche pitture murali vennero distrutte, i vetusti capitelli romanici dalle forme bestiali e fantasiose vennero scalpellati e la chiesa completamente affrescata in stile pseudo-barocco. Questi interventi non fecero altro che peggiorare la situazione statica, ed in seguito a ulteriori segni di cedimento la cattedrale venne completamente spogliata di tutti i marmi, gli altari, i paramenti e gli oggetti preziosi, in previsione di un imminente crollo. La chiesa venne abbandonata, e dopo un notevole passo di tempo il rettore del Regio Ginnasio Girolamo Rossi contatt\u00f2 il conte architetto piemontese Edoardo Arborio Mella, che attu\u00f2 un importante restauro in stile neo romanico nel 1874.\nGi\u00e0 alla fine del 1700 il campanile fu trasformato da rinascimentale a barocco con la classica cuspide a cipolla per mano di maestranze locali. Nel 1889 venne rimaneggiato negli stucchi razionalizzando le forme barocche in elementi modulari di scarso interesse storico/artistico per mano del muratore Dionisio. La cupola, unica nel suo genere e interamente originale, ha un tamburo ottagonale irregolare e culmina con una lanterna quadrata.\nCon l\u2019avvento delle due guerre la struttura della chiesa dava nuovamente segni di cedimento, e nacque l\u2019interesse, secondo l\u2019usanza dell\u2019epoca, a riportarla ad un presunto aspetto originale. Pesanti restauri di Nino Lamboglia nel 1967 compromisero ulteriormente l\u2019aspetto della cattedrale questa volta in maniera irreversibile, con lo smontaggio sistematico di ogni sovrastruttura, compresi i marmi cinquecenteschi, tra cui il bellissimo pulpito marmoreo, che venne spostato nella parrocchiale di San Marco Evangelista a Camporosso (IM). Nonostante l\u2019integrit\u00e0 della struttura romanica fosse notevole, in molti punti la pietra dovette essere ricostituita, rendendo il Lamboglia vittima e carnefice del restauro storico. Dopo due anni di ristrutturazione, nel marzo del 1970 la cattedrale fu riaperta al culto religioso e al pubblico. Ad oggi la cattedrale resta uno dei luoghi pi\u00f9 suggestivi della zona, la luce crea effetti impressionanti passando dalla lanterna della cupola e lungo la navata.\nIl Battistero.\nDi fianco all'abside minore di sinistra, a una quota inferiore, sorge il battistero, intitolato a san Giovanni Battista, coevo alla Cattedrale. A pianta ottagonale, \u00e8 stato diviso in due livelli nel Seicento: il vano inferiore presenta una volta a ombrello e, lungo il perimetro, otto nicchie, alternativamente a base retta e semicircolare; all'interno sono collocati un bacino ad immersione del XIII secolo al centro e un'altra vasca pi\u00f9 antica, a forma di mortaio, in una nicchia; al piano superiore, cui si accede dal piano di calpestio dell'attigua cattedrale, \u00e8 stata ricavata una cappella barocca dedicata al Santissimo Sacramento.\nOrgano a canne.\nSulla cantoria in controfacciata si trova l'organo a canne Carrara \"opus 37\", costruito nel 2008 riutilizzando parte del materiale fonico di un organo Silbermann del 1984. Lo strumento, a trasmissione integralmente meccanica, ha tre tastiere di 56 note ciascuna ed una pedaliera dritta di 32."}
{"id": "1795212", "revid": "287204", "url": "https://it.wikipedia.org/wiki?curid=1795212", "title": "Gul'kevici", "text": ""}
{"id": "1795214", "revid": "80339", "url": "https://it.wikipedia.org/wiki?curid=1795214", "title": "Gul'kevichi", "text": ""}
{"id": "1795215", "revid": "80339", "url": "https://it.wikipedia.org/wiki?curid=1795215", "title": "Gulkevichi", "text": ""}
{"id": "1795216", "revid": "729019", "url": "https://it.wikipedia.org/wiki?curid=1795216", "title": "Atresia anale", "text": "Per atresia anale in campo medico, si intende un ano senza foro.\nEsami.\nRisulta sufficiente l'esame obiettivo, sia alla vista sia al tatto si comprende l'assenza del foro, successivamente a un semplice pasto i sintomi evidenziano il blocco. Invece per comprendere dove sia la lesione che ha portato a tale malformazione basta osservare la presenza o meno di una fistola cutanea (a seconda se ci sia o meno evoca la presenza di un'atresia bassa o alta). Si utilizzano anche la radiografia dell'addome o la fistolografia.\nTerapia.\nNei primi mesi una colostomia serve contro l'ostruzione, appena il bambino diventa pi\u00f9 grande, si procede a intervento chirurgico."}
{"id": "1795218", "revid": "767487", "url": "https://it.wikipedia.org/wiki?curid=1795218", "title": "Za\u00efko Langa Langa", "text": "Gli Za\u00efko Langa Langa sono un gruppo musicale della Repubblica Democratica del Congo, fra i maggiori interpreti e innovatori della rumba congolese (dagli anni '90 nota come soukous).Fondati nei primi anni settanta da Papa Wemba, sono stati attivi fino agli anni 2000. Nelle file degli Za\u00efko Langa Langa hanno militato molti popolari artisti congolesi, fra i quali i cantanti Bozi Boziana, Dindo Yogo, Evoloko Jocker, Bimi Ombale, Likinga Redo, Lengi Lenga Ya Lengos e N'Yoka Longo, ed i chitarristi Manuaku Waku, Beniko Popolipo, Roxy Tshimpaka, Mbuta Matima, Petit Poisson e Zamuangana. Molte altre formazioni congolesi sono nate per scissione dagli Za\u00efko Langa Langa: fra queste si possono citare Isifi Lokole, Yoka Lokole, Viva La Musica, Langa Langa Stars, Za\u00efko Langa Langa Familia Dei, Choc Stars e Anti-Choc. Nel 2000 sono stati premiati come \"miglior gruppo musicale congolese del secolo\" dalla Congolese Media Association.Il nome \"Za\u00efko\" \u00e8 una abbreviazione della frase in lingua lingala \"Zaire ya bankoko\", letteralmente \"Zaire dei nostri antenati\"; in questo caso, \"Zaire\" \u00e8 un riferimento al fiume omonimo, oggi noto come fiume Congo. \"Langa Langa\" significa invece \"i meravigliosi\" o \"gli onnipotenti\".\nStoria.\nIl gruppo nacque nel 1970 col nome provvisorio di \"Orchestra Za\u00efko\". La formazione originale comprendeva Papa Wemba, Manuaka Waku, Henri Mongombe, D. V. Moanda, Dela Marcelin, Andr\u00e9 Bita, Manuaku Waku (noto anche come P\u00e9p\u00e9 Fely) e N'Yoka Longo. Moanda, Mongombe, Marcelin, Waku, Longo e Bita provenivano da una formazione precedente, chiamata Bel Guide National. Si trattava, in generale, di studenti di buona famiglia provenienti da Kinshasa. Il gruppo port\u00f2 una serie di forti innovazioni al genere soukous, introducendo ritmi pi\u00f9 veloci, una forte enfasi sul rullante, la chitarra elettrica solista e in seguito anche il sintetizzatore, ed eliminando gli strumenti a fiato. Queste novit\u00e0 ebbero un grande influsso sulle generazioni successive di gruppi soukous, e valsero agli Za\u00efko Langa Langa l'etichetta di fondatori della \"terza scuola\" del genere. Per l'atteggiamento ribelle che ostentavano, gli Za\u00efko vennero invece paragonati agli hippie e in particolare ai Rolling Stones. Le parti vocali si avvalevano di un gruppo di una decina di cantanti, con un uso molto frequente dello schema (tipico di molti generi musicali africani) del \"call and response\".\nNel giro di pochi anni gli Za\u00efko divennero uno dei pi\u00f9 popolari gruppi dello Zaire, conquistando in particolare i giovani delle citt\u00e0. Particolarmente famoso divenne il cantante Evoloko Jocker detto \"Lay Lay\", a cui viene attribuita l'invezione della \"cavacha\", un ballo che rimase di moda in Africa orientale e centrale per tutto il decennio.\nNel 1974, gli Za\u00efko Langa Langa conobbero un momento di celebrit\u00e0 internazionale quando furono scelti per suonare alla cerimonia del Rumble in the Jungle, il celebre incontro di pugilato fra Muhammad Ali e George Foreman, a fianco di stelle del pop internazionale come Diana Ross, B.B. King e James Brown.\nA met\u00e0 degli anni settanta ebbero luogo le prime defezioni. Il primo ad abbandonare fu Papa Wemba, che nel 1974 fond\u00f2 gli Isifi Lokole (gruppo da cui in seguito derivarono altre formazioni, come Yoka Lokole e Viva La Musica); negli Isifi Papa Wemba port\u00f2 con s\u00e9 altri membri degli Za\u00efko Langa Langa, fra cui Bozi Boziana. Nello stesso anno Evoloko abbandon\u00f2 per completare gli studi in Europa; al suo rientro avrebbe seguito Papa Wemba negli Isifi Lokole prima di fondare un proprio gruppo. Nel 1975, il chitarrista Manuaka Waku nel 1975 cre\u00f2 un proprio gruppo chiamato Grand Zaiko Wa Wa. Fra i membri acquisiti nello stesso periodo si pu\u00f2 invece citare Lengi Lenga, entrato nel gruppo per sostituire Papa Wemba.\nA causa di queste defezioni, gli Za\u00efko Langa Langa conobbero intorno al 1975 un periodo di scarsa attivit\u00e0. Nel 1976 cominciarono a riguadagnare terreno, rivaleggiando con gruppi come Isifi Melodia (guidato da Evoloko Jocker) e le formazioni di Papa Wemba Yoka Lokole, Viva La Musica). In questo periodo la guida artistica degli Za\u00efko fu affidata, oltre che al veterano N'Yoka Longo, anche a nuovi acquisti come Lengi Lenga, Bimi Ombale, Dindo Yogo, Meridjo e Bapius. Le composizioni della seconda met\u00e0 degli anni '70 sono particolarmente curate sia dal punto di vista melodico che nell'arrangiamento; anche la coreografia dei concerti era pi\u00f9 ricca e studiata. Nel 1977 rientr\u00f2 nel gruppo anche Bozi Boziana, seguito da Mashakado Mbuta.\nNonostante i ricorrenti mutamenti nelle formazioni, il gruppo continu\u00f2 a produrre musica di discreto successo per buona parte degli anni ottanta. Alla fine del decennio dissapori interni portarono a una grande scissione; Meridjo, N'Yoka Longo e Dindo Yogo presero il nome di Za\u00efko Langa Langa Nkolo Mboka e la formazione restante guidata da Lengi Lenga, Ilo Pablo e Bimi Ombale divenne nota come Za\u00efko Langa Langa Familia Dei. In seguito, la denominazione originale di \"Za\u00efko Langa Langa\" fu riacquisita dalla formazione guidata da N'Yoka Longo, che \u00e8 tuttora leader e principale compositore del gruppo.\nGli Za\u00efko Langa Langa godono tuttora di una notevole popolarit\u00e0 in Congo e nelle nazioni vicine. Fra i loro successi pi\u00f9 recenti si pu\u00f2 citare l'album \"Zekete zekete\", che ha introdotto nella moda congolese un nuovo ballo omonimo.\nClan Langa Langa.\nNel corso degli anni, moltissimi membri degli Za\u00efko Langa Langa abbandonarono il gruppo per fondare progetti alternativi; in generale, questi progetti rimanevano chiaramente legati alla tradizione Za\u00efko Langa Langa, che era spesso richiamata anche nel nome delle diverse orchestre. Complessivamente, tutti questi gruppi che ruotano attorno al \"marchio\" Za\u00efko Langa Langa sono noti come \"Clan Langa Langa\".\nFra le numerose formazioni legate agli Zaiko Langa Langa succedutesi negli anni, si possono ricordare:\nBibliografia.\nPer le informazioni generali sul gruppo:\nPer la discografia:\nRiferimenti specifici:"}
{"id": "1795221", "revid": "167080", "url": "https://it.wikipedia.org/wiki?curid=1795221", "title": "Equazioni parametriche", "text": ""}
{"id": "1795234", "revid": "2108263", "url": "https://it.wikipedia.org/wiki?curid=1795234", "title": "Guthrum II dell'Anglia orientale", "text": "Allo stato attuale la storicit\u00e0 di tale personaggio viene messa in discussione, dato che la storia dell'Anglia orientale di quel periodo \u00e8 ancora particolarmente oscura e le fonti sul suo regno sono prevalentemente del XIX secolo. Tale personaggio non deve essere confuso col meglio conosciuto Guthrum che combatt\u00e9 contro Alfredo il Grande, il quale \u00e8 sicuramente una figura storica accertata.\nLa visione convenzionale di Guthrum II lo vede protagonista del rinnovo del trattato che il Guthrum precedente aveva posto in essere con il Wessex durante il regno di Alfredo il Grande. Tuttavia, nel 910, i vichinghi dell'Anglia orientale decisero di infrangere l'accordo e di invadere il regno di Mercia dove furono affrontati, sconfitti e ricacciati indietro ed in Northumbria dai figli di Alfredo, Edoardo e Ethelfleda nella battaglia di Tettenhall.\nGuthrum II mor\u00ec nella battaglia di Tempsford nel Bedfordshire quando Edoardo e Ethelfleda attaccarono il suo campo nel 916, 917 o 918 ed il regno dell'Anglia orientale divenne un \"Earldom\" dipendente dal regno del Wessex che in quegli anni stava assorbendo i vari regni dell'eptarchia anglosassone ed avrebbe in seguito dato origine al regno d'Inghilterra."}
{"id": "1795237", "revid": "663182", "url": "https://it.wikipedia.org/wiki?curid=1795237", "title": "Filmografia sul calcio", "text": "Il cinema e il calcio intrattengono i rapporti fin da un film muto inglese del 1911, \"Harry the Footballer\" di soli 11 minuti, che fu di fatto la prima rappresentazione cinematografica di questo sport.\nSono molti i film che nel loro sviluppo riprendono fasi di una partita di calcio (come \"Don Camillo\", \"I soliti ignoti\", \"I due nemici\", \"Pomi d'ottone e manici di scopa\", \"Fantozzi\", \"Marrakech Express\", \"Tre uomini e una gamba\"), tuttavia l'elenco riportato \u00e8 riferito solamente a quei film che hanno il calcio come elemento principale della trama."}
{"id": "1795245", "revid": "47767", "url": "https://it.wikipedia.org/wiki?curid=1795245", "title": "Eudes", "text": ""}
{"id": "1795258", "revid": "1632387", "url": "https://it.wikipedia.org/wiki?curid=1795258", "title": "Democrazia Cristiana", "text": "La Democrazia Cristiana (abbreviata in DC e soprannominata \"Balena bianca\") \u00e8 stato un partito politico italiano di ispirazione democratico-cristiana e moderata, fondato nel 1943 e attivo per 51 anni, sino al 1994.\nIl partito ha avuto un ruolo cardine nel secondo dopoguerra italiano e nel processo di integrazione europea. Esponenti democristiani hanno fatto parte di tutti i governi italiani dal 1944 al 1994, esprimendo la maggior parte delle volte il presidente del Consiglio dei ministri. La DC \u00e8 sempre stata il primo partito alle consultazioni politiche nazionali a cui ha partecipato, con la sola eccezione delle elezioni europee del 1984.\nSimbolo del partito era uno scudo al cui interno vi era una croce latina, sull'elemento orizzontale della quale vi era il motto \"Libertas\".\nStoria.\nGli anni della guerra (1942-1945).\nDalla clandestinit\u00e0 al CLN (1942-1943).\nDopo il forzato scioglimento del Partito Popolare Italiano da parte del regime fascista il 9 novembre 1926, i maggiori esponenti del PPI, costretti all'esilio o a ritirarsi dalla vita politica e sociale, mantennero la rete di rapporti e relazioni grazie al faticoso lavoro di collegamento di Don Luigi Sturzo che, dall'esilio londinese, mantenne viva la breve esperienza di impegno politico del disciolto partito. L'indicazione delle gerarchie ecclesiastiche di concentrare i ristretti spazi concessi dal regime fascista nell'opera educativa e nell'asilo concesso ai leader del partito consentirono a formazioni sociali come l'Azione Cattolica e la Federazione Universitaria Cattolica Italiana di sopravvivere e di operare anche sotto il regime.\nNel settembre del 1942, quando la sconfitta del regime era di l\u00e0 da venire, i fondatori del futuro partito cominciarono a incontrarsi clandestinamente nell'abitazione di Giorgio Enrico Falck, noto imprenditore cattolico milanese. Parteciparono agli incontri: Alcide De Gasperi, Mario Scelba, Attilio Piccioni, Camillo Corsanego e Giovanni Gronchi provenienti dal disciolto Partito Popolare Italiano di Don Sturzo; Piero Malvestiti e il suo Movimento Guelfo d'Azione; Aldo Moro e Giulio Andreotti dell'Azione Cattolica; Amintore Fanfani, Giuseppe Dossetti e Paolo Emilio Taviani della FUCI e Giuseppe Alessi. Il 19 marzo 1943, il gruppo si riun\u00ec a Roma, in casa di Giuseppe Spataro, per discutere e approvare il documento, redatto da De Gasperi, \"Le idee ricostruttive della Democrazia Cristiana\", considerato l'atto di fondazione ufficiale del nuovo partito.\nLo stemma del nuovo partito fu lo stesso \"scudo crociato\" che era stato adottato precedentemente dal PPI di Sturzo.\nPartecip\u00f2 ai primi incontri di fondazione anche un gruppo attivo nella Resistenza, il Movimento Cristiano Sociale di Gerardo Bruni, che per\u00f2, essendosi posto su posizioni socialiste e anticapitaliste, presto si dissoci\u00f2 e successivamente diede vita a un partito autonomo ma di breve durata, il Partito Cristiano Sociale. A Genova, invece, i giovani del Movimento Cristiano Sociale si unirono ai pi\u00f9 anziani militanti del PPI per fondare il Partito Cristiano Sociale Democratico, che poi, dopo un incontro di Taviani con Pella e De Gasperi, cambi\u00f2 nome e divenne la sezione ligure della DC.\nUn evento fondamentale da cui scatur\u00ec l'ossatura del pensiero economico del nascente partito fu la settimana di studio al Monastero di Camaldoli tra il 18 e il 23 luglio del 1943. Qui una cinquantina di giovani cattolici promettenti si confrontarono con tre grandi economisti: Sergio Paronetto, Pasquale Saraceno ed Ezio Vanoni. Frutto del convegno fu l'elaborazione di un vero e proprio programma in 76 punti conosciuto come \"Codice di Camaldoli\" e che nel dopoguerra guid\u00f2 l'azione della DC in campo economico.\nIl Partito cos\u00ec appena costituito visse una vita clandestina fino al 25 luglio 1943. Il governo Badoglio, pur ufficialmente vietando la ricostituzione dei partiti, di fatto ne consent\u00ec l'esistenza, incontrandone gli esponenti in due occasioni prima dell'armistizio dell'8 settembre 1943. Il 10 settembre anche la DC partecip\u00f2 alla costituzione del Comitato di Liberazione Nazionale, all'interno del quale il Partito cerc\u00f2 di assumere la guida delle forze politiche pi\u00f9 moderate contrapponendosi ai partiti di sinistra PCI e PSIUP. L'atteggiamento della DC, in linea con quello della Chiesa, era di evitare prese di posizione troppo nette sul destino della monarchia nel dopoguerra e di ridurre la portata della lotta armata, ad esempio schierandosi a favore della dichiarazione di Roma \"citt\u00e0 aperta\".\nLa partecipazione alla resistenza (1943-1945).\nA partire dal 1943 le forze democratiche organizzarono, nelle zone occupate dalle truppe nazi-fasciste, il movimento di Resistenza. Il movimento cattolico mantenne intatta la propria capillare presenza silenziosa ma significativa di sostegno concreto ai perseguitati e alla popolazione. Tutti i partiti del CLN crearono una propria forza militare. La Democrazia Cristiana costitu\u00ec un suo corpo di brigate partigiane, meno ideologizzate rispetto alle forze del Partito Comunista e del Partito d'Azione. Le Brigate che facevano riferimento alla Democrazia Cristiana ebbero vari nomi a seconda del territorio in cui operarono: nell'Emilia e nella bassa Lombardia si chiamarono \"Brigate Fiamme Verdi\", in altre regioni \"Brigate del popolo\", oppure \"Brigate Osoppo\", o anche altri nomi a seconda della localit\u00e0. In Liguria invece i rappresentanti della DC nel CLN regionale sostennero la formazione di brigate miste, non divise su base ideologica, e la necessit\u00e0 di un comando militare unico. I comandanti di area democristiana, come Aldo Gastaldi (Bisagno) e Aurelio Ferrando (Scrivia), guidarono brigate e divisioni garibaldine portando al collo il fazzoletto rosso. Infine, persone di orientamento cattolico si arruolarono in brigate di altro colore politico per vicinanza territoriale, amicizie personali o altre cause.\nRappresentante della DC nel Corpo dei Volontari della Libert\u00e0, che organizzava la Resistenza, fu Enrico Mattei, il quale cerc\u00f2 di portare sotto le bandiere del suo partito numerose formazioni \"autonome\" precedentemente costituite. Si calcola che su circa 200.000 partigiani armati nei giorni intorno al 25 aprile 1945, 30.000 appartenessero alle formazioni legate alla DC.\nLe formazioni di orientamento cattolico ebbero in genere un atteggiamento prudente, sia nei confronti della popolazione, cercando di trattare umanamente e cercarono di non esporre inutilmente, sia nei confronti degli avversari, evitando nei loro confronti provocazioni che potessero portare a rappresaglie sulla popolazione.\nNei confronti delle formazioni partigiane di diverso orientamento politico i partigiani \"bianchi\" cercarono di collaborare, nonostante momenti difficili e in alcuni casi anche di scontri. Con l'espressione \"Si discuteva, tra noi e i comunisti, con la pistola sotto il tavolo. Ma si discuteva\" i partigiani delle Fiamme Verdi descrivevano i loro rapporti con i partigiani \"rossi\" al tempo della guerra di liberazione. Giuseppe Dossetti, in una lettera a don Carlo Orlandini, comandante delle Fiamme Verdi di Reggio Emilia, riferendosi ai partigiani di altra fede politica, si esprimeva cos\u00ec: \"Imprescindibili pregiudiziali di ordine morale e politico ci impediscono di assumere ancora una volta la responsabilit\u00e0 di tutto quanto loro compiono sotto il titolo di lotta di liberazione\".\nIl Dopoguerra e la \"Costituente\" (1945-1948).\nLe tensioni tra cattolici e comunisti.\nLe tensioni tra \"bianchi\" e \"rossi\" continuarono e si accentuarono progressivamente nel dopoguerra, sfociando spesso in fatti di sangue. La prima parte della resistenza aveva risolto il dualismo tra le due parti in guerra guerreggiata, ma aveva lasciato irrisolto il nodo dello status dell'Italia, una volta liberata dalla occupazione straniera: democrazia e libert\u00e0 o dittatura comunista? Forze filo-democratiche e forze filo-autocratiche avevano collaborato alla vittoria sui nemici esterni, ma si poneva ora il problema di chi avrebbe colto i frutti della vittoria.\nLo scontro fu subito assai duro, tra i vincitori della prima parte della resistenza, con un numero elevato di morti. I dirigenti del PCI facevano dettagliati rapporti sulla situazione all'ambasciatore sovietico, a quel tempo Mikhail Kostylev, che a sua volta riferiva al Cremlino. Il segretario del PCI ebbe uno di tali incontri il 31 maggio 1945 e l'ambasciatore rifer\u00ec \"Ercoli (Palmiro Togliatti), considera circa 50.000\".\nTra Monarchia e Repubblica (1945-1946).\nLa DC, insieme agli altri partiti del CLN, partecip\u00f2 al secondo governo Badoglio. A seguito della Liberazione di Roma, nel giugno 1944 venne formato il secondo governo Bonomi, durante il quale la DC decise di firmare il Patto di Roma e quindi di partecipare alla fondazione della nuova Confederazione Generale Italiana del Lavoro, in continuazione con la CGdL; nel contempo la DC diede vita alle Associazioni Cristiane dei Lavoratori Italiani e, per organizzare i lavoratori delle campagne, alla Coldiretti.\nIl I Congresso interregionale del partito nomin\u00f2 segretario Alcide De Gasperi. Nel dicembre 1944 il PSIUP e gli azionisti uscirono dal governo, all'interno del quale si rafforz\u00f2 il ruolo di De Gasperi, che successivamente divenne ministro degli affari esteri nel terzo Governo Bonomi. Dopo il 25 aprile si form\u00f2 il Governo Parri, nuovamente con socialisti e azionisti, nel quale si cement\u00f2 l'alleanza tra democristiani e liberali. Nel dicembre 1945 la presidenza del Consiglio fu assunta direttamente da Alcide De Gasperi, che form\u00f2 il suo primo governo e che avrebbe gestito le future elezioni politiche.\nIl I Congresso nazionale della DC si svolse a Roma dal 24 al 28 aprile 1946, dove venne confermato De Gasperi come segretario ed eletto Attilio Piccioni vicesegretario. Furono comunicati i risultati della consultazione interna al partito che era stata indetta dal Consiglio nazionale del 31 luglio 1945 sulla questione istituzionale: su 836\u00a0812 votanti, 503\u00a0085 si erano pronunciati per la Repubblica, 146\u00a0061 per la monarchia e 187\u00a0666 a favore di un atteggiamento agnostico del partito. Il Congresso vot\u00f2 un ordine del giorno favorevole alla Repubblica, ma fu lasciata libert\u00e0 di voto in vista del Referendum istituzionale del 2 giugno 1946.\nDopo la vittoria della Repubblica il leader democristiano gest\u00ec efficacemente il trapasso dei poteri del Re, lasciando la segreteria del partito al suo vicesegretario Attilio Piccioni.\nLa rottura tra filo-occidentali e filo-sovietici e il centrismo (1947).\nNel gennaio 1947 il Governo De Gasperi III si caratterizz\u00f2 per la riduzione del peso del PCI nel campo della politica economica.\nNello scenario politico italiano vi era un gruppo di partiti politici filo-occidentali, dei quali la DC era il capofila, e un gruppo di partiti politici che guardavano al modello sovietico. La guerra per la liberazione aveva tenuto assieme queste culture assai differenti ma, dopo un lungo periodo di difficile coabitazione, la rottura, inevitabile, si verific\u00f2 nel 1947 a seguito della crisi di maggio. Peraltro l'atteggiamento di Togliatti era volto a evitare lo scontro diretto, come mostr\u00f2 la sconfessione dell'occupazione della Prefettura di Milano da parte di milizie partigiane comuniste armate nel novembre 1947, cui parteciparono esponenti di vertice del PCI, come Giancarlo Pajetta.\nCol Governo De Gasperi IV cominciava cos\u00ec il \"centrismo\", un sistema di alleanze della DC col Partito Socialista dei Lavoratori Italiani, il Partito Repubblicano Italiano e il Partito Liberale Italiano, e l'affermazione della cosiddetta \"conventio ad excludendum\", estesa fino all'inizio anni sessanta a comunisti, socialisti e missini (e successivamente limitata ai soli comunisti e missini).\nNell'Assemblea Costituente la DC partecip\u00f2 alla stesura della Costituzione della Repubblica Italiana, impegnandosi a evitare un ritorno al passato fascista e, contemporaneamente, a evitare una via marxista per la societ\u00e0 italiana, pur collaborando con i comunisti e i socialisti. Infatti la DC, partito dalla base sociale ampiamente interclassista, riusc\u00ec a dialogare con tutti gli altri partiti dell'arco costituzionale, assicurando cos\u00ec al Paese una Carta Costituzionale ampiamente condivisa.\nLo spettro della guerra civile.\nLo spettro della guerra civile, come resa dei conti tra i due raggruppamenti usciti vincitori dalla I parte della Resistenza, aleggi\u00f2 a lungo in Italia. Poco dopo la fine della guerra alcuni gruppi di partigiani, insoddisfatti, ripresero la via dei monti, e a fatica furono persuasi dai capi a rientrare. Nel settembre 1947 il Ministro dell'Interno Mario Scelba aveva preparato un piano di emergenza per contrastare un tentativo di colpo di Stato delle sinistre.\nIl 3 e il 4 dicembre 1947 la direzione della DC tenne due riunioni. I dirigenti che intervennero nella riunione furono tutti concordi nella necessit\u00e0 di prepararsi alla guerra civile, pur riconoscendo che essa sarebbe scoppiata solo in caso di ordini precisi da Mosca e non per iniziativa autonoma del PCI. Il dibattito si incentr\u00f2 sulle forze su cui era possibile contare e sulle iniziative da prendere per contrastare un'azione armata della sinistra. Scelba e Taviani concordarono nella debolezza dell'esercito e nella necessit\u00e0 di rafforzare le possibilit\u00e0 dello stato.\nLa rigidit\u00e0 gerarchica delle strutture dell'apparato comunista, in cui la decisione finale spettava sempre solo a Mosca, e la visione geopolitica valida era quella emessa dal PCUS, non lasciarono spazio a decisioni specifiche del Partito Comunista Italiano. La visione geopolitica sovietica non considerava utile una guerra civile in Italia, e quando il segretario del partito nel colloquio con l'ambasciatore sovietico del 23 marzo 1948, in vicinanza delle elezioni convocate per il 18 aprile, chiese istruzioni, la rapida risposta del Comitato Centrale Sovietico il 26 marzo fu negativa.\nLe elezioni politiche (1948).\nIn vista delle politiche del 1948 la DC ebbe come principale avversario il Fronte Democratico Popolare, composto dal Partito Comunista Italiano e dal Partito Socialista Italiano. La propaganda politica democristiana present\u00f2 la competizione elettorale come uno scontro tra libert\u00e0-capitalismo occidentale e totalitarismo-statalismo comunista. Assai rilevante fu il contributo della Chiesa, che scese in campo a favore della DC. Uno strumento importante furono i Comitati Civici, organizzati da Luigi Gedda.\nVi erano inoltre alcuni elementi che pesavano contro il Fronte:\nAlle elezioni del 1948 la DC, che nel suo II Congresso della fine del 1947 aveva mostrato una notevole compattezza cos\u00ec da evitare di suddividersi in correnti, ottenne il 48,5% dei suffragi, con circa 12.700.000 voti, assicurando cos\u00ec la nascita di un governo di \"centro\", insieme al PLI, al PRI e al PSDI. Il Fronte Democratico Popolare, composto da Comunisti e Socialisti, ottenne il 31% dei suffragi, poco pi\u00f9 di otto milioni di voti. Il risultato delle elezioni del 1948, unito alla prudenza di Stalin (il 23 marzo 1948, in imminenza delle elezioni, Togliatti aveva chiesto a Mosca istruzioni sul possibile uso dell'apparato paramilitare del PCI, ricevendo la risposta \"di non attuare un'insurrezione armata in nessun modo\") stabilizz\u00f2 la democrazia in Italia.\nI legislatura: gli anni del centrismo degasperiano (1948-1953).\nDe Gasperi V: l'Italia nella NATO.\nPrimo governo nominato con la Costituzione della Repubblica in vigore fu il quinto governo di Alcide De Gasperi, sostenuto dal suo partito, la DC, e anche da PSLI, PRI e PLI. Il nuovo esecutivo continuava cos\u00ec l'esperienza politica del \"centrismo\" e attu\u00f2 politiche moderatamente riformiste, come la Legge 28 febbraio 1949, n. 43 \"Provvedimenti per incrementare l'occupazione operaia, agevolando la costruzione di case per lavoratori.\", detta anche \"Legge Fanfani\".\nAll'inizio del 1949 il Segretario del partito Attilio Piccioni si dimise per motivi di salute e il Consiglio Nazionale della DC lo sostitu\u00ec con Giuseppe Cappi; Vicesegretari furono Paolo Emilio Taviani e Stanislao Ceschi.\nDal punto di vista internazionale il presidente De Gasperi, consapevole dell'insussistenza delle difese italiane a un ipotetico attacco dall'Est e volendo saldare maggiormente il rapporto con gli USA, fu promotore dell'adesione all'Organizzazione del Trattato dell'Atlantico del Nord. Nonostante la forte opposizione esterna delle \"sinistre\" e anche l'opposizione interna al partito, motivata dalla ritrosia dei cattolici ad aderire a patti militari, manifestata anche da papa Pio XII, nel 1949 De Gasperi riusc\u00ec a far aderire l'Italia alla NATO.\nIl terzo Congresso nazionale tenutosi a Venezia nel 1949 vide la contrapposizione tra la linea della corrente di Giuseppe Dossetti e Giorgio La Pira, detti \"dossettiani\", pi\u00f9 attenta alle riforme sociali, e quella \"degasperiana\", pi\u00f9 attenta a contrastare il comunismo. La seconda, maggioritaria, elesse Segretario del partito Paolo Emilio Taviani.\nDe Gasperi VI e VII.\nIl 12 gennaio 1950 De Gasperi present\u00f2 le dimissioni per procedere a un necessario chiarimento in seguito alle dimissioni del novembre precedente dei ministri socialdemocratici e a causa delle ostilit\u00e0 dei liberali sulle questioni agrarie. Il 27 gennaio si form\u00f2 il Governo De Gasperi VI sostenuto da DC, PSLI e PRI e con l'appoggio esterno del PLI.\nIl 16 aprile 1950 Guido Gonella divenne Segretario del partito.\nLe riforme continuarono quindi con la Legge 21 ottobre 1950, n. 841\n\"Norme per la espropriazione, bonifica, trasformazione e assegnazione dei terreni ai contadini\" e detta appunto \"Riforma agraria\".\nAlle elezioni amministrative del 1951 i risultati del partito non furono molto soddisfacenti.\nNel 1951 fu la volta del Governo De Gasperi VII, sostenuto solo da DC e repubblicani. In questo Gabinetto, che segn\u00f2 il ritiro di Dossetti dalla politica e la crescita del peso di Amintore Fanfani, entr\u00f2 come sottosegretario del Ministero dell'industria e del commercio la democristiana Angela Maria Guidi Cingolani, prima donna in assoluto nella storia d'Italia a far parte di un governo (per avere una donna ministro bisogner\u00e0 invece attendere il 1976).\nSul piano della vita interna al partito, l'evento pi\u00f9 rilevante fu la fondazione nel novembre 1951 della nuova corrente di \"Iniziativa democratica\", sorta sulle ceneri di quella \"dossettiana\", ma aperta anche a personalit\u00e0 di altra provenienza come Taviani.\nAlle amministrative del 1952 di Roma vi fu il lancio della cosiddetta \"Operazione Sturzo\", cio\u00e8 il tentativo, da parte del partito romano, appoggiato dal Vaticano e sollecitato da papa Pio XII, di formare una lista civica aperta anche ai Monarchici e al MSI organizzata da Don Sturzo per evitare la vittoria di un partito di \"sinistra\". De Gasperi, grazie alla mediazione di Giulio Andreotti, ben introdotto presso il Papa, fece tuttavia fallire il progetto.\nNel 1952, bench\u00e9 l'Italia non primeggi nella produzione di carbone e acciaio e pur confinando con uno solo dei futuri membri, Alcide De Gasperi fu uno dei pi\u00f9 importanti sostenitori della Comunit\u00e0 europea del carbone e dell'acciaio, ritenendola un ottimo sbocco per rinvigorire l'economia italiana e per far reinserire l'Italia nelle situazioni politiche economiche internazionali.\nIl IV Congresso della DC del novembre 1952 vide il partito compatto intorno alla proposta di riforma elettorale sostenuta da De Gasperi e detta dalle opposizioni \"legge truffa\". Il Consiglio Nazionale elesse Segretario del partito Guido Gonella.\nIl risultato delle elezioni dell'anno successivo, per\u00f2, segn\u00f2 la sconfitta del progetto, in quanto la DC e i suoi alleati rimasero, sia pure di poco, al di sotto del 50% dei voti necessario per fare scattare il premio di maggioranza, perdendo voti pi\u00f9 a vantaggio della destra, monarchici e missini, che della sinistra.\nII legislatura: l'avvento delle nuove generazioni (1953-1958).\nL'ultimo De Gasperi, Pella e Scelba.\nDopo le elezioni politiche del 1953, nelle quali la DC, apparentata con PSDI, PLI, PRI, SVP e PSdA, non riusc\u00ec a far scattare il meccanismo maggioritario e lo stesso partito perse pi\u00f9 dell'8% dei consensi rispetto alle elezioni precedenti, si form\u00f2 l'ottavo governo De Gasperi, che per\u00f2 non ottenne la fiducia in Parlamento, e nel settembre del 1953 Alcide De Gasperi torn\u00f2 alla segreteria, con Giuseppe Spataro vicesegretario.\nSi form\u00f2 quindi il Governo Pella, appoggiato, attraverso l'astensione, dal Partito Nazionale Monarchico e dal Partito Liberale Italiano. All'interno della compagine di governo, Giuseppe Pella non era solo presidente, ma anche ministro degli affari esteri e ministro del bilancio; l'esecutivo venne detto \"governo d'affari\" o \"governo amministrativo\", il cui unico scopo era quello di arrivare all'approvazione della legge di bilancio, senza nessuno scopo politico. Come ministro degli affari esteri Pella ha uno scontro con Tito, che minaccia di annettere Trieste alla Jugoslavia, a cui lo stesso Pella rispose minacciando di inviare truppe italiane sul confine orientale. La crisi, che poteva sfociare in un confronto militare, venne fatta rientrare dopo molti sforzi diplomatici delle potenze occidentali. Il suo interventismo suscit\u00f2 alterne reazioni in Parlamento: monarchici e MSI lo sostennero, le \"sinistre\" lo accusarono di nazionalismo e buona parte della DC rimase fredda, anche perch\u00e9 i governi londinesi e statunitensi volevano mantenere buone relazioni con la Jugoslavia.\nAll'inizio del 1954, caduto Pella, si costitu\u00ec il primo governo Fanfani, che tuttavia non ottenne la fiducia. Successivamente si form\u00f2 il primo governo di Mario Scelba, sostenuto da DC, PSDI e PLI.\nFanfani segretario.\nContemporaneamente, il caso Montesi, discussa vicenda di cronaca nera, il cui figlio era coinvolto nella vicenda, a un De Gasperi ormai malato. Al V Congresso del 1954, celebrato a Napoli, vide infatti il ricambio generazionale dei \"quarantenni\" del partito: Amintore Fanfani, grazie al sostegno della corrente \"Iniziativa democratica\", divenne il Segretario politico. Il partito cominciava contestualmente a frantumarsi in numerose correnti e spariva cos\u00ec il vecchio \"centro degasperiano\". Con Fanfani la DC spos\u00f2 il principio dell'intervento pubblico nell'economia e la necessit\u00e0 di rafforzare l'organizzazione del partito, fin l\u00ec troppo dipendente da quella dell'Azione Cattolica e dal rapporto con la Confederazione Generale dell'Industria Italiana.\nIl 19 agosto 1954 Alcide De Gasperi, fondatore e leader storico della DC, mor\u00ec.\nNell'aprile del 1955 Fanfani sub\u00ec una sconfitta, quando la maggioranza del gruppo parlamentare, riunita nella cosiddetta \"Concertazione\", ribellandosi alle indicazioni del Segretario, impose l'elezione di Giovanni Gronchi alla Presidenza della Repubblica. Il governo Scelba cadde poco dopo, venendo sostituito dal primo governo Segni, sotto il quale venne creato il Ministero delle partecipazioni statali e l'Italia partecip\u00f2 alla nascita della Comunit\u00e0 economica europea. In questa fase fu anche attuata l'estensione mutualistica e pensionistica a tutti i lavoratori, in precedenza limitata ai soli lavoratori dipendenti.\nLa DC conobbe una forte crescita degli iscritti, tanto che il VI Congresso del 1956 segn\u00f2 il momento del massimo trionfo per Fanfani.\nNella primavera 1957 divenne capo del governo il senatore Adone Zoli, che cre\u00f2 il Governo Zoli, monocolore DC appoggiato anche dai missini.\nI risultati elettorali del 1958 furono tra i migliori dell'intera storia della DC.\nIII legislatura: la spinta a superare il centrismo (1958-1963).\nFanfani Segretario, presidente del Consiglio e ministro (1958).\nDopo il successo elettorale del 1958, Amintore Fanfani pot\u00e9 formare il suo secondo governo con il sostegno del Partito Socialista Democratico Italiano, rimanendo Segretario politico del partito e occupando anche il Ministero degli Affari Esteri. Il nuovo esecutivo fu visto come l'inizio di un nuovo corso politico, che intendeva superare il \"centrismo\" per avvicinarsi al \"centro-sinistra\".\nA causa della contrariet\u00e0 della maggioranza della DC all'apertura di una stagione di \"centro-sinistra\" e, soprattutto, all'eccessiva concentrazione di potere realizzatosi nelle mani di Fanfani, il Governo Fanfani II fu presto logorato dai cosiddetti \"franchi tiratori\", che lo misero spesso in minoranza, fino a farlo cadere nel gennaio 1959 e a costringerlo ad abbandonare sia l'esecutivo sia la Segreteria del partito.\nIl centro-destra di Segni e la divisione di Iniziativa democratica (1959).\nIl secondo Governo Fanfani fu sostituito dal secondo Governo Segni, monocolore DC di \"centro-destra\", essendo appoggiato da liberali, missini e monarchici.\nLe dimissioni di Fanfani portarono alla crisi della corrente maggioritaria detta \"Iniziativa democratica\" e alla sua divisione totale: da una parte la corrente detta dei \"dorotei\" guidata da Mariano Rumor e Paolo Emilio Taviani, che accett\u00f2 le dimissioni di Fanfani e ottenne, con l'appoggio delle correnti di \"sinistra\" e degli \"andreottiani\", l'elezione alla segreteria di Aldo Moro; dall'altra la corrente \"fanfaniana\" detta \"Nuove cronache\" di Arnaldo Forlani, Giovanni Gioia, Giacinto Bosco e Franco Maria Malfatti. La DC intanto cambiava volto, aumentando i propri iscritti nelle regioni meridionali e diminuendoli in quelle settentrionali, con le correnti trasformate pi\u00f9 in blocchi di potere che in posizioni ideologiche.\nIl VII Congresso di Firenze nell'ottobre 1959 segna uno degli scontri pi\u00f9 duri tra \"dorotei\" e \"fanfaniani\" sulla linea da scegliere per le alleanze: \"centro-sinistra\" o \"centro-destra\". Prevalgono di poco i \"dorotei e gli andreottiani\" con il sostegno della corrente di Scelba sui \"fanfaniani\" e sulla \"Base\", confermando cos\u00ec Moro alla segreteria.\nTambroni e gli scontri di Genova (1960).\nNel 1960 si apr\u00ec una difficile crisi di governo causata dai contrasti interni di liberali e repubblicani, che port\u00f2 all'assegnazione dell'incarico a Fernando Tambroni. Il Governo Tambroni, monocolore DC, ottenne la fiducia della Camera per soli tre voti di scarto (300 s\u00ec e 297 no) con il determinante appoggio dei missini. La circostanza caus\u00f2 l'abbandono dei ministri appartenenti alla \"sinistra\" DC Bo, Pastore e Sullo. Dietro esplicito invito del proprio partito il governo rassegn\u00f2 le dimissioni, che furono tuttavia respinte dal Presidente Giovanni Gronchi, che invit\u00f2 Tambroni a presentarsi al Senato per procedere al voto di fiducia, che ottenne sempre con l'appoggio determinante dei missini.\nLe aspre critiche provenienti dalla sinistra, che accusava la DC di voler aprire ai neofascisti, e gli scontri di piazza con morti e feriti causati dalla decisione del Movimento Sociale di tenere un congresso a Genova, provocarono le dimissioni di Tambroni e del suo governo\nFanfani III: il governo delle convergenze parallele (1961).\nL'ala democristiana che desiderava un accordo con il Partito Socialista Italiano impose un nuovo governo di Fanfani, il terzo Governo Fanfani, sostenuto per la prima volta dai socialisti con l'astensione, che lui stesso defin\u00ec di \"restaurazione democratica\".\nIl Fanfani III fu definito da Moro \"governo delle convergenze parallele\", a indicare che il sostegno di PLI, PRI, PSI e PSDI avviene separatamente e non \u00e8 un ritorno al \"vecchio centrismo\". Si posero cos\u00ec le basi di quel processo politico che avrebbe portato verso il centro-sinistra organico nel biennio successivo. In alcune grandi citt\u00e0, Milano, Firenze e Genova, stavano infatti nascendo giunte di \"centro-sinistra\", con sindaci e assessori democristiani e socialisti. Lo stesso Nenni conferm\u00f2 la disponibilit\u00e0 del PSI ad aprirsi verso il governo e chiuse a un'alleanza con il PCI.\nIl 13 giugno 1961 Fanfani ebbe un colloquio con il nuovo presidente statunitense John Fitzgerald Kennedy che gli conferm\u00f2 di non essere contrario a un eventuale governo di centro-sinistra.\nIl primo centro-sinistra di Fanfani e Moro (1962).\nNel gennaio 1962 Moro, appoggiato da Fanfani, dai \"dorotei\", dalla \"Base\" e anche dagli \"andreottiani\" e con la sola opposizione Scelba, stravinse l'VIII Congresso della DC sulla base di una cauta apertura nei confronti del PSI, vista come necessaria a fronte delle esigenze della nuova Italia industrializzata.\nVenne cos\u00ec costituito il quarto governo Fanfani, un governo \"tripartito\" formato da DC, PSDI e PRI, con l'astensione determinante del PSI. Questa esperienza viene considerata un \"primo centro-sinistra\", con i socialdemocratici nel governo e i socialisti che lo appoggiano astenendosi, e una forte spinta riformatrice: istituzione della scuola media unica obbligatoria, la nazionalizzazione delle industrie elettriche con l'istituzione dell'ENEL e l'istituzione della cedolare d'acconto.\nIn quello stesso anno i \"dorotei\" ottennero anche la Presidenza della Repubblica facendo eleggere il conservatore Antonio Segni.\nAlle elezioni del 1963 DC e PSI si presentarono agli elettori come partiti non alleati tra loro, ma questa scelta strategica non evit\u00f2 alla DC di subire una sconfitta: il partito democristiano scese al 38,8%, cedendo voti a vantaggio del PLI.\nIV legislatura: il centro-sinistra \"organico\" (1963-1968).\nIl governo ponte di Leone (1963).\nDopo le deludenti elezioni politiche del 1963, il Consiglio Nazionale del partito decise di aprire a un \"centro-sinistra\" comprensivo dei socialisti, e per questo detto \"organico\". Il Presidente Antonio Segni affid\u00f2 a Moro l'incarico di formare il governo, ma i dissidi interni al PSI non consentirono la creazione di un esecutivo di \"centro-sinistra\".\nLa temporanea impossibilit\u00e0 di costituire un governo coi socialisti spinse il partito a costituire un governo monocolore DC presieduto dal \"moderato\" Giovanni Leone, il Governo Leone I, primo governo balneare della storia repubblicana e detto anche \"governo ponte\", con mandato limitato alla gestione dell'ordinaria amministrazione e affinch\u00e9 consentisse la stabilizzazione della situazione politica in attesa di sviluppi all'interno del Partito Socialista.\nMoro I: nasce il centro-sinistra e Rumor Segretario (1963-1964).\nSolamente nel dicembre del 1963 il Partito Socialista Italiano entr\u00f2 nell'esecutivo e si form\u00f2 il primo governo del \"centro-sinistra organico\" formato da DC, PRI, PSDI e PSI, ma con la forte contrariet\u00e0 della corrente di Scelba: il primo governo Moro, nel quale vi erano Pietro Nenni alla Vicepresidenza e Giuseppe Saragat agli Esteri. A seguito della nomina governativa Moro si dimise dalla Segreteria del partito e il 27 gennaio 1964 il \"doroteo\" Mariano Rumor venne eletto Segretario e il \"fanfaniano\" Arnaldo Forlani Vicesegretario.\nLa politica economica del governo, per\u00f2, deluse il PSI e dopo pochi mesi produsse una crisi. Il governo cadde infatti su di un provvedimento che riguardava l'istruzione privata: il progetto governativo di assegnare fondi alle private incontr\u00f2 il rifiuto di socialisti, socialdemocratici, repubblicani e anche di una parte della stessa DC. Moro decise di dimettersi.\nLa ricomposizione della maggioranza di \"centro-sinistra\" avvenne con molte difficolt\u00e0 e su quei giorni aleggi\u00f2 anche lo \"spettro\" del golpe, il cosiddetto Piano Solo di Giovanni De Lorenzo, comandante generale dell'Arma dei Carabinieri, che il 14 luglio incontr\u00f2 il Presidente della Repubblica Segni e il giorno successivo i dirigenti della DC.\nMoro II e III (1965-1968).\nAlla fine prevalse la maggioranza dei \"dorotei\" e degli \"andreottiani\", favorevole al proseguimento dell'esperienza di governo con i socialisti, e si form\u00f2 il secondo Governo Moro.\nIn autunno il IX Congresso, pur confermando Rumor, mostr\u00f2 la debolezza della maggioranza \"dorotea\" e la relativa forza della minoranza \"fanfaniana\"; la spaccatura del partito si fece sentire alle elezioni presidenziali alla fine del 1964, favorendo la vittoria del socialdemocratico Giuseppe Saragat.\nNel 1966 il governo entr\u00f2 nuovamente in crisi a causa del distacco di Moro dai \"dorotei\", ma l'assenza di alternative port\u00f2 alla nascita del Governo Moro III.\nAl X Congresso nazionale del 1967 tenutosi a Milano si form\u00f2 la corrente dei \"pontieri\": una parte dei \"dorotei\" guidata da Taviani e a cui aderirono Cossiga e Sarti che volle avvicinarsi alle posizioni della \"Base\" e di \"Forze Nuove\". Le principali correnti invece, \"dorotei\", \"morotei\", \"fanfaniani\" e \"andreottiani\", si allearono nuovamente e confermarono Rumor alla Segreteria del partito, ma questa riunificazione si rivel\u00f2 fragile e temporanea.\nIl fallimento della politica riformista favor\u00ec l'esplodere delle tensioni con il fenomeno del Sessantotto.\nI risultati elettorali del 1968 furono favorevoli alla DC e non ai socialisti e socialdemocratici riuniti nel Partito Socialista Unificato, segno che il \"centro-sinistra\" non era ostile agli interessi dei ceti legati alla DC.\nV legislatura: gli anni della contestazione (1968-1972).\nIl secondo governo balneare di Leone.\nDopo le elezioni politiche del 1968 il presidente Saragat, a seguito del tentativo fallito del segretario Rumor di ricostituire un governo di centro-sinistra, incaric\u00f2 Giovanni Leone, che form\u00f2 il suo secondo governo, un monocolore DC, anch'esso un \"esecutivo balneare\", in attesa di definire i rapporti con i socialisti del Partito Socialista Unificato. Il governo, nel quale non entrano le correnti della \"sinistra\" DC, dura da giugno a novembre 1968.\nRumor I: rinasce il centro-sinistra.\nMoro, sentendosi accantonato, usc\u00ec ufficialmente dalla corrente \"dorotea\" con il suo gruppo detto \"moroteo\" e soltanto nel dicembre 1968 fu possibile ricostituire un governo \"tripartito\" di \"centrosinistra\" con la leadership di Mariano Rumor, che a sua volta lasci\u00f2 la Segreteria della DC al collega di corrente Flaminio Piccoli, votato dai \"dorotei\", i \"fanfaniani\" e gli amici di Taviani; contro gli votarono \"Forze Nuove\", la \"Base\" e i \"morotei\". L'esecutivo Rumor dovette affrontare la situazione difficile del Paese con la volont\u00e0 di ridare spirito al riformismo del \"centro-sinistra\": venne finalmente decisa l'istituzione delle regioni e dello Statuto dei Lavoratori.\nNel giugno 1969, al XII Congresso, la \"sinistra\" democristiana si compatt\u00f2 intorno a Moro, ma i \"dorotei\" di \"Impegno Democratico\" del Segretario Piccoli, del Premier Rumor e del Capogruppo alla Camera Andreotti mantennero la maggioranza grazie all'accordo con i \"fanfaniani\" e venne rieletto Piccoli alla Segreteria.\nLa frattura tra PSI e PSDI provoc\u00f2 la caduta del primo governo Rumor. Nell'agosto 1969 Rumor form\u00f2 il suo secondo governo, un monocolore democristiano nel quale i due partiti socialisti decisero di non entrare dal momento che non riuscivano a superare le loro divisioni.\nI ripetuti scontri all'interno della corrente \"dorotea\" ne provocarono il crollo e si divise: una componente guidata da Rumor e Piccoli detta \"Iniziativa popolare\" e un'altra che riprese il nome ufficiale dei \"dorotei\", \"Impegno democratico\", guidata da Colombo e Andreotti.\nIl mese successivo venne eletto segretario della DC il giovane \"fanfaniano\" Arnaldo Forlani, come soluzione di compromesso tra le correnti nel pieno del cosiddetto autunno caldo, che culmin\u00f2 con la strage di piazza Fontana.\nIl governo, entrato nuovamente in crisi, venne sostituito dal Governo Rumor III, nuovo governo di \"centro-sinistra\", sotto il quale venne approvato lo Statuto dei lavoratori e la legge istitutiva dei Referendum.\nL'incarico di formare il governo fu affidato a Emilio Colombo, sotto il quale fu approvata la Legge 1\u00ba dicembre 1970, n. 898 - \"Disciplina dei casi di scioglimento del matrimonio\".\nLe elezioni amministrative del 1971 mostrarono uno spostamento di voti a vantaggio dell'MSI, rendendo cos\u00ec la DC incerta sulla strategia da seguire, come mostr\u00f2 il fallimento della candidatura Fanfani alle elezioni presidenziali nel dicembre di quell'anno, nelle quali fu eletto Presidente della Repubblica Giovanni Leone, con i voti determinanti di Missini e Monarchici.\nNel gennaio 1972 i Repubblicani uscirono dal governo e ne consegu\u00ec la crisi del governo Colombo e la nomina di Giulio Andreotti, il cui governo per\u00f2 non disponeva della maggioranza: Leone ne trasse occasione per sciogliere le Camere per le prime elezioni anticipate della storia della Repubblica, alle quali la DC si present\u00f2 come partito affidabile e contrapposto agli Opposti estremismi di destra e di sinistra. Il risultato delle elezioni mostr\u00f2 la compattezza del voto cattolico a favore della DC e il successo del MSI-DN fu contenuto.\nVI legislatura: di fronte all'ascesa del PCI (1972-1976).\nIl centrismo del governo Andreotti-Malagodi (1972-1973).\nDopo il rafforzamento della componente moderata nell'elettorato italiano, la DC decise di costituire un governo senza pi\u00f9 i socialisti, guidato sempre da Andreotti. Il Governo Andreotti II, sostenuto da PLI, PSDI ed esternamente dal PRI, fu detto anche \"Governo Andreotti-Malagodi\", poich\u00e9 fu il primo esecutivo dal 1957 a vedere l'organica partecipazione di ministri e sottosegretari del PLI.\nUna parte della DC non appoggi\u00f2 il governo: gli esponenti \"morotei\" e di \"Forze Nuove\" si dimisero dalla Direzione del partito. Il solo Benigno Zaccagnini rimase al suo posto nel Consiglio nazionale. Il nuovo esecutivo port\u00f2 avanti una politica fortemente inflazionistica, in una fase in cui gli scontri di piazza si fecero sempre pi\u00f9 frequenti con morti e feriti tra i militanti di destra e di sinistra e tra le forze dell'ordine. Gi\u00e0 nel dicembre 1972 emersero nel partito le prime insoddisfazioni verso la politica economica del governo; lo stesso segretario Forlani ritenne opportuno ascoltare le correnti di \"sinistra\" nel ripensare alle alleanze politiche, dal momento che le spinte verso un riavvicinamento al PSI e alla ricostruzione del \"centro-sinistra\" erano molto forti.\nNel giugno 1973 i principali leader delle correnti stringono gli \"Accordi di Palazzo Giustiniani\". Al XII Congresso, tenutosi a Roma, si formarono tre posizioni all'incirca equivalenti: quella dei \"dorotei storici\" Rumor e Piccoli, quella di \"destra\" di Andreotti e Forlani e quella di \"sinistra\" guidata di fatto da Moro. Il Congresso approv\u00f2 il documento di Amintore Fanfani, che intendeva riaprire in Italia la prospettiva del \"centro-sinistra\". Il successivo Consiglio nazionale del 17 giugno 1973 elesse quindi Fanfani alla Segreteria politica e Zaccagnini alla Presidenza del Consiglio nazionale.\nVisto il mutamento degli equilibri interni al partito, il 7 luglio Andreotti, che aveva anche perso l'appoggio esterno dei repubblicani, rassegn\u00f2 le dimissioni.\nIl ritorno del centro-sinistra e il referendum sul divorzio (1973-1974).\nSi form\u00f2 quindi un nuovo governo di \"centrosinistra\", il quarto governo Rumor, appoggiato da DC, PSI, PSDI, PRI, che vide inoltre il ritorno di Moro agli Esteri. Fanfani ritenne necessario un confronto diretto con la \"sinistra\" allo scopo di mostrare l'esistenza in Italia di un potenzialmente maggioritario schieramento di \"centrodestra\" in una fase resa difficile dall'impennata dei prezzi del petrolio.\nLa caduta del governo, sostituito immediatamente dal quinto Governo Rumor, spinse Fanfani e tutto il gruppo dirigente della DC a puntare sul Referendum abrogativo della Legge sul divorzio, nel quale per\u00f2 lo schieramento cattolico fu nettamente sconfitto. Prevalsero nettamente i favorevoli al mantenimento del divorzio, il 59,3%.\nNell'ottobre 1974 anche il governo Rumor cadde a causa dei contrasti tra PSDI e PSI e la DC scelse di costituire il quarto Governo Moro, alleandosi solo col PRI: il nuovo esecutivo punt\u00f2 tutto sul tema dell'ordine pubblico e all'inizio del 1975 present\u00f2 la cosiddetta Legge Reale, che ampliava i poteri della polizia; in compenso il PSI ottenne l'estensione del diritto di voto ai diciottenni e fu istituita la cassa integrazione guadagni.\nLa campagna elettorale delle elezioni regionali del 1975 fu funestata da numerosi scontri di piazza, ma il risultato non arrise alla DC, bens\u00ec vide una crescita del PCI. A questo punto Fanfani fu messo in minoranza dal Consiglio Nazionale del partito, che lo sostitu\u00ec con il \"moroteo\" Benigno Zaccagnini, eletto da un'eterogenea maggioranza come soluzione temporanea. A dicembre tuttavia il PSI tolse il suo appoggio al governo, che si dimise; Moro costitu\u00ec allora il suo quinto governo, senza pi\u00f9 nemmeno il PRI.\nIl XIII Congresso del marzo 1975 fu molto combattuto: per la prima volta il Segretario fu eletto direttamente dai delegati e, sia pure per pochi voti, il \"progressista\" Zaccagnini prevalse sul \"conservatore\" Forlani.\nPoco dopo, per contrasti sul diritto all'aborto, la DC fu messa in minoranza alla Camera, scelse la strada delle elezioni anticipate del 1976. Alle elezioni la DC ottenne l'appoggio di un vasto schieramento moderato e non necessariamente cattolico: Umberto Agnelli fu candidato al Senato e Indro Montanelli, direttore de \"Il Giornale\", sollecit\u00f2 gli elettori moderati a impedire la salita al potere dei comunisti con uno slogan poi divenuto celebre: \"Turiamoci il naso e votiamo DC\". Il partito mantenne un discreto vantaggio su un PCI in crescita, in un contesto di forte polarizzazione del voto. Tra gli eletti democristiani si not\u00f2 un forte ricambio generazionale, ad esempio con la presenza di esponenti del movimento ecclesiale Comunione e Liberazione.\nVII legislatura: la solidariet\u00e0 nazionale (1976-1979).\nIl governo della non sfiducia (1976-1978).\nLa DC risult\u00f2 ancora una volta il primo partito del paese. Nonostante il fatto che il Partito Comunista avesse ottenuto il suo massimo storico, la DC recuper\u00f2 i voti persi alle elezioni amministrative del 1975; gli alleati della DC, tra i quali il PSI, subirono invece una battuta d'arresto. La DC decise allora di trattare con il PCI e il PSI per la costituzione del Governo Andreotti III, monocolore DC detto della \"non sfiducia\". Cominci\u00f2 la fase politica detta della \"solidariet\u00e0 nazionale\", finalizzata a fronteggiare la crisi economica e l'emergere di forti tensioni sociali.\nIl terzo governo Andreotti fu inoltre il primo esecutivo repubblicano ad annoverare tra i propri membri una donna, la democristiana Tina Anselmi, al Ministero del Lavoro.\nDopo essere entrato nella maggioranza, il PCI pretese di poter concorrere alla definizione del programma di governo. All'inizio del 1978 anche una parte della DC pensava che fosse giunto il momento di elezioni anticipate, Moro invece riteneva di poter concedere ai comunisti l'ingresso nella maggioranza parlamentare, senza per\u00f2 assegnare alcun ruolo all'interno del futuro governo. Tuttavia, una parte della DC era contraria ad avanzare aperture nei confronti del PCI, al punto che alcuni firmarono un documento, redatto nel 1977, con il quale si chiedeva al partito di abbandonare la linea politica portata avanti dal segretario Zaccagnini e di chiudere, contrariamente alla linea intrapresa (e che andava in direzione del cosiddetto \"compromesso storico\"), qualsiasi apertura nei confronti del PCI. Tale documento firmato dai \"Cento\", cos\u00ec come furono chiamati dalla stampa, divenne manifesto di una corrente, scioltasi poco tempo dopo, denominata \"Proposta\", di cui facevano parte Oscar Luigi Scalfaro, Mariotto Segni, Severino Citaristi, Giuseppe Zamberletti, Bartolo Ciccardini, Gerardo Bianco, Vito Scalia e un altro centinaio di esponenti democristiani.\nIl sequestro e l'uccisione di Moro (1978).\nLa mattina del 16 marzo 1978, mentre si stava recando in Parlamento per il voto di fiducia al nuovo Governo Andreotti IV, Aldo Moro fu sequestrato dalle Brigate Rosse, che uccisero inoltre i cinque uomini della sua scorta. Seguirono 55 giorni di tensione, in cui le BR tennero Moro prigioniero, divulgando una serie di lettere nelle quali il prigioniero sollecitava il suo partito ad accettare una trattativa, ma che furono giudicate come \"estorte\" e quindi da non considerarsi valide.\nIl 9 maggio Moro venne assassinato in circostanze mai del tutto chiarite.\nAltre difficolt\u00e0 nel 1978-1979 e fine anticipata della legislatura.\nUn mese dopo, un referendum sull'abrogazione del finanziamento pubblico ai partiti fu bocciato dagli elettori ma con una percentuale di \"s\u00ec\" superiore alle previsioni, segno di una crescita della sfiducia verso il sistema dei partiti. A giugno Giovanni Leone fu costretto alle dimissioni dalla presidenza della Repubblica in seguito a una campagna avversa del PCI. La DC non riusc\u00ec a eleggere il proprio candidato: il nuovo presidente fu il socialista Sandro Pertini.\nNel gennaio 1979 il PCI usc\u00ec dalla maggioranza, facendo cadere il governo Andreotti IV. Venne quindi formato il Governo Andreotti V, creato appositamente per non ottenere la fiducia e andare a elezioni anticipate, nelle quali il PCI perse voti, ma a vantaggio di altri partiti di sinistra, mentre la DC rimase poco sopra il 38%.\nVIII legislatura: dal centrosinistra al Pentapartito (1979-1983).\nI Governi Cossiga e Forlani.\nLa nuova legislatura cominci\u00f2 con un nuovo centro-sinistra: nacque il Governo Cossiga I, appoggiato da DC, PSDI, PLI ed esternamente dal PSI.\nNel 1980 si tenne il XIV Congresso del partito, che sanc\u00ec la fine dell'esperienza della \"solidariet\u00e0 nazionale\". Arnaldo Forlani, uno dei principali artefici della nuova linea politica, venne eletto Presidente del Consiglio nazionale del partito e nuovo Segretario fu il \"doroteo\" Flaminio Piccoli, che batt\u00e9 il candidato della \"sinistra\" Benigno Zaccagnini, sostenuto anche dagli \"andreottiani\".\nAd aprile il PSI entr\u00f2 a far parte del secondo Governo Cossiga. In seguito tuttavia scoppiarono polemiche su una possibile protezione accordata da Cossiga a Marco Donat Cattin, esponente di Prima Linea e figlio del leader di \"Forze Nuove\". Il 2 agosto un terribile attentato a Bologna sconvolse l'opinione pubblica e a settembre Cossiga si dimise; Forlani lo sostitu\u00ec col suo primo Governo.\nNasce il Pentapartito.\nNel maggio 1981, il referendum sull'aborto fu vinto dal \"NO\" ancora pi\u00f9 nettamente di quello del 1974 sul divorzio. Dopo la sconfitta referendaria e dopo che alcuni esponenti del suo governo erano stati coinvolti nel caso P2, Forlani si dimise da premier, mentre le Brigate Rosse continuavano a colpire. Per la prima volta dopo 36 anni la DC accett\u00f2 di lasciare la guida del governo, appoggiando il Governo Spadolini I, guidato dal Segretario del Partito Repubblicano Italiano Giovanni Spadolini.\nAffermazione dei basisti.\nAl XV Congresso (maggio 1982) fu eletto segretario Ciriaco De Mita, esponente della corrente di sinistra della DC detta \"Sinistra di Base\" (anche \"La Base\"), sostenuto da Benigno Zaccagnini, Flaminio Piccoli, Giulio Andreotti e Amintore Fanfani, contro Arnaldo Forlani. De Mita vinse il congresso anche con il sostegno di alcuni settori della borghesia imprenditoriale. Il segretario uscente Piccoli venne eletto Presidente del Consiglio Nazionale. Il nuovo segretario conferm\u00f2 l'alleanza con i partiti dell'area laico-socialista, ma con uno spirito competitivo nei confronti di Craxi.\nIl primo governo Spadolini cadde nell'estate 1982, per contrasti tra DC e PSI, ma fu seguito dall'analogo Governo Spadolini II, detto \"governo fotocopia\", che dur\u00f2 per\u00f2 pochi mesi, poich\u00e9 cadde a seguito dello scontro tra Rino Formica e Beniamino Andreatta, detta lite delle comari.\nAncor meno dur\u00f2 il Governo Fanfani V, dopo il quale si and\u00f2 a elezioni anticipate, nelle quali la DC perse circa il 5% dei voti, a vantaggio degli altri partiti della coalizione di governo e riducendo il proprio vantaggio sul PCI a soli tre punti percentuali.\nIX legislatura (1983-1987).\nDopo le elezioni politiche del 1983, alle quali la DC scese per la prima volta al di sotto del 35%, il partito lasci\u00f2 ancora la guida dell'esecutivo a un non democristiano e questa volta al leader socialista Bettino Craxi, primo Presidente del Consiglio dei Ministri della Repubblica italiana appartenente al PSI, che form\u00f2 il suo primo governo, nel quale Forlani era Vicepresidente del Consiglio.\nNel frattempo nel partito si confrontavano la posizione di Ciriaco De Mita, pi\u00f9 competitiva con il Partito Socialista Italiano, e quella di Giulio Andreotti, pi\u00f9 propenso alla collaborazione con i socialisti. Nonostante la sconfitta elettorale dell'anno precedente, De Mita vinse anche il XVI Congresso del partito nel 1984, ma con uno scarto ridotto rispetto al previsto; ufficialmente, infatti, tutti i capi corrente sostenevano De Mita contro l'altro candidato, Vincenzo Scotti.\nLe elezioni del Parlamento europeo del 1984 videro, per la prima volta in un'elezione nazionale, il sorpasso del Partito Comunista Italiano sulla DC, sia pure per lo 0,36%; tuttavia il PSI di Craxi apparve come il pi\u00f9 deluso dall'esito elettorale.\nL'anno dopo, comunque, alle elezioni regionali del 1985 la DC apparve in lieve recupero, mentre il PCI perse voti; il successivo Referendum sul meccanismo della \"scala mobile\" fu vinto dallo schieramento governativo, apparendo quindi pi\u00f9 una vittoria di Craxi che della DC. Nel 1985 De Mita ottenne comunque un successo: la Presidenza della Repubblica per Francesco Cossiga, votato anche dal PCI, mentre il suo \"alleato/rivale\" Craxi ricav\u00f2 grande popolarit\u00e0 dall'atteggiamento di fermezza nel caso del sequestro della nave Achille Lauro.\nNel 1986 la gestione De Mita cominci\u00f2 a essere contestata da una parte della borghesia, che in teoria ne doveva essere la beneficiaria (secondo le inchieste su \"il Giornale\" di Indro Montanelli). Comunque, il Segretario in carica viene rieletto dal XVII Congresso, ma con un Consiglio Nazionale a lui poco fedele, a parte l'area guidata da Benigno Zaccagnini. Intanto Craxi, pi\u00f9 volte battuto in Parlamento dai \"franchi tiratori\" della DC, si dimise, facendo in modo per\u00f2 di favorire la propria rinomina da parte di Cossiga. Nel febbraio 1987 anche il Governo Craxi II entr\u00f2 in crisi.\nUscito di scena Craxi, venne costituito il Governo Fanfani VI, un monocolore DC, al solo scopo di non ottenere la fiducia delle Camere e andare cos\u00ec a elezioni anticipate, e anche per allontanare la celebrazione di alcuni referendum. Le elezioni del 1987 confermarono le difficolt\u00e0 della DC, ferma al 34%, ma al tempo stesso mostrarono la debolezza del PCI e la relativa forza di uno schieramento di \"sinistra moderata\" che faceva perno sul PSI, salito al 14%.\nX legislatura (1987-1992).\nGoria e De Mita (1987-1989).\nPoich\u00e9 Craxi e De Mita si paralizzavano a vicenda, Cossiga affid\u00f2 l'incarico di formare il governo a Giovanni Goria, esponente minore dell'area Zaccagnini. Per la prima volta in un governo DC non comparvero esponenti del Veneto \"bianco\", proprio mentre stava prendendo piede nel Nord-Est il \"leghismo\". Goria fu costretto a dare le dimissioni nel 1988 in seguito alla bocciatura in Parlamento del suo bilancio. In autunno si tennero con successo i vari referendum presentati da uno schieramento alleato al PSI (radicali e verdi).\nMentre aumentava il debito pubblico, per la prima volta Ciriaco De Mita accettava l'incarico di guidare un governo, che si insedi\u00f2 nell'aprile 1988. Il Governo De Mita cominci\u00f2 a pensare a una nuova legge elettorale (premio di maggioranza alla coalizione vincente), con la consulenza di Roberto Ruffilli, il quale per\u00f2 fu ucciso il 16 aprile da un commando delle Brigate Rosse. La nuova legge elettorale non si fece; comunque la maggioranza oper\u00f2 una modifica ai regolamenti parlamentari per ridurre il peso dei \"franchi tiratori\". I detrattori di De Mita parleranno del suo governo come del \"clan degli avellinesi\": in quegli anni si trovarono a essere originari della provincia di Avellino oltre al capo dell'esecutivo, anche il Ministro degli Affari regionali e Problemi istituzionali Antonio Maccanico, il direttore generale della Rai Biagio Agnes, il capogruppo al Senato Nicola Mancino e il Vicepresidente della Camera Gerardo Bianco.\nXVIII congresso (1989).\nIn vista del XVIII congresso nazionale del febbraio 1989, svoltosi all'EUR di Roma, Forlani lavor\u00f2 attivamente alla ricomposizione dell'area \"moderata\" della DC. Grazie alla convergenza della sua corrente, di quella \"dorotea\" di Antonio Gava e di alcuni ex \"fanfaniani\", nel 1988 nacque la nuova corrente di \"Azione Popolare\" (talvolta denominata anche \"Grande Centro\" o \"Alleanza Popolare\"), in opposizione alla maggioranza \"demitiana\". Quello che risulter\u00e0 l'ultimo congresso della DC vide la sostituzione alla Segreteria politica di Ciriaco De Mita con Arnaldo Forlani, che ottenne l'85% dei voti, e la creazione di un nuovo Consiglio Nazionale di 180 membri, 160 elettivi pi\u00f9 20 donne cooptate, ripartito in cinque correnti:\nIl congresso vide l'affermazione della nuova corrente di destra, con l'elezione di Forlani a Segretario del partito. Alcuni esponenti del partito, peraltro, sostennero l'irregolarit\u00e0 delle votazioni a livello di sezione. De Mita comunque mantenne una posizione antagonistica verso Craxi e i Repubblicani, ma gi\u00e0 a maggio fu costretto a dimettersi: nel giro di tre mesi non era pi\u00f9 n\u00e9 segretario del partito n\u00e9 capo del governo.\nIl CAF (1989-1992).\nQuesta nuova esperienza di Forlani alla guida del partito di maggioranza relativa si caratterizz\u00f2 per il rafforzamento del rapporto con il PSI e per la marginalizzazione della \"sinistra\" DC (\"Area del Confronto\") e del suo leader Ciriaco De Mita, che usc\u00ec di scena. Si avvi\u00f2 cos\u00ec la fase giornalisticamente nota come del \"CAF\": un'alleanza tra Bettino Craxi, Giulio Andreotti e lo stesso Arnaldo Forlani per blindare la maggioranza di pentapartito e la collaborazione tra socialisti e democristiani, mentre si allentarono i legami pi\u00f9 o meno occulti con la sinistra estrema che De Mita intendeva invece consolidare.\nNel 1989 venne formato il Governo Andreotti VI, durante il quale si assistette a mutamenti radicali dello scenario italiano e internazionale. Nel novembre di quello stesso anno crollava il Muro di Berlino, determinando la fine della guerra fredda e dell'era della cortina di ferro. La conseguente crisi dell'ideologia comunista avrebbe avuto ripercussioni non solo nell'estrema sinistra, ma sull'intero sistema politico, facendo cadere in molti elettori moderati le ragioni per votare democristiano in funzione anticomunista. Cominci\u00f2 cos\u00ec una progressiva frammentazione del quadro partitico, che si era retto fino allora sulla contrapposizione tra i due blocchi internazionali USA-URSS, ma ora in via di \u00abscongelamento\u00bb.\nAlle elezioni regionali del 1990 ottennero notevole successo la Lega Nord e altre formazioni con base territoriale. Subito dopo Mariotto Segni, fino ad allora semplice deputato, si pose alla testa di un movimento che si proponeva di modificare la legge elettorale per via referendaria, con l'intento di favorire lo sblocco del sistema italiano che non aveva mai conosciuto una logica dell'alternanza per via dei forti legami tra il PCI e l'Unione Sovietica. Fu questo un argomento che il Presidente della Repubblica Cossiga cominci\u00f2 sempre pi\u00f9 a sollevare, avvertendo di essere alle soglie di una svolta epocale. Dando vita a una fase di conflitto, spesso provocatoria e con una fortissima esposizione mediatica, verso la DC, da lui accusata di immobilismo, Cossiga ruppe uno dei pi\u00f9 antichi tab\u00f9 della politica democristiana, che consisteva nel mettere a tacere le turbolenze e le piaghe del sistema. Quando nel luglio 1990 Andreotti rese pubblici i documenti su Gladio a cui lo stesso Cossiga apparteneva, organizzazione clandestina pronta a intervenire in caso di invasione sovietica, egli lo interpret\u00f2 come un tentativo di spodestarlo, e nel novembre 1991 si autodenunci\u00f2 alla magistratura come referente politico di Gladio, per rivelare agli italiani il prezzo che in termini di legalit\u00e0 era costato il mantenimento della pace sociale durante la cinquantennale presenza in Italia del pi\u00f9 forte partito comunista d'Occidente.\nUn'altra importante novit\u00e0 di quegli anni fu la firma da parte del governo Andreotti degli accordi di Schengen, che avrebbe abolito i controlli sistematici alle frontiere con gli altri Stati membri dell'Unione europea, e fu preludio alla firma del trattato di Maastricht del 1992, che avrebbe aperto il mercato italiano alla libera concorrenza internazionale, rendendo obsoleto il sistema economico basato sulle partecipazioni statali su cui si era retto fino allora. Dal governo Andreotti furono anche avviate alcune importanti riforme economiche come l'apertura agli investimenti privati nelle universit\u00e0.\nContinuava intanto la frammentazione partitica: il 24 gennaio 1991 il palermitano Leoluca Orlando, proveniente dalla corrente di \"sinistra\" della DC, fond\u00f2 La Rete che parteciper\u00e0 alle elezioni regionali siciliane del successivo giugno. Quella di Orlando fu la prima grande uscita dalla DC dalla fondazione del partito. Nell'aprile dello stesso anno usc\u00ec dalla maggioranza il PRI di La Malfa; si form\u00f2 allora il Governo Andreotti VII, col sostegno di quello che era ormai divenuto un quadripartito. Il 9 giugno ottenne notevole successo il referendum proposto da Segni che aboliva le preferenze multiple nel sistema elettorale, e ritenuto dal suo promotore un primo passo per l'abolizione del voto proporzionale. In seguito al referendum Cossiga invit\u00f2 il Parlamento ad attuare delle riforme istituzionali, senza che per\u00f2 la proposta avesse seguito.\nXI legislatura: la fine della prima Repubblica (1992-1994).\nTangentopoli e crisi economica (1992).\nLe elezioni del 1992 videro per la prima volta la DC scendere sotto la soglia del 30% dei voti (29,7%); i voti mancarono soprattutto nelle regioni a nord del Po, a favore dei partiti autonomisti.\nDopo la sconfitta elettorale, la DC si impegn\u00f2 nell'elezione del presidente della Repubblica, essendosi Cossiga dimesso anticipatamente. Durante le votazioni fu ucciso il noto magistrato antimafia Giovanni Falcone e, per l'urgenza di trovare, in tale grave condizione, un candidato \"istituzionale\", venne eletto il neopresidente della Camera Oscar Luigi Scalfaro, ex magistrato e membro della Camera fin dall'Assemblea Costituente. La Presidenza del Consiglio fu affidata a Giuliano Amato del PSI, il cui governo fu sostenuto anche dalla DC, e sotto il quale si cerc\u00f2 di contrastare la crisi finanziaria e speculativa contro la lira, con una manovra detta di \u00ablacrime e sangue\u00bb.\nEra esploso intanto il fenomeno detto di Mani pulite, per opera dei giudici guidati da Antonio Di Pietro, che avrebbero decapitato i vertici del partito, soprattutto della destra democristiana. Dopo l'insuccesso delle elezioni provinciali del 1992 di Mantova, il segretario Forlani si dimise e il 12 ottobre il Consiglio Nazionale della DC elesse per acclamazione Mino Martinazzoli nuovo segretario, che si orient\u00f2 subito per un rinnovo profondo della struttura-partito che doveva dirigere; quindici giorni dopo Rosa Russo Iervolino divenne Presidente del Consiglio Nazionale in sostituzione di De Mita. Questi cambiamenti tuttavia non scongiurarono un'ulteriore sconfitta alle elezioni amministrative di quell'autunno.\nVerso il nuovo partito (1993).\nIl 26 marzo 1993 il Consiglio nazionale del partito approv\u00f2 il \"Codice deontologico\". Tre giorni dopo Mariotto Segni lasci\u00f2 la DC per scetticismo sulla reale efficacia dell'operato di Martinazzoli. Negli stessi giorni della fine di marzo la DC sub\u00ec un duro contraccolpo psicologico per effetto dell'incriminazione di Giulio Andreotti (uomo simbolo del partito, sempre al potere dalla sua nascita) per associazione mafiosa a Palermo. Il processo ad Andreotti fu interpretato - peraltro arbitrariamente - da molti osservatori come rivolto all'intera Democrazia Cristiana e alla sua azione politica perlomeno dagli anni settanta in avanti.\nNel 1993, dopo la caduta di Amato, a causa della crisi politica ed elettorale Scalfaro nomin\u00f2 premier Carlo Azeglio Ciampi. Il Governo Ciampi fu il primo governo della storia della Repubblica Italiana a essere guidato da un non parlamentare, sostenuto anche dalla DC.\nIl 23 giugno Martinazzoli avanz\u00f2 la proposta di creare un nuovo partito, da chiamare \"Centro Popolare\". Il partito reag\u00ec male: il 25 giugno, alla riunione della Direzione Nazionale del partito, Martinazzoli sment\u00ec di voler sciogliere la DC e si dimise da segretario; le sue dimissioni furono per\u00f2 respinte all'unanimit\u00e0 e la Direzione accord\u00f2 nuovamente la fiducia sul progetto di rinnovamento della DC.\nA Roma, tra il 23 e il 26 luglio, si tenne l\"'Assemblea programmatica costituente\", nella quale Martinazzoli lanci\u00f2 l'idea di aprire la \"terza fase storica della tradizione cattolico-democratica\" con \"un partito nazionale di programma, fondato sul valore cristiano della solidariet\u00e0\" da chiamare \"Partito Popolare\". Ad ascoltarlo erano presenti 500 persone, divise equamente tra membri della DC e personalit\u00e0 della societ\u00e0 civile (cattoliche e non). L'Assemblea concluse i suoi lavori approvando un documento politico che conferiva a Martinazzoli un pieno mandato di fiducia per costruire un Partito Popolare che consegnasse la DC alla storia.\nUnico a votare contro fu l'economista Ermanno Gorrieri, il quale l'11 settembre successivo lascer\u00e0 la DC per fondare il Movimento Cristiano Sociali con Pierre Carniti, Paola Gaiotti De Biase, Luciano Guerzoni, Gianni Francesco Mattioli, Laura Rozza, Luigi Viviani e altri sindacalisti. La DC perse cos\u00ec con una scissione la sua \"estrema sinistra\", anche se la cosa non cre\u00f2 grandi traumi nel corpo del partito.\nUn mese dopo l'Assemblea programmatica, Martinazzoli fiss\u00f2 il mese di gennaio 1994 come data di fondazione del PP.\nIntanto continuava il calo di voti: le elezioni amministrative del 21 e 22 novembre videro la DC attestarsi all'11,2% nei comuni sopra i quindicimila abitanti. Il partito entrava in agitazione e il 24 Clemente Mastella chiese un congresso nazionale immediato nel quale si sarebbe candidato alla segreteria. Per Martinazzoli il congresso restava convocato per il 18 gennaio successivo, 75\u00ba anniversario della nascita del PPI di Luigi Sturzo. Fu l'inizio di un mese intenso dove al centro del dibattito vi era la questione della linea politica che avrebbe dovuto tenere il futuro partito: il capogruppo alla Camera Gerardo Bianco chiese di andare verso \"il filone liberal-democratico e del socialismo riformista\"; Casini e Mastella invece presentarono il loro progetto volto a contrapporre il futuro PPI alla coalizione del PDS e per questo alleato della Lega, del Patto Segni, dell'ancora non nato partito di Silvio Berlusconi ed eventualmente anche dell'MSI di Gianfranco Fini.\nNascita del PPI e la scissione del CCD (1994).\nLa corrente centrista di Casini e Mastella tuttavia ebbe vita breve: il 13 gennaio avvenne una seconda scissione all'interno del partito, dopo quella dei Cristiano Sociali. Quel giorno i due esponenti rendono note le nomine dei propri coordinatori regionali alternativi a quelli nominati da Martinazzoli. Falliscono cos\u00ec gli ultimi tentativi di riunificare il partito condotti da Ciriaco De Mita e Francesco Cossiga.\nNel pomeriggio del 18 gennaio, dopo oltre cinquant'anni di vita della DC, nasce un nuovo partito: il Partito Popolare Italiano, in analogia con l'omonima formazione fondata 75 anni prima da Luigi Sturzo.. Mentre Martinazzoli si preparava a proclamare la nascita del PPI, la mattina dello stesso 18 gennaio alcuni esponenti provenienti soprattutto dalla destra forlaniana-dorotea, favorevoli all'entrata nella coalizione di centro-destra con Forza Italia, Alleanza Nazionale e Lega Nord, diedero vita al Centro Cristiano Democratico, guidato da Pier Ferdinando Casini e Clemente Mastella. Dopo la scissione gi\u00e0 avvenuta nel settembre 1993 da parte della frangia cattolico-sociale (che contribuir\u00e0 successivamente a fondare i Democratici di Sinistra), la DC si vide cos\u00ec divisa in tre tronconi: il PPI che mantenne la collocazione centrista, il CCD collocato nel centro-destra e i CS collocati a sinistra.\nIl giorno dopo i parlamentari DC aderiscono in massa al nuovo PPI, tranne 22 deputati che dichiarano di aderire al CCD. Il 22 gennaio si tiene presso il palazzo dei Congressi di Roma l'Assemblea Costituente del nuovo partito e il 29 gennaio il Consiglio nazionale decide l'autoscioglimento della Democrazia Cristiana; sar\u00e0 riconosciuto al CCD il 15% del patrimonio DC.\nLa nuova formazione politica riprendeva di fatto la denominazione del partito fondato da don Luigi Sturzo nel 1919. All'interno del PPI conflu\u00ec gran parte della tradizione politico-culturale della Democrazia Cristiana. Il partito mostrava ad esempio una chiara linea centrista ed era articolato in tre correnti: una \"sinistra\" formata da Amintore Fanfani, Ciriaco De Mita, Gerardo Bianco, Nicola Mancino e Beniamino Andreatta; un \"centro\" formato da Mino Martinazzoli, Pierluigi Castagnetti, Sergio Mattarella, Rosa Russo Iervolino e Giulio Andreotti; una \"destra\" formata da Rocco Buttiglione, Roberto Formigoni, Sergio D'Antoni ed Emilio Colombo.\nL'anno dopo (luglio 1995) il segretario del PPI Buttiglione lascia il partito con un gruppo di parlamentari e fonda i Cristiani Democratici Uniti (CDU) che mantiene la titolarit\u00e0 del simbolo della DC: lo scudo crociato.\nLa diaspora democristiana.\nGli eredi politici.\nNegli anni successivi la politica italiana si caratterizz\u00f2 in senso tendenzialmente bipolare, pur non cessando mai la costituzione di liste e formazioni politiche autonome dai maggiori schieramenti. Delle formazioni che si vennero a creare alcune discesero dal ceppo comune democristiano, mentre altre accolsero al loro interno numerosi politici che in passato militarono nella DC.\nLa Democrazia Cristiana ricreata nel giugno del 2002 da Giuseppe Alessi fu il primo partito a rivendicare l'esperienza passata. Diversi esponenti della DC e del Partito Popolare Italiano (1994) entrarono nel Partito Democratico, partito di centro-sinistra nato nel 2007 dall'unione de La Margherita e dei Democratici di Sinistra (quest'ultima formazione aveva gi\u00e0 assorbito in passato, quando si chiamava PDS, i Cristiano Sociali). Forza Italia, rifondata dopo la breve esperienza del Popolo della Libert\u00e0, \u00e8 un partito di centro-destra, nel quale conflu\u00ec la Democrazia Cristiana di Giuseppe Pizza: \u00e8 membro del Partito Popolare Europeo. Gi\u00e0 in Forza Italia e prima nel PdL erano confluiti la Democrazia Cristiana per le Autonomie, i Cristiani Democratici per la Libert\u00e0 e i Popolari UDEUR. Nel Nuovo Centrodestra, nato nel 2013 da una scissione del Popolo della Libert\u00e0, un partito di centro-destra guidato da Angelino Alfano, entrarono alcuni esponenti ex-democristiani come Roberto Formigoni, Maurizio Lupi e Carlo Giovanardi. Discendente dalla radice democristiana \u00e8 l'Unione di Centro (2002). Ci sono poi la Democrazia Cristiana fondata da Angelo Sandri e la Democrazia Cristiana ricostituita sotto la guida di Gianni Fontana. Nel 2018 Gianfranco Rotondi ha riunito tutte le sigle che si rifacevano alla DC e ha fondato il partito Democrazia Cristiana, componente della coalizione di centro-destra.\nLa dispersione del patrimonio immobiliare.\nLa Democrazia Cristiana, negli anni di potere, aveva accumulato un ingente patrimonio immobiliare, compresi molti immobili adibiti agli usi delle sezioni. Alla diaspora delle forze del partito, corrispose una caotica fase di lotte tra le diverse \"anime\" confluite in partiti diversi.\nIl grosso del patrimonio immobiliare fu rilevato da un immobiliarista veronese (lo stesso che acquister\u00e0 molti degli immobili della Federconsorzi) e che fu poi travolto da un fallimento. I passaggi successivi, molto oscuri, videro poi la propriet\u00e0 trasferita nella ex-Jugoslavia.\nIdeologia.\nPolitica economica.\nLa politica economica della DC fu ispirata dal \"Codice di Camaldoli\", un documento programmatico stilato nel luglio 1943 da alcuni esponenti delle forze cattoliche italiane. Nel \"Codice\" venne individuata la funzione dello stato nella promozione dei beni comuni, visti come quelle condizioni che sono necessarie all'insieme dei cittadini per lo sviluppo della loro qualit\u00e0, della loro vita materiale, intellettuale e religiosa, ma che le persone non sono in grado di attuare; lo Stato non deve sostituirsi a loro, ma deve garantire la protezione e l'elevazione delle classi meno dotate. Sul versante economico viene affermata la necessit\u00e0 che si aggiunga alla legge della giustizia la legge della carit\u00e0 e lo stesso \"Codice\" elenca gli otto principi cui si deve conformare l'attivit\u00e0 economica: la dignit\u00e0 della persona; l'eguaglianza dei diritti personali; la solidariet\u00e0; la destinazione primaria dei beni materiali a vantaggio di tutti; la possibilit\u00e0 di appropriazione nei diversi modi legittimi fra i quali \u00e8 preminente il lavoro; il libero commercio dei beni nel rispetto della giustizia commutativa; il rispetto delle esigenze della giustizia commutativa nella remunerazione del lavoro; il rispetto dell'esigenza della giustizia distributiva e legale nell'intervento dello Stato. Sul punto della distribuzione patrimoniale il \"Codice\" sancisce inoltre che un buon sistema economico deve evitare l'arricchimento eccessivo che rechi danno a un'equa distribuzione.\nSecondo Taviani il \"Codice\" avrebbe in seguito fortemente ispirato i politici DC impegnati nei due decenni successivi a operare le riforme che prevedevano la liberalizzazione degli scambi con l'estero e avrebbe influito sulla politica abitativa (vedi la \"Legge Fanfani\"), sulla questione meridionale (vedi la Cassa del Mezzogiorno), sulla riforma agraria e sulla costituzione e gestione di enti a partecipazione statale (vedi l'Eni).\nPolitica estera.\nLa politica estera dei primi anni del partito \u00e8 fortemente atlantista: la linea degasperiana favorevole all'ingresso nella NATO riusc\u00ec a essere maggioritaria, nonostante una forte componente interna al partito era contraria a un'alleanza di tipo militare, nella quale spiccava la posizione di Giuseppe Dossetti. De Gasperi fu inoltre uno dei pi\u00f9 importanti sostenitori dell'integrazione europea e tuttora \u00e8 considerato uno dei padri fondatori dell'Unione europea.\nFanfani, tre volte ministro degli esteri, continu\u00f2 sulle linea atlantista, europeista e anticolonialista, ma con alcune novit\u00e0: pur considerando saldissima l'alleanza occidentale, ritenne che, qualora gli interessi italiani non corrispondessero con quelli statunitensi, fosse opportuno muoversi autonomamente. Fanfani, supportato da Giorgio La Pira, diede vita al \"neoatlantismo\": l'Italia non solo doveva collaborare con gli Stati Uniti nella difesa dell'Occidente dalla minaccia comunista, ma doveva anche impegnarsi a dialogare con i paesi del Medio Oriente e del Terzo mondo; la migliore \"arma\" di questa nuova politica era il dialogo culturale, politico ed economico. Attuazione del \"neoatlantismo\" fu la decisione di Enrico Mattei di siglare accordi petroliferi con l'Iran, che determinarono un notevole ribasso del prezzo della benzina. Tuttavia, si rivel\u00f2 una politica non di successo: la sopravvalutazione della posizione politica internazionale dell'Italia, la mancata accettazione dell'apertura a \"sinistra\" da parte di alcuni dirigenti DC e la difficolt\u00e0 ad avere adeguate risorse finanziarie fruttarono pi\u00f9 volte a Fanfani e all'Italia le accuse di \"dilettantismo\" e di \"inaffidabilit\u00e0 atlantica\".\nForma di Stato.\nLa DC sosteneva il regionalismo, richiamandosi al principio di sussidiariet\u00e0 che era gi\u00e0 stato espresso da papa Pio XI nel \"Quadragesimo Anno\", nel quale affermava che fosse \u00abingiusto rimettere a una maggiore e pi\u00f9 alta societ\u00e0 quello che dalla minore, inferiore comunit\u00e0 si pu\u00f2 fare\u00bb. Decentramento, autonomia e regioni ritornano in primo piano nel \"Programma di Milano\" della DC del 25 luglio 1943 e Alcide De Gasperi, nel suo primo discorso politico del dopoguerra tenuto a Roma il 23 luglio 1944 disse di voler fondare un nuovo Stato alla base del quale vi deve essere il comune e la regione.\nAl Congresso di Roma del 1946 Guido Gonella precisava nella sua relazione il pensiero della DC: il centralismo era stato l'arma del dispotismo e una delle cause della permanente ostilit\u00e0 contro il potere da parte dell'opinione pubblica e per superarlo non bastava il semplice decentramento amministrativo, ma per garantire le libert\u00e0 serviva uno Stato istituzionalmente decentrato; i comuni dovevano avere il massimo sviluppo (elettivit\u00e0 degli amministratori, eliminazione degli inutili controlli, risanamento dei bilanci, ecc.) e l'Italia doveva ritornare alle tradizioni di libert\u00e0 comunale; cardine fondamentale della riforma dello Stato doveva essere l'istituzione delle regioni, enti autonomi rappresentativi e amministrativi degli interessi locali e professionali e un mezzo di decentramento dell'amministrazione statale; i rapporti fra la regione e il potere centrale dovevano essere determinati secondo il criterio di favorire la massima autonomia. Molteplici sarebbero stati i benefici del rinnovamento dello Stato su basi regionali: la pi\u00f9 diretta partecipazione del popolo alla vita pubblica; i pi\u00f9 snelli organi burocratici dello Stato, resi cos\u00ec pi\u00f9 efficienti; lo svuotamento delle tendenze separatiste e federaliste, arrivando a rafforzare l'unit\u00e0 anche con la rappresentanza delle regioni nel Senato; rendere difficili, se non impossibili, i totalitarismi.\nSimboli storici.\nDalla sua fondazione fino alle elezioni del 1991 il simbolo elettorale della Democrazia Cristiana riprese quello del Partito Popolare Italiano, uno scudo con bordo superiore arcuato e da una croce latina al suo interno con le estremit\u00e0 leggermente svasate e la scritta \"Libertas\". Lo Scudo Crociato fu il simbolo sempre associato ai cattolici italiani in politica, con piccoli e variabili accorgimenti grafici come il bordo superiore arcuato o le svasature che caratterizzavano le estremit\u00e0 della croce latina al suo interno. Nelle elezioni politiche del 1992 e in quelle amministrative del 1993, quando furono introdotte le schede elettorali a colori, per renderlo pi\u00f9 visibile fu inserito in un cerchio con lo sfondo azzurro e la scritta \"Democrazia Cristiana\"."}
{"id": "1795263", "revid": "124965424", "url": "https://it.wikipedia.org/wiki?curid=1795263", "title": "Spike Spiegel", "text": " \u00e8 il protagonista dell'anime \"Cowboy Bebop\" dell'autore Shinichir\u014d Watanabe, doppiato in giapponese da K\u014dichi Yamadera, e in italiano da Massimo De Ambrosis.\nSpike \u00e8 un membro dell'equipaggio del \"Bebop\", e cos\u00ec come i suoi compagni \u00e8 un cacciatore di taglie. Ha ventisette anni e un passato da criminale nel \"Red Dragon Crime Syndicate\", che ha in seguito lasciato inscenando la propria morte.\nCaratteristiche.\nPersonalit\u00e0.\nSpike \u00e8 di carattere indolente, svogliato, indifferente e pigro: difatti passa la grande maggioranza del tempo sul \"Bebop\" a oziare, guardare la TV o dormire. In poche rare occasioni lo si \u00e8 visto anche leggere o allenarsi nel Jeet Kune Do, arte marziale che pratica con maestria, essendo tra l'altro un appassionato di film di Bruce Lee. \u00c8 un fumatore incallito, mostrato con una sigaretta in bocca praticamente in ogni inquadratura (le pessime condizioni in cui sono rappresentate le sue sigarette ricordano quelle di Daisuke Jigen).\nSebbene raramente sia mostrato alterato, Spike ha una scarsa pazienza: afferma infatti pi\u00f9 volte di odiare profondamente i cani, i bambini e le donne, per cui sar\u00e0 tutt'altro che felice nel momento in cui il destino porter\u00e0 sul \"Bebop\" un nuovo membro per ognuna delle tre categorie. Dichiara inoltre di nutrire antipatia anche per i gatti. Di rado si \u00e8 visto Spike entusiasta per qualcosa, e ancora meno di frequente ha dichiarato di apprezzare qualcosa.\nSi comporta generalmente in maniera flemmatica, e cammina in modo ciondolante, quasi come se fosse sonnambulo. Appare tormentato dai fantasmi del passato, e ha frequenti incubi riguardanti la sua vita nel \"Red Dragon\". Avendo inscenato la sua finta morte tre anni prima dell'inizio della serie, ed essedosi separato da Julia, l'unica donna che abbia mai amato; si considera gi\u00e0 morto una volta e, perci\u00f2, non dimostra minimamente di temere la possibilit\u00e0 di essere ucciso, comportandosi spesso come se sfidasse la morte, cos\u00ec da dimostrare di essere ancora vivo. Tuttavia in un dialogo con Faye ammette di non voler morire poich\u00e9 \"gli seccherebbe\".\nIn seguito all'impianto di un occhio artificiale, afferma che con l'occhio sinistro, quello vero, registra il presente, mentre con il destro, l'occhio sintetico, guarda al passato, rendendo cos\u00ec il passato indelebile nella sua mente, non permettendogli di liberarsene o di dimenticare. Nonostante ci\u00f2 \u00e8 tuttavia solito spronare gli altri a lasciarsi alle spalle il passato in quanto \"non importante\".\nSebbene gli si faccia spesso riferimento come \"cowboy\" nella sua accezione quasi eroica, la sua immagine \u00e8 ben lontana dall'idea di un giustiziere, e al contrario presenta caratteristiche tipicamente da antieroe: non agisce mai per difendere qualcuno ma solamente per interesse, e spesso deve essere spronato per mettersi di impegno in una caccia quando la considera poco entusiasmante, ha un senso dell'umorismo tagliente e piuttosto cinico, quando insegue una taglia si butta a capofitto nell'azione incurante dei danni provocati a persone ed edifici, e non si fa il minimo scrupolo morale all'idea di dover uccidere qualcuno. Non sono poche tuttavia le occasioni in cui, nonostante il suo proverbiale disinteresse verso gli altri, abbia dimostrato una certa comprensione per le persone coinvolte nei suoi casi, e perfino per coloro a cui d\u00e0 la caccia, dando cos\u00ec prova di un animo molto pi\u00f9 profondo di quanto non vorrebbe lasciare a vedere.\nTratta Ein come fosse una sorta di cibo d'emergenza, e Ed come una palla al piede, ma nonostante non rivolga mai una sola parola d'apprezzamento a nessuno dei suoi compagni, Spike nutre un visibile affetto per ognuno di loro e spesso si mostra disposto a tutto pur di aiutarli. Questo affetto nei loro confronti \u00e8 dimostrato dalla costante scelta del ragazzo di non interferire mentre essi affrontano il loro passato, nemmeno se questo comporta il dover perdere una taglia. In particolare condivide un sincero affetto fraterno con Jet, ed \u00e8 lecito affermare che l'uno consideri l'altro il proprio migliore amico: infatti non sono rare le occasioni in cui li si \u00e8 visti chiacchierare e brindare insieme come due vecchi amici. Sebbene spesso i due si scontrino per via dell'eccessiva caparbiet\u00e0 di Spike, culminando puntualmente col bando del ragazzo dal \"Bebop\", tali litigi vengono risolti sempre in breve tempo. Jet \u00e8 inoltre l'unica persona con la quale Spike si confida riguardo al suo passato.\nIl suo rapporto con Faye invece \u00e8 il pi\u00f9 complesso della serie: per la maggior parte del tempo i due non fanno altro che bisticciare, ma nei momenti di pericolo Faye ha sempre dimostrato una particolare preoccupazione per Spike e vicendevolmente Spike ha mostrato una certa empatia per la situazione della donna. Faye si \u00e8 inoltre sempre presa cura di Spike quando questi era ferito, sebbene mantenesse comunque un atteggiamento pungente. L'affetto tra i due \u00e8 abbastanza evidente, e si \u00e8 molto speculato sulla possibilit\u00e0 che Faye possa essere innamorata di Spike. Watanabe intervistato in proposito ha affermato: \u00abA volte mi sono posto la domanda, \"Che cosa pensa Spike di Faye?\" Penso che in realt\u00e0 un po' gli piaccia. Ma lui non \u00e8 una persona molto semplice quindi si assicura di non darlo a vedere\u00bb. Bench\u00e9, verso la fine, Spike si ricongiunga con Julia, tra loro non sembra pi\u00f9 esserci quel legame profondo che li teneva uniti in passato.\nAspetto.\nSpike \u00e8 alto 6'1\" ft (pari a 185 cm), pesa 155 lbs (circa 70 Kg) e il suo gruppo sanguigno \u00e8 0. Il suo occhio sinistro \u00e8 castano scuro, mentre il destro, artificiale, appare pi\u00f9 rossiccio. Ha i capelli neri, folti e ricci, il viso ovale e un fisico magro, alto e asciutto ma ben proporzionato.\nIndossa sempre delle scarpe, dei pantaloni e una giacca blu, una camicia gialla dal colletto stropicciato e una cravatta nera annodata in maniera superficiale. Tiene sempre le maniche sia della camicia che della giacca rigorosamente ripiegate a met\u00e0 braccio, e in alcune occasioni veste anche un impermeabile marrone chiaro. L'abbigliamento del personaggio \u00e8 un chiaro riferimento a Lupin III, e in particolar modo le scarpe sono un chiaro omaggio all'opera di Monkey Punch.\nLe fattezze di Spike sono modellate su quelle del defunto attore giapponese Y\u016bsaku Matsuda, nel suo famoso ruolo del detective Shuichi Tsujiyama in \"Tantei Monogatari\". Gli spettatori occidentali invece hanno notato una certa somiglianza, soprattutto nella postura e in generale nel suo linguaggio del corpo, con le interpretazioni di Clint Eastwood, e per l'aspetto estetico a Keanu Reeves.\nBiografia del personaggio.\nAntefatti.\nSpike nasce il 26 giugno 2044, su Marte. Della sua famiglia non si sa quasi nulla, tranne che sua nonna \u00e8 morta quando era piccolo. Alcuni indizi sul suo passato fanno presumere che sia cresciuto in uno dei quartieri malfamati del pianeta, diventando prima un teppista, poi un ladruncolo e infine un criminale affiliato al \"Red Dragon Crime Syndicate\" dove Mao Yenrai, capo dell'organizzazione, lo prende sotto la sua ala. L'associazione criminale diventa come una sorta di famiglia per il ragazzo, riuscendo, grazie alle sue abilit\u00e0, a diventarne in breve tempo uno degli uomini di punta.\nA causa della sua avventatezza, perde l'occhio destro in un non meglio precisato incidente, avvenuto in una missione per conto del \"Red Dragon\", in seguito al quale gli viene impiantato un occhio artificiale.\nContemporaneamente a Spike, all'interno del \"Red Dragon\" si fa strada anche l'ambiguo Vicious, e in breve entrambi diventano possibili candidati quali successori di Mao nel ruolo di leader dell'organizzazione. Mentre Vicious \u00e8 ambizioso, egoista e spietato, disposto a tutto pur di ottenere un ruolo di comando, Spike non nutre invece nessun interesse per quell'opportunit\u00e0. Questa divergenza di opinioni fa nascere tra i due un grande odio reciproco, nonch\u00e9 una decisa rivalit\u00e0. Vengono messi pi\u00f9 volte a lavorare insieme, rafforzando in questo modo l'ostilit\u00e0 che li divide. Pi\u00f9 o meno in questo periodo, Spike rimane coinvolto in una sparatoria, probabilmente non con la polizia ma con dei sicari di Vicious; riuscito a sopravvivere viene soccorso da una donna dell'organizzazione di nome Julia.\nNon \u00e8 chiaro cosa leghi esattamente Vicious e Julia: pare che la donna fosse in qualche modo sottomessa all'ambiguo Vicious e obbligata ad obbedirgli, anche se alcuni elementi rivelano che abbia avuto con lui legami di natura sessuale. Fu presumibilmente l'uomo a spingerla tra le braccia di Spike, probabilmente per tenerlo d'occhio, non immaginando che tra i due potesse nascere un amore autentico. Saputo di quel nuovo legame, Vicious propone a Julia di restituirle la libert\u00e0 in cambio della vita di Spike. Contemporaneamente Spike inscena la sua finta morte, proponendo quindi alla ragazza di lasciare il \"Red Dragon\" e di fuggire con lui per cominciare una nuova vita. I due si danno appuntamento in un cimitero, in un giorno di pioggia. Julia per\u00f2, non avendo la forza di uccidere l'uomo amato per obbedire agli ordini di Vicious, decide di scappare da sola, cos\u00ec che almeno uno di loro potesse salvarsi. La ragazza non si presenta cos\u00ec all'appuntamento al cimitero, lasciando Spike ad aspettarla invano sotto la pioggia per ore: il ragazzo decider\u00e0 infine di andarsene e di porre cos\u00ec dolorosamente fine al loro rapporto.\nIn seguito, in circostanze che non vengono narrate, conosce Jet Black, che diviene suo socio e intimo amico. I due, imbarcati sull'astronave nota come \"Bebop\", diventano ben presto i pi\u00f9 temuti cacciatori di taglie del sistema solare.\nNonostante il passare degli anni, il ragazzo continua, ogni volta gli si presenta l'occasione, a cercare la sua amata Julia.\nNella serie.\nAll'inizio della serie Jet e Spike, durante la caccia ad un rapitore di animali, si imbattono in Ein, un cane dotato di un'insospettabile intelligenza umana, che decidono di adottare come animale da compagnia. Successivamente, un'apparizione di Charlie Parker in un sogno di Jet convince l'uomo a tentare la fortuna in un casin\u00f2: qui i due cacciatori di taglie incontrano Faye Valentine, che, dopo una serie di vicissitudini, diviene il terzo membro dell'equipaggio del \"Bebop\" auto-invitandosi, contro i pareri di entrambi gli uomini, inizialmente non molto d'accordo all'idea di avere una donna a bordo, soprattutto un'opportunista come Faye. Col tempo, tuttavia, si affezionano e diventano una squadra funzionale.\nNel momento in cui Faye decide di tentare la cattura di Mao Yenrai agendo da sola, ignara che questi sia gi\u00e0 stato ucciso da Vicious, cade in una trappola del \"Red Dragon\", finendo per essere utilizzata da Vicious per attirare il rivale, Spike. Presentatosi all'appuntamento per lo scambio con la vita di Faye, Spike affronta prima i sicari del rivale e poi Vicious stesso. Lo scontro volge apparentemente in favore del perfido antagonista, tuttavia, prima di essere scaraventato fuori da una vetrata, Spike riesce a far detonare una bomba nella stanza in cui si trova il rivale. Il cacciatore di taglie riesce fortunosamente a salvarsi dalla caduta grazie all'aiuto dei compagni di viaggio, che lo riportano sul \"Bebop\" e gli medicano le ferite. In seguito a circostanze non chiarite, anche Vicious riesce per\u00f2 a sopravvivere all'esplosione.\nPi\u00f9 avanti al terzetto si aggiunge l'eccentrica Ed. Spike riprende la routine della sua vita da cacciatore di taglie, finch\u00e9 un giorno Faye fugge su Callisto per paura dei sentimenti che stavano nascendo in lei verso i compagni. Nel tentativo di rintracciarla, Spike capta un messaggio proveniente da una donna di nome Julia, che tuttavia scopre essere solo il nome in codice di un'operazione di acquisto di una partita di droga da parte di Vicious, per conto del \"Red Dragon\". Dopo un nuovo scontro con il rivale, in cui questi riesce nuovamente a fuggire, Spike torna sul \"Bebop\", venendo riaccolto a braccia aperte da Jet, nonostante il litigio provocato dal modo in cui ha agito per inseguire il nome \"Julia\".\nDopo un'altra serie di avventure per\u00f2, l'equipaggio si smembra poich\u00e9 Ed, dopo aver brevemente rincontrato il padre, parte portando con s\u00e9 Ein, mentre Faye, recuperata la memoria viene presa dallo sconforto per aver scoperto di non avere pi\u00f9 un solo parente vivo e lascia nuovamente la nave. Abbattuti, pur senza volerlo ammettere, per le amiche perdute, Jet e Spike si recano a un bar ad affogare i dispiaceri nell'alcol, ignari che nel frattempo gli uomini del \"Red Dragon Crime Syndicate\" stiano dando la caccia a Spike. Raggiunti al bar dai sicari dell'organizzazione i due cacciatori di taglie intraprendono uno scontro a fuoco in cui Jet rimane ferito alla gamba sinistra da un proiettile. Fuggiti i due fanno ritorno sul \"Bebop\". Spike, scoperto che gli anziani del \"Red Dragon\" hanno fermato il colpo di stato di Vicious e in seguito hanno ordinato ai loro sicari di eliminare ogni ex-membro dell'organizzazione, contatta Faye perch\u00e9 torni all'astronave e si metta al sicuro, rientrata per\u00f2, la ragazza lo informa, seppur con esitazione, di aver incontrato Julia, la quale le ha dato il compito di consegnare un messaggio al ragazzo, ovvero che lo avrebbe aspettato al posto stabilito anni prima: il cimitero.\nImmediatamente Spike lascia il \"Bebop\" e si dirige al luogo dell'appuntamento, dove finalmente si ricongiunge con Julia. I due vengono a breve raggiunti dai sicari del \"Red Dragon\" e inseguiti fin sopra i tetti della citt\u00e0, qui, nonostante Spike riesca a uccidere tutti i sicari, Julia viene colpita alla schiena da un proiettile vagante e muore tra le braccia dell'uomo, chiedendogli se quanto accaduto sia solo un sogno. Spike risponde affermativamente e, dopo averla osservata morire, decide di regolare definitivamente i conti col proprio passato e con Vicious, che nel frattempo ha ucciso gli anziani ed \u00e8 divenuto il nuovo capo del \"Red Dragon\".\nContrariamente alle aspettative dei compagni, Spike si ripresenta sul \"Bebop\", ma unicamente per accomiatarsi da loro in maniera definitiva. Il ragazzo chiede a Jet di preparargli da mangiare un'ultima volta e questi acconsente, gli racconta poi la storia della sua vita sotto forma di favola e i due amici si fanno un'ultima risata insieme, dopodich\u00e9 Jet lo lascia andare incontro al suo destino. All'entrata dell'hangar per\u00f2 Spike si imbatte in Faye, la quale gli punta la pistola alla testa nel tentativo di fermarlo, ricordandogli che fu lui un tempo a dirle di dimenticare il passato e vivere il presente. L'uomo spiega allora di avere l'occhio destro artificiale: questo impianto, registrando il passato, finisce per rendere il passato stesso indelebile nella sua mente. La ragazza gli rivela allora di aver recuperato la memoria e di aver capito che lui e Jet sono la sua sola famiglia, esortandolo a non andare a morire, al che egli replica che va solo a dimostrare se \u00e8 ancora vivo o no. Mentre l'uomo si allontana Faye, straziata dal dolore, scarica i colpi della sua pistola a vuoto, per poi abbandonarsi ad un pianto disperato.\nFinale.\nGrazie all'effetto sorpresa, Spike riesce a irrompere nella base del \"Red Dragon\" passando dalla porta principale e, dopo aver ucciso buona parte dei sicari dell'organizzazione, riportando ferite al braccio e all'occhio sinistro, raggiunge l'ultimo piano e la stanza in cui si trova Vicious. Durante la battaglia finale viene ferito da un pugnale alla clavicola sinistra e dalla katana al quadricipite sinistro e al ventre; tuttavia riesce ad uccidere il rivale con un colpo di pistola in pieno petto.\nPoco dopo viene raggiunto dagli uomini del \"Red Dragon\" che, vedendo la sua impresa e le condizioni in cui versa abbassano le armi contemplandolo con ammirazione. Spike scende le gradinate al centro della stanza e, dopo aver puntato il dito contro gli uomini mimando una pistola, si accascia al suolo privo di sensi.\nNonostante sia opinione comune che Spike sia morto, l'autore, Shinichir\u014d Watanabe, non si \u00e8 mai sbilanciato sulla possibilit\u00e0 che il personaggio possa essere sopravvissuto, sebbene la storia sia terminata. Un altro fatto \u00e8 nell'anticipazione dell'ultimo episodio: dove la voce narrante di Spike, rompendo la quarta parete, saluta gli spettatori avvertendoli che forse un giorno il Cowboy Bebop ritorner\u00e0.\nAbilit\u00e0.\nSpike, nonostante la pigrizia, sa essere estremamente abile come cacciatore, fra le sue abilit\u00e0 si pu\u00f2 annoverare un intuito speciale, che gli consente pi\u00f9 volte di trovare la pista giusta da seguire mentre d\u00e0 la caccia a un criminale: fatto che, agli occhi di un profano, potrebbe sembrare dovuto a una fortuna sfacciata. Inoltre \u00e8 l'unico personaggio che riesce con facilit\u00e0 a comprendere i trucchi con cui Faye bara nei giochi d'azzardo.\nDispone di un'abilit\u00e0 manuale impressionante, che lo rende un abile truffatore, borseggiatore, baro e taccheggiatore, oltre che un illusionista estremamente capace.\nNonostante il fisico magro \u00e8 dotato di una grande forza fisica, ed \u00e8 un grande esperto di arti marziali, in particolare nel Jeet Kune Do, cosa che lo rende il miglior combattente nell'equipaggio del \"Bebop\". A causa dell'occhio destro artificiale dispone di una vista molto sviluppata, che gli conferisce una coordinazione mano-occhio molto superiore alla media, ragione per la quale \u00e8 estremamente abile nell'utilizzo delle armi da fuoco. La sua pistola \u00e8 una Jericho 941.\nOltre a tutto ci\u00f2, \u00e8 un discreto pilota, sebbene la sua tecnica di volo sia criticata dagli aviatori pi\u00f9 esperti.\nSwordfish II.\nIl velivolo personale di cui si serve Spike \u00e8 un'astronave Zipcraft simile al Redtail di Faye, lo Swordfish II. Il mezzo \u00e8 dotato di una velocit\u00e0 incredibile rispetto alle normali vetture Zipcraft ed \u00e8 dotato di un sistema V/STOL. Quando ammarato le ali verticali si ripiegano verso l'alto, permettendogli di poter entrare anche in spazi molto stretti.\nL'equipaggiamento balistico del mezzo consiste in una coppia di mitragliatrici, dei missili e un fucile al plasma posizionato nella parte centrale. Dispone inoltre di un dispositivo che lo rende molto resistente alla pressione atmosferica.\nIl mezzo inoltre, venendo puntualmente ammaccato dal pilota per i continui urti violenti, dimostra una grande resistenza agli impatti.\nNome.\nBench\u00e9 il cognome di Spike, \"Spiegel\", sia un cognome ebreo di origine tedesca/olandese (che vuol dire \"specchio\"), la sua arma, una Jericho 941, sia di fabbricazione israeliana, e i suoi capelli siano modellati sullo stereotipato stile ebreo, non vi \u00e8 alcuna indicazione esplicita che il personaggio sia di religione ebraica. I produttori di \"Cowboy Bebop\" hanno affermato di aver scelto il nome \"Spike Spiegel\" semplicemente perch\u00e9 \"suonava cool\". Si \u00e8 speculato anche sul fatto che il vero nome del regista e attore statunitense Spike Jonze sia Adam Spiegel, tuttavia in questo caso, \u00e8 molto probabile che si sia trattato di una coincidenza.\nAccoglienza.\nSpike Spiegel, fin dall'uscita dell'anime, ha guadagnato subito molta popolarit\u00e0 fra il pubblico e gli appassionati, confermandosi anche oggi, dopo oltre un ventennio, come uno dei personaggi pi\u00f9 famosi ed amati del parco dell'animazione nipponica. Spike ha ricevuto il premio Anime Grand Prix della rivista \"Animage\" come miglior eroe maschile del 1998, 1999 e 2001, classificandosi rispettivamente al primo posto nelle prime due occasioni e al quinto posto nella terza."}
{"id": "1795269", "revid": "138365", "url": "https://it.wikipedia.org/wiki?curid=1795269", "title": "Martin Dolman", "text": ""}
{"id": "1795270", "revid": "1522738", "url": "https://it.wikipedia.org/wiki?curid=1795270", "title": "Calderai (La Ruota del Tempo)", "text": ""}
{"id": "1795272", "revid": "1522738", "url": "https://it.wikipedia.org/wiki?curid=1795272", "title": "Tuatha'an", "text": ""}
{"id": "1795273", "revid": "729019", "url": "https://it.wikipedia.org/wiki?curid=1795273", "title": "Empreinte", "text": "Empreinte \u00e8 un album del gruppo di soukous congolese Za\u00efko Langa Langa.\nTracce.\nTutti i brani sono di N'Yoka Longo, eccetto \"Malgr\u00e9 tout\" e \"Delestage (remix)\" di Papy Cockson."}
{"id": "1795277", "revid": "767487", "url": "https://it.wikipedia.org/wiki?curid=1795277", "title": "Harriet Roberts", "text": "Biografia.\nUno dei primi gruppi musicali di cui fece parte includeva anche il campione di origami Nick Robinson.\nNel 1990 ha pubblicato per l'etichetta discografica EastWest Records/Atlantic Records i singoli \"Woman to Man\" e \"Temple of Love\", che raggiunse la posizione numero 39 della classifica statunitense Billboard Hot 100.\nHarriet ha pubblicato anche un album dal titolo \"Woman to Man\" su etichetta EastWest, ma \u00e8 ricordata come artista negli USA.\nHa preso parte al Festival di Sanremo 1991 con \"All That We Are\", versione in inglese del brano \"In questa citt\u00e0\" scritto da Pino Daniele per Loredana Bert\u00e8.\n\u00c8 coautrice del brano \"Whatever You Need\", contenuto nell'album \"Twenty Four Seven\" di Tina Turner."}
{"id": "1795278", "revid": "287204", "url": "https://it.wikipedia.org/wiki?curid=1795278", "title": "Pallone di sollevamento", "text": "Un pallone di sollevamento \u00e8 un attrezzo utilizzato dai subacquei per sollevare, grazie al principio di Archimede, pesanti carichi.\nStoria.\nIl primo cenno ad un pallone di sollevamento viene dato da Pietro Corzetto Vignot nella relazione tecnica al progetto della \"Sfera metidrica\" dove, nella sezione VI \"Risultato d'emersione\" recita: \"... \", ma riteniamo buono l'osservare come ai cassoni potrebbero sostituirsi sacchi di tela, di gomma o d'altra sostanza impermeabile, i quali, facilissimi all'attacco, servirebbero perfettamente all'estrazione.\"\"\nStruttura.\n\u00c8 costituito da una robusta sacca in grado di trattenere l'aria e dotata di maniglie adeguate al peso che il pallone \u00e8 in grado di sollevare. I carichi sollevati in questo modo possono essere spostati orizzontalmente sul fondo o mandati in superficie.\nIl sacco deve avere una forma tale che non permetta la fuoriuscita dell'aria una volta giunto in superficie.\nValvola di sovrapressione.\nSpesso \u00e8 presente anche una valvola di sovrapressione che una volta regolata permette il mantenimento di un volume costante d'aria e quindi una risalita del carico a velocit\u00e0 costante. Nel caso di un pallone riempito solo parzialmente e in assenza di una simile valvola, la velocit\u00e0 di risalita aumenta di mano in mano che il pallone risale visto che l'aria, per la legge di Boyle, si espande con il diminuire della pressione.\nCapacit\u00e0 di sollevamento.\nIl volume del sacco determina la sua capacit\u00e0 di sollevamento: un sacco da 100 litri pu\u00f2 ad esempio sollevare un peso di circa 100 kg. Visto che per il principio di Archimede il corpo da sollevare gi\u00e0 riceve una spinta verso l'alto pari al peso dell'acqua che sposta, un sacco \u00e8 quindi in grado di portare in superficie oggetti di massa superiore alla spinta che riesce a sviluppare."}
{"id": "1795281", "revid": "2108263", "url": "https://it.wikipedia.org/wiki?curid=1795281", "title": "Eohric dell'Anglia orientale", "text": "Poco si conosce del regno di Eohric o in generale dell'Anglia orientale di quel periodo, attorno all'869 venne invasa dai vichinghi della Grande armata danese e re Edmondo (in seguito Sant'Edmondo) venne ucciso il 20 novembre 869. Edmondo non fu l'ultimo re anglosassone, gli successero Oswald e \u00c6thelred II, conosciuti solo da reperti numismatici. Guthrum, che combatt\u00e9 contro Alfredo il Grande re del Wessex, sembra abbia avuto il controllo dell'Anglia orientale a partire dal dagli anni 880 e coni\u00f2 monete col proprio nome. Guthrum mor\u00ec attorno all'890, ma non esistono prove che attestino chi sia stato il suo successore, dato che le monete coniate in Anglia orientale successivamente a quelle di Guthrum commemorano re Edmondo e non il regnante.\nL'unica notizia attendibile su Eohric riguarda la sua morte. Eohric, cos\u00ec come altri condottieri scandinavi nell'est della Gran Bretagna, sostennero Aethelwald contro Edoardo il Vecchio. La \"Cronaca anglosassone\" riferisce nella sezione relativa all'anno 905 (probabilmente da datare tra il 902 ed il 904) che qualche tempo dopo ottobre di quell'anno, l'esercito dell'Anglia orientale con Aethelwald ed Eohric discese lungo il Tamigi nelle terre di Edoardo. Edoardo port\u00f2 un esercito dal Kent in Anglia orientale, saccheggiando a nord fino al Devils'Dyke, nel Cambridgeshire ed al fiume Wissey. Le truppe di Eohric si scontrarono con quelle di Edoardo sulla via del ritorno, l'esercito di Edoardo usc\u00ec vittorioso dalla battaglia ed Eohric ed Aethelwald rimasero uccisi.\nLa storia dell'Anglia orientale dopo la morte di Eohric rimane oscura fino alla conquista da parte di Edoardo il vecchio."}
{"id": "1795283", "revid": "834", "url": "https://it.wikipedia.org/wiki?curid=1795283", "title": "James Allen", "text": ""}
{"id": "1795284", "revid": "204012", "url": "https://it.wikipedia.org/wiki?curid=1795284", "title": "Emangioma vertebrale", "text": ""}
{"id": "1795289", "revid": "729019", "url": "https://it.wikipedia.org/wiki?curid=1795289", "title": "\u00c9ric Caritoux", "text": "Carriera.\nScalatore, fu professionista dal 1983 al 1994. Al secondo anno tra i \"pro\" si aggiudic\u00f2 la Vuelta a Espa\u00f1a superando per soli 6 secondi \u2013 minor margine di sempre \u2013 lo spagnolo Alberto Fern\u00e1ndez: in occasione della cronometro di Torrej\u00f3n de Ardoz (penultimo giorno di gara) fu abile a limitare i danni e ad amministrare il vantaggio di 31 secondi che lo separava dal rivale, specialista delle prove contro il tempo, vincendo cos\u00ec il suo primo e unico Grande giro."}
{"id": "1795290", "revid": "834", "url": "https://it.wikipedia.org/wiki?curid=1795290", "title": "Bombice dispari", "text": ""}
{"id": "1795300", "revid": "254059", "url": "https://it.wikipedia.org/wiki?curid=1795300", "title": "Mensa Sant'Agostino", "text": "La mensa Sant'Agostino \u00e8 un edificio situato in via Dino Buzzati a Pistoia.\nStoria.\nDue momenti segnano le vicende costruttive della mensa Sant'Agostino, da un lato l'elaborazione di un articolato progetto iniziale, risalente al 1980, ad opera dell'architetto Leonardo Ricci e, dall'altro, la realizzazione parziale dell'idea originaria, per altro profondamente modificata.\nL'incarico affidato a Ricci dall'amministrazione comunale prevede inizialmente la costruzione di una mensa, una sala plurifunzionale per riunioni e spettacoli e un piccolo ambulatorio, a cui l'architetto aggiunge uno spazio per giornali e tabacchi, gli uffici per i sindacati e un bar. Un edificio circolare, gradonato, \u00e8 destinato a ospitare la sala per spettacoli e conferenze, mentre lo spazio per uffici e servizi di comunit\u00e0, strettamente connesso con la mensa, \u00e8 ubicato sul fronte opposto, in una costruzione a ponte con loggiato al piano terra e uffici al livello superiore. Al centro \u00e8 posto il quadrato della mensa con copertura metallica sorretta da quattro piloni in cemento armato e pareti in parte rivestite in marmo e laterizio.\nI lavori, iniziati nel 1982, sono diretti inizialmente dall'ingegner Trapani, ma proseguono lentamente, rallentati da varie difficolt\u00e0 quali il fallimento dell'impresa costruttrice e le complesse pratiche per la fornitura dell'attrezzatura delle cucine e per la loro gestione. La mancanza dei fondi necessari alla realizzazione dell'intero progetto impone all'amministrazione comunale la realizzazione del solo blocco della mensa, con profonde modifiche della costruzione avvenute in corso d'opera, come la sistemazione degli arredi interni e delle attrezzature degli spazi di servizio previsti da Ricci, sostituiti da soluzioni pi\u00f9 semplici, tuttora allo studio dell'amministrazione comunale. I lavori vengono terminati nel 1993 e la mensa inaugurata l'anno successivo.\nLa critica.\nL'edificio, confinato nella zona industriale ai margini della citt\u00e0, non sembra suscitare un vasto interesse da parte della critica. Marco Dezzi Bardeschi ne analizza leggi compositive e modelli archetipici nel catalogo curato da Bassi sul \"\"cantiere\" pistoiese. Solo nella monografia sulle opere pi\u00f9 recenti di Leonardo Ricci, promossa dall'amministrazione comunale di Pistoia nel 1984, il progetto \u00e8 illustrato in modo pi\u00f9 completo.\nArchitettura.\nIl complesso sorge nella zona industriale sviluppatasi a est del centro storico di Pistoia, lungo viale Fermi. La recente urbanizzazione di quest'area ha portato alla concentrazione in questa zona di stabilimenti industriali di medie dimensioni e grandi magazzini oltre ad alcune strutture comunali come il palazzetto dello sport e appunto la mensa Sant'Agostino.\nL'edificio, inizialmente concepito come parte di un centro polifunzionale di servizi, costituisce oggi l'unica costruzione effettivamente realizzata dell'intero complesso. La decisione di modificare il progetto iniziale ha influito anche sulla sistemazione dell'area circostante, in stato di abbandono - un campo nomadi \u00e8 allestito nelle vicinanze - , segnata dalla presenza di una sequenza di setti murari che delimitano la zona pavimentata a est.\nIl progetto del Centro di servizi Sant'Agostino risponde al desiderio di Ricci di realizzare un \"unico spazio sociale [...] uno spazio di interscambio fra centro storico, zona periferica e campagna\". Le \"gioiose\" premesse iniziali dell'autore non trovano conferma nell'assetto attuale del complesso edilizio, isolato dal centro cittadino, in un'area cresciuta disordinatamente in pochi anni. La pianta \u00e8 articolata in due corpi principali, quello della sala della mensa di forma quadrata e quello dei servizi, che comprende la cucina e il magazzino con cella frigorifera, di forma irregolare, pressoch\u00e9 triangolare. Lo spazio centrale, organizzato su due livelli, uno dei quali gradonato, \u00e8 caratterizzato da una copertura metallica, sorretta da quattro piloni in cemento armato e sollevata sopra una finestratura continua, come un \"aquilone librato\"\" . La muratura in cemento armato \u00e8 rivestita in materiali diversi, laterizio e pietra a ricorsi bianchi e neri, riproposti anche all'interno. \nParticolare evidenza assume la gabbia metallica dell'ascensore, dipinta di rosso e sovradimensionata rispetto al volume del locale di utilizzo. Alcuni particolari costruttivi come la scala con struttura in cemento armato abbinata a parti metalliche e a gradini in marmo evidenziano un raffinato gusto per la combinazione di differenti materiali costruttivi."}
{"id": "1795303", "revid": "767487", "url": "https://it.wikipedia.org/wiki?curid=1795303", "title": "Synthesis", "text": "I Synthesis sono una band heavy metal italiana nata a Terni (Umbria) nel 1978.\nStoria.\nHanno vinto due edizioni del \"Chianciano Rock\", festival per nuove proposte tra la fine degli anni ottanta e l'inizio degli anni novanta. Altre partecipazioni sono state in compilation quali \"Metallo Italia\" con il brano \"The Light\" (Reflex Records, 1984); \"Not Just Spaghetti And Mandolini\" (1988), per l'etichetta Amtal Blade con il brano \"Asylum\"; \"Concorso Chianciano Rock\" (1989) per la Al Capone Records, con \"Rockin' All Night\"; \"Who Plays Rock II\" del 1993 con il brano \"Liar\"; \"La stalattite d'oro\", uscito per la Fonit Cetra sempre nel 1993.\nOttenuto un vero contratto discografico, i Synthesis possono dare l'avvio ad una produzione discografica autonoma, svincolata dal contesto delle compilation, e per l'Andromeda Relix (etichetta discografica veronese specializzata nel metal italiano degli anni '80) viene pubblicato il cd \"\"Synthetic History\" nel 2005, successivamente un \"Live\" nel 2006, ed il nuovo \"A Wider Space\"\" nel 2008, entrambi per la LM Records.\nLa raccolta \"Synthetic History\" li vede affacciarsi nelle classifiche dei magazine Metal Hammer e Metal Maniac.\nStile musicale.\nLo stile dei Synthesis, partito da un heavy metal classico dalle tonalit\u00e0 oscure, si \u00e8 nel corso degli anni evoluto toccando generi quali power metal e progressive metal, rimanendo estraneo a successive evoluzioni moderne quali il nu-metal."}
{"id": "1795306", "revid": "57342", "url": "https://it.wikipedia.org/wiki?curid=1795306", "title": "Manfredo Manfredi (architetto)", "text": "Biografia.\nFormatosi all'Istituto delle Belle Arti di Roma alla quale si iscrisse nel 1880; qui fece una fraterna e duratura amicizia con Giuseppe Sacconi, con il quale partecip\u00f2 agli stessi concorsi, con spirito di cameratesca competizione; in seguito Manfredi e Sacconi collaborarono con unit\u00e0 d'intenti. \nNel 1884 arriv\u00f2 secondo al secondo concorso per il Vittoriano di Roma, vinto dall'amico Giuseppe Sacconi.\nIn virt\u00f9 della notoriet\u00e0 acquisita, ebbe l'incarico di realizzare la tomba di Vittorio Emanuele II all'interno del Pantheon di Roma e, successivamente, il monumento dedicato ai caduti della battaglia del Volturno del 1860.\nPartecip\u00f2 a numerose esposizioni internazionali, realizzando il padiglione italiano all'Esposizione universale di Parigi (1889), alla Fiera Colombiana di Chicago (1893), all'Esposizione di Anversa (1894) e all'Esposizione di Parigi (1900).\nNel 1902 a Venezia, dopo il crollo del campanile di San Marco, partecipa al restauro della basilica e alla ricostruzione del campanile che sar\u00e0 inaugurato nel 1912.\nNel 1905, a seguito della morte di Giuseppe Sacconi, viene nominato, insieme a Gaetano Koch e Pio Piacentini, direttore dei lavori del Vittoriano, incarico che poi lo rivestir\u00e0 sino alla morte e durante il quale riusc\u00ec a riportare il progetto del monumento a quello originario di Sacconi, dopo che erano state adottate delle varianti a causa degli imprevisti occorsi durante i lavori.\nDal 1914 al 1920 \u00e8 direttore della Scuola Superiore di Architettura a Roma. Dal 1908 al 1919 \u00e8 deputato al Parlamento Italiano eletto nelle file del Partito Liberale.\nNel 1910 \u00e8 ancora a rappresentare l'Italia all'Esposizione Internazionale di Caccia a Vienna.\nNel 1911 torna a lavorare nella capitale realizzando il Faro del Gianicolo, omaggio degli italiani in Argentina. Sempre nel 1911, il Presidente del Consiglio Giovanni Giolitti gli commissiona il progetto per il Palazzo del Viminale che sarebbe rimasto sede della Presidenza del Consiglio dei ministri fino al 1961 ed \u00e8 ora sede del Ministero dell'interno. Il Palazzo viene costruito tra il 1911 e il 1919 in stile neo cinquecentesco ed inaugurato nel 1925.\nNel 1922 a San Paolo del Brasile realizza il Monumento all'Indipendenza del Brasile in collaborazione con lo scultore Ettore Ximenes."}
{"id": "1795309", "revid": "812213", "url": "https://it.wikipedia.org/wiki?curid=1795309", "title": "Gatto Angora Turco", "text": ""}
{"id": "1795317", "revid": "6923", "url": "https://it.wikipedia.org/wiki?curid=1795317", "title": "Juha Kankkunen", "text": "Carriera.\nAnni 1970 e 1980.\nIl primo rally disputato da Juha fu il Rally 1000 Laghi nel 1979, vicino alla sua citt\u00e0 natale, Laukaa. Nel 1984 ottenne un contratto con Toyota, che lo mise al volante della Celica Twin-Cam Turbo con navigatore Fred Gallagher, senza ottenere vittorie. And\u00f2 meglio nel 1985, sempre con la Celica e con Gallagher come copilota, quando trionf\u00f2 al Rally della Costa d'Avorio. Questa vittoria convinse Jean Todt, team manager di Peugeot, il quale gli offr\u00ec un contratto per la stagione 1986.\nCon navigatore Juha Piironen, ex copilota di Henri Toivonen, Kankkunen ottenne 6 podi e 3 vittorie con la 205 Turbo 16 E2, che gli fecero vincere il suo primo titolo mondiale. La tragedia del connazionale Toivonen al Tour de Corse, che di fatto sanc\u00ec la fine dell'epoca delle Gruppo B, colp\u00ec molto Juha. Nella stagione 1987, con Peugeot in grosse difficolt\u00e0 nella costruzione di un'auto di Gruppo A, Juha accett\u00f2 l'offerta di Lancia che stava portando al debutto la Delta HF 4WD. Con la casa torinese il finlandese ottenne 5 podi e 2 vittorie che gli permisero di vincere il secondo mondiale consecutivo, divenendo il primo nella storia a difendere con successo il titolo; lasci\u00f2 tuttavia il sedile della Delta dopo un solo anno a causa di dissidi interni con il direttore sportivo di Lancia, Cesare Fiorio, reo a suo dire di favorire con giochi di squadra i piloti italiani a discapito degli stranieri.\nNel 1988 torn\u00f2 quindi in Toyota, con la Celica GT-4 ST165. Durante le prove del Tour de Corse, in un fuori pista distrusse la roulotte di due anziani, sicch\u00e9 si ritir\u00f2. L'auto giapponese si present\u00f2 alquanto inaffidabile, e Kankkunen si classific\u00f2 a fine stagione trentasettesimo con solo 6 partenze e 5 ritiri. And\u00f2 decisamente meglio la stagione 1989, con 1 vittoria al Rally d'Australia pi\u00f9 2 podi che lo fecero chiudere al terzo posto nel campionato piloti.\nAnni 1990 e 2000.\nNel 1990 cambi\u00f2 casa, ritornando alla Lancia nel pieno dei successi della Delta HF Integrale, ottenendo 1 vittoria e 5 podi stagionali. L'anno dopo, sempre con la vettura italiana vinse 5 rally e ottenne 7 podi, che gli fruttarono il terzo mondiale. Nel 1992, pur non riuscendo a difendere il titolo, ottenne 1 vittoria e ben 9 podi. A causa del sopraggiunto ritiro di Lancia dalle competizioni, nel 1993 Juha torn\u00f2 alla Toyota che nel frattempo aveva ripensato radicalmente la Celica GT-Four, ora pi\u00f9 veloce e competitiva. Kankkunen vinse 5 rally e ottenne 7 podi che gli valsero il suo quarto titolo mondiale. \nCorse fino al Rally di Argentina con il suo storico navigatore Piironen, prima che questi ebbe un'emorragia cerebrale; pass\u00f2 quindi al copilota gallese Nicky Grist. Nella stagione 1994, in cui ottenne 1 vittoria e 5 podi, al Rally Safari ebbe un serio incidente che gli costo dei punti in testa. Nel 1995 accadde uno scandalo: alla Toyota, colta in flagrante nell'avere modificato illegalmente il turbo, fu impedito di gareggiare per un anno, mentre a Kankkunen, Armin Schwarz, Didier Auriol e Thomas R\u00e5dstr\u00f6m furono tolti tutti i punti del mondiale. Nel 1996, data la squalifica della casa giapponese, il finlandese gareggi\u00f2 con un team privato ottenendo solamente 2 podi che lo posero al settimo posto nel mondiale.\nA met\u00e0 del 1997 accett\u00f2 l'offerta di Ford, prendendo il posto di Armin Shwarz dal rally di Argentina, al volante della Escort WRC, con compagno di squadra Carlos Sainz; con Grist diventato nel frattempo copilota di Colin McRae, Kankkunen cambi\u00f2 navigatore passando a Juha Repo, gi\u00e0 al lavoro con Harri Rovampera. La Escort, nonostante fosse quasi a fine ciclo, risult\u00f2 molto veloce seppur non affidabile (ma i guasti attanagliarono soprattutto il compagno Sainz, in lotta per il mondiale), e il finlandese chiuse la stagione con 5 podi. Nel 1998 corse sempre per Ford, ma ormai la Escort era stata superata in potenza dalle rivali, e nonostante 7 podi, per Kankkunen fu impossibile competere concretamente con le prestazionali Subaru Impreza WRC 98 di McRae e Piero Liatti, e soprattutto con la Mitsubishi Lancer Evo IV del campione del mondo Tommi M\u00e4kinen.\nPer la stagione 1999 Juha approd\u00f2 quindi in Subaru, che gli voleva affidare la Impreza 22B Sti WRC. L'auto si dimostr\u00f2 magistrale, e seppur ormai quarantenne, alla guida di essa Kankkunen vinse 2 rally e ottenne 5 podi; quando gli addetti ai lavori ritenevano che il finlandese era ormai vecchio e senza pi\u00f9 la forza di un tempo, queste vittorie fecero ricredere gli scettici sul suo conto. Nel 2000 rest\u00f2 con la casa giapponese. che gli affid\u00f2 la Impreza P2000 con cui ottenne 3 podi.\nNel 2001 la Subaru lo lasci\u00f2. Il finlandese accett\u00f2 dunque la proposta di Hyundai per gareggiare in un solo rally, quello di Finlandia, con la nuova Accent WRC: si dovette per\u00f2 ritirare per un problema tecnico accusato dall'ancora acerba e inaffidabile vettura. Kankkunen fu molto presente nell'evoluzione tecnica della Accent WRC, e nel 2002 corse una stagione intera con la casa coreana. Nonostante tutti i test e gli aggiornamenti eseguiti, la Hyundai rimase tuttavia fedele alla sua reputazione di auto inaffidabile che costrinse Juha a una stagione nelle retrovie, ottenendo quale miglior risultato il quinto posto in Nuova Zelanda e collezionando diversi ritiri. Alla fine della stagione Kankkunen si ritir\u00f2 dai rally mondiali.\nDopo il ritiro.\nDopo il ritiro, Kankkunen and\u00f2 incontro a una forte depressione che tent\u00f2 di colmare sia con l'alcool, sia cercando di entrare nella politica europea, senza riscuotere successo; prov\u00f2 inoltre a essere l'azionista di un'azienda di voli, la Flying Finn, che per\u00f2 si rivel\u00f2 un fiasco. Usc\u00ec dalla depressione grazie alla scuola di guida su ghiaccio \"Juha Kankkunen Driving Academy\", nata nel 2004. Partecip\u00f2 anche al Rally di Finlandia 2010 con una Ford Focus WRC privata del Team Stobart, con copilota Juha Repo: si classific\u00f2 ottavo assoluto, riuscendo a sopravanzare il campione di Formula 1 Kimi R\u00e4ikk\u00f6nen. Questa rimane l'ultima apparizione di Kankkunen nel campionato del mondo rally."}
{"id": "1795318", "revid": "167080", "url": "https://it.wikipedia.org/wiki?curid=1795318", "title": "Seleuco II Callinico", "text": ""}
{"id": "1795322", "revid": "104458", "url": "https://it.wikipedia.org/wiki?curid=1795322", "title": "Erik Schlopy", "text": "Biografia.\nSchlopy, originario di Park City, proviene da una famiglia di grandi tradizioni nello sport: \u00e8 nipote della sciatrice alpina Holly Flanders, cugino dell'hockeista su ghiaccio Todd Schlopy e dello sciatore freestyle Alex Schlopy e marito della nuotatrice Summer Sanders.\nStagioni 1990-2001.\nDebutt\u00f2 in campo internazionale in occasione dei Mondiali juniores di Zinal 1990 ed esord\u00ec in Coppa del Mondo il 5 dicembre 1992 a Val-d'Is\u00e8re, classificandosi 24\u00ba in supergigante. Fu protagonista di una grave caduta in occasione dei Mondiali di Morioka del 1993, sua prima partecipazione iridata, che rischi\u00f2 di troncare la sua carriera. Ripresosi, l'anno dopo esord\u00ec ai Giochi olimpici invernali: a si classific\u00f2 34\u00ba nello slalom gigante e non complet\u00f2 lo slalom speciale. Nel 1995 vinse la Nor-Am Cup.\nSal\u00ec per la prima volta sul podio in Coppa del Mondo il 21 dicembre 2000 a Bormio, in Italia, quando in slalom gigante chiuse al 2\u00ba posto staccato di 19 centesimi dall'austriaco Christoph Gruber. In seguito partecip\u00f2 ai Mondiali di Sankt Anton, classificandosi 21\u00ba nello slalom speciale e non terminando lo slalom gigante, e colse il suo secondo e ultimo podio in Coppa del Mondo, il 10 marzo 2001 nella localit\u00e0 svedese di \u00c5re, alle spalle dell'austriaco Hermann Maier.\nStagioni 2002-2009.\nAi XIX Giochi olimpici invernali di si piazz\u00f2 13\u00ba nello slalom speciale e non complet\u00f2 lo slalom gigante, mentre ai Mondiali di Sankt Moritz 2003, in Svizzera, vinse la medaglia di bronzo nello slalom gigante e fu 15\u00ba nello slalom speciale.\nSi conged\u00f2 dai Campionati mondiali a Bormio/Santa Caterina Valfurva 2005 (17\u00ba nello slalom gigante, non concluse lo slalom speciale) e dai Giochi olimpici a (13\u00ba nello slalom gigante). Il 22 gennaio 2009, dopo quattordici anni passati nella nazionale statunitense, annunci\u00f2 il ritiro; la sua ultima gara in carriera fu lo slalom gigante di Coppa del Mondo disputato a Val-d'Is\u00e8re il 13 dicembre 2008, che non complet\u00f2.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante\nSL = slalom speciale"}
{"id": "1795323", "revid": "484362", "url": "https://it.wikipedia.org/wiki?curid=1795323", "title": "Egitto greco e romano", "text": ""}
{"id": "1795328", "revid": "287204", "url": "https://it.wikipedia.org/wiki?curid=1795328", "title": "Vicien", "text": ""}
{"id": "1795331", "revid": "71155", "url": "https://it.wikipedia.org/wiki?curid=1795331", "title": "Paolo Oss Mazzurana", "text": "\u00c8 stato podest\u00e0 di Trento la prima volta fra il 1872 e il 1873, e in seguito per tre volte consecutive dal 1884 al 1895, anno della morte. Fu un periodo di \"risorgimento economico\" e l'importanza del podest\u00e0 fu tale da far chiamare quel periodo l\"'et\u00e0 di Paolo Oss Mazzurana\". Politicamente \u00e8 stato un liberale progressista, ma fu anche attento alla questione operaia e non contrario all'intervento pubblico nell'economia. Fu a capo di quello che Vittorio de Riccabona (che anche ne faceva parte) defin\u00ec \"partito economico\". Fra i suoi obiettivi principali vi fu quello di favorire la crescita economica della citt\u00e0, creando le infrastrutture come la centrale idroelettrica e le tramvie (rese possibili dalla prima), ma anche finanziando l'istruzione pubblica. Fu nominato cavaliere dell'Ordine della Corona Ferrea dall'Imperatore d'Austria Francesco Giuseppe.\nBiografia.\nFamiglia e educazione.\nPaolo Giacomo Giovanni Hoss (la forma Oss comincer\u00e0 a essere usata in seguito) nasce a Trento il 3 aprile 1833 da Maria Elisabetta Franceschini (1789 - 1891), di famiglia benestante, e, ufficialmente, da Paolo Hoss, un semplice operaio. \u00c8 stato per\u00f2 ipotizzato che il padre naturale fosse in realt\u00e0 Felice Mazzurana (su cui vedi \"infra\"). Il padre Paolo comunque ha un ruolo marginale nell'educazione del figlio, della quale invece si occupa la madre. Dopo aver frequentato le scuole elementari e le scuole Reali inferiori (simili alle scuole tecnico-scientifiche di oggi) a Trento studia tre anni in Alto Adige, a Merano e Bolzano, per imparare il tedesco.\nI primi passi nell'industria e nella politica.\nNel 1848 torna a Trento durante la primavera dei popoli, ma non partecipa ai moti pur condividendone alcune aspirazioni liberistiche. Poco tempo dopo viene assunto come apprendista dall'imprenditore Felice Mazzurana (1780 - 1866), noto fra l'altro per aver fondato il Teatro Sociale di Trento nel 1819. Pochi anni dopo Paolo Oss diventa procuratore generale del Mazzurana. In quegli anni comincia a prendere autonome iniziative imprenditoriali (nel 1854 costruisce dei torchi per la spremitura dell'olio di ricino) e viaggia per osservare le tecnologie e l'organizzazione industriale e i problemi della classe operaia. Nel 1860 sposa Luigia Luterotti (1838 - 1873), nipote e figlia adottiva del Mazzurana, dalla quale avr\u00e0 quattro figli maschi. In seguito lui stesso diventa figlio adottivo di Mazzurana, iniziando quindi a portare il nome \"Paolo Oss Mazzurana\". Nel 1864 fa erigere a Trento un oleificio e una fabbrica di confetture.\nNel 1865 viene nominato dal Consiglio comunale nella Commissione di controllo dell'operato dei revisori dei conti. Il 6 novembre 1866 muore Felice Mazzurana, e Paolo ne \u00e8 l'erede. Nel 1868 fonda a Bari un'azienda di commercio.\nNel 1869, nel 1871 e nel 1881 viene eletto alla Dieta tirolese di Innsbruck nel gruppo liberale, ma con gli altri trentini protesta con l'astensionismo contro la mancata autonomia del Trentino.\nNel 1866 il Veneto era stato annesso al Regno d'Italia, come gi\u00e0 era successo alcuni anni prima alla Lombardia: questo rende difficili se non impossibili gli scambi commerciali con il Trentino, danneggiandone gravemente l'economia e spingendo alcuni industriali locali a trasferirsi. Anche Oss Mazzurana nel 1870 sposta l'oleificio che aveva fatto costruire a Trento alle Ferrazze di Montorio, in provincia di Verona, luogo ideale grazie all'energia che poteva essere ricavata dal fiume Fibbio.\nNel 1871 \u00e8 fra i soci fondatori dell'Associazione nazionale-liberale trentina, a favore dell'autonomia, assieme a (fra gli altri) Carlo Dordi, Augusto Panizza e Emiliano Rossi. Legato al gruppo era anche l'abate Giovanni a Prato.\nL'et\u00e0 di Paolo Oss Mazzurana.\nNel 1872 Oss Mazzurana viene eletto podest\u00e0 di Trento: \u00e8 il primo borghese ad assumere quella carica. Si dimette per\u00f2 gi\u00e0 nel 1873, \u00e8 discusso se per contrasti con la nobilt\u00e0 cittadina o per motivi personali di lavoro. Lo stesso anno muore la moglie Luigia Luterotti.\nNel 1874 si trasferisce a Verona e l'anno successivo a Bari. Nel 1875 fonda in quella citt\u00e0 una azienda per l'estrazione della sansa di olive, e in seguito anche una fabbrica di silicato di sodio. Prende inoltre il controllo di una fabbrica di solfuro di carbonio (necessario all'oleificio) e nel 1893 ne verr\u00e0 costruita un'altra. Nel 1878 Oss Mazzurana torna definitivamente a Trento. Nel 1891 inizi\u00f2 la costruzione di una villa in stile neorinascimentale di Camparta, in localit\u00e0 Gazzadina a nord di Trento. Lo stesso anno muore la madre e il figlio per ospitarne le spoglie fa edificare una cappella in stile neogotico dedicata a Santa Elisabetta. Nel 1882 acquista a Ponte Alto Villa Madruzzo, fatta erigere nel XVI secolo dalla famiglia Madruzzo, e la fece ristrutturare secondo il gusto neoclassico.\nViene rieletto podest\u00e0 per tre volte consecutive: il 17 novembre 1884 (entrando in carica il 5 gennaio 1885), il 24 novembre 1888 (insediamento il 21 febbraio 1889) e 29 dicembre 1892 (insediamento il 23 febbraio 1893).\nNel 1890 su iniziativa del podest\u00e0 viene costruita la centrale idroelettrica del Fersina, che fornisce elettricit\u00e0 alla citt\u00e0. Nel 1886 assieme ad altri politici liberali fa nascere il giornale L'Alto Adige. Il 17 settembre dello stesso anno Francesco Giuseppe viene in visita a Brunico e Oss Mazzurana lo incontra chiedendo un'amministrazione autonoma per il Trentino. Nel 1888 viene emanato lo Statuto cittadino e Trento ottiene lo status di comune indipendente. Nel 1890 sostiene la costruzione del Monumento a Dante.\nNel 1891 il consiglio comunale autorizza la giunta a iniziare le operazioni per il collegamento fra Trento e le valli limitrofe con tranvie a trazione elettrica (sfruttando l'energia idroelettrica), fortemente volute dal podest\u00e0: verranno realizzate la ferrovia della Valsugana e la tranvia Trento-Mal\u00e9.\nFra il 1889 e il 1890 ordina una rilevazione statistica sulle condizioni delle case di Trento, e visti i pessimi risultati nasce l'idea della costruzione di nuove case operaie nella zona di Piedicastello, ispirandosi al Nuovo quartiere operaio di Schio voluto da Alessandro Rossi. Mancano per\u00f2 investimenti privati, e anche il consiglio comunale si mostra contrario ad un finanziamento diretto: \u00e8 quindi Paolo Oss Mazzurana stesso a finanziare personalmente la costruzione di 10 case (provocando qualche dubbio sulla legittimit\u00e0 dell'operazione), che verranno poi vendute a basso prezzo alla Societ\u00e0 di Mutuo Soccorso dai suoi figli dopo la sua morte.\nNel 1893 Mazzurana \u00e8 fra i fondatori dell'Associazione politica nazionale del Trentino. Il 19 settembre dello stesso anno Francesco Giuseppe visita Innsbruck e l'Oss Mazzurana lo incontra un'altra volta per presentargli una richiesta di autonomia del Tirolo italiano a nome dei comuni trentini.\nIl 21 giugno 1894 viene colpito da un ictus mentre si trova a Cles per motivi legati alla realizzazione della ferrovia. Muore il 15 gennaio 1895 nella sua casa di Trento. Ai funerali pubblici, celebrati il 18 gennaio, prendono la parola fra gli altri il vice podest\u00e0 Silvio Dorigoni, i baroni Giovanni Ciani, Valeriano Malfatti e Luigi Hippoliti, i cavalieri Niccol\u00f2 Taddei e Massimiliano Mersi e l'allora studente universitario Cesare Battisti.\nIl 17 gennaio 1896 via Lunga, dove si trovava la casa in cui mor\u00ec Paolo Oss Mazzurana, viene intitolata a lui. Lo stesso anno l'artista Ettore Ximenes dona alla famiglia un ritratto ad olio dell'Oss Mazzurana, che aveva conosciuto alcuni anni prima per il concorso per la realizzazione del Monumento a Dante, poi vinto da Cesare Zocchi.\nRiconoscimenti successivi.\nA Trento il 3 e il 4 giugno 1983 si \u00e8 tenuto un convegno dal titolo \"Trento nell'et\u00e0 di Paolo Oss Mazzurana\". La presidenza dei lavori e il compito di trarre le conclusioni furono affidati allo storico Ernesto Sestan (1898 - 1985). In seguito la Societ\u00e0 di studi trentini di scienze storiche ha pubblicato gli atti del convegno. In storiografia sono state individuate, fatte le dovute proporzioni, delle analogie fra la figura dell'Oss Mazzurana e quella di Giovanni Giolitti."}
{"id": "1795332", "revid": "2091899", "url": "https://it.wikipedia.org/wiki?curid=1795332", "title": "Centro Polifunzionale per servizi alle imprese", "text": "Il Centro Polifunzionale per servizi alle imprese \u00e8 un edificio ad uso industriale situato in via Pacinotti a Pistoia.\nStoria.\nL'area ex Breda \u00e8 localizzata appena fuori dalla cinta muraria del centro storico di Pistoia. Questo insediamento produttivo insiste su un appezzamento di terreno di circa 18 ettari nelle vicinanze dei maggiori assi di collegamento con il territorio circostante, risulta caratterizzato infatti dalla concentrazione di svincoli viari, tangenziale, autostrada Firenze-Mare e scalo ferroviario.\nAgli inizi del novecento il complesso meccanico San Giorgio di Genova Sestri inoltra al Comune di Pistoia la richiesta per poter impiantare uno stabilimento nella nascente zona industriale tra le mura e lo scalo merci. Infatti tale espansione di aree produttive, determinata dal passaggio della linea ferroviaria, spost\u00f2 il baricentro degli interessi economici nella zona a sud della citt\u00e0. Il 27 settembre 1906 il Comune approva la richiesta della societ\u00e0 ligure, che rileva la carrozzeria Trinci e fonda a Pistoia un insediamento industriale per la produzione di carrozze da cavalli, poi carrozzerie per auto e quindi per riparazioni ferroviarie. La denominazione originaria Officine San Giorgio, negli anni \u00e8 stata modificata in OMFP (Officine Meccaniche Ferroviarie Pistoiesi) e successivamente Breda Ferroviarie Pistoiesi.\nL'area ex Breda copre una superficie compatta di 180.000 m\u00b2, che si estende fuori dal lato sud del quadrilatero della citt\u00e0 di Pistoia, tra via Pacinotti e via Zamenhof.\nL'area dismessa dalla sua originaria funzione, dopo il trasferimento della fabbrica nel nuovo stabilimento, \u00e8 stata negli anni interessata da studi progettuali mirati al recupero dei padiglioni industriali degradati. Nel 1976 l'area, divenuta in parte di propriet\u00e0 del Comune di Pistoia, \u00e8 stata oggetto di un piano particolareggiato redatto dagli architetti Baldi e Negrin.\nTra il 1984 e il 1985 l'architetto Giancarlo De Carlo in collaborazione con il gruppo di progettisti dell'ILAUD elabora per il Comune un piano di ristrutturazione studiato con una metodologia di intervento innovativa di partecipazione sociale, che tiene conto inoltre della necessit\u00e0 di collegare l'area al resto della citt\u00e0 attraverso la previsione di un percorso lineare attrezzato lungo le mura cittadine.\nNel 1988 il Comune indice un appalto concorso per la riconversione e la ristrutturazione di due capannoni industriali, per una superficie di 2.000 m\u00b2, da destinare a Centro Polifunzionale per servizi alle imprese. Il progetto vincitore, del gruppo di progettisti costituito dagli architetti Alberto Breschi, Eugenio Martera e Paolo Setti, rappresenta il primo banco di prova attuativo del piano di ristrutturazione dell'area ex Breda elaborato pochi anni prima da Giancarlo De Carlo.\nL'intervento, che interessa i due capannoni adiacenti quello pi\u00f9 esteso dell'intero complesso denominato \"la cattedrale\", \u00e8 stato completato nel 1992, ridestinando ad uso polivalente a carattere espositivo i due capannoni nel rispetto della memoria di un luogo di lavoro storico. Le soluzioni formali prescelte mirano ad ottenere una contemporanea leggibilit\u00e0 e integrazione tra preesistenza e nuovi inserimenti.\nArchitettura.\nAll'interno dei due capannoni \u00e8 stato realizzato un piano espositivo intermedio con funzione di collegamento tra i due capannoni attigui, che senza compromettere la spazialit\u00e0 dell'insieme, permette una pi\u00f9 razionale utilizzazione degli spazi interni. L'inserimento di tale elemento strutturale serve a circoscrivere la zona che ha la copertura a capriate con lucernari e viene utilizzato per accogliere al piano terra e alla quota intermedia quei servizi ed attrezzature accessorie indispensabili in un complesso espositivo di queste dimensioni.\nQuesto nuovo solaio in cemento armato \u00e8 composto da due settori, sfalsati di 30 cm l'uno dall'altro per differenziarne l'utilizzazione senza interromperne la continuit\u00e0.\nLa prima parte, pi\u00f9 larga verso l'ingresso principale, ha una funzione distributiva pi\u00f9 accentuata in quanto \u00e8 destinata ad accogliere oltre i servizi il gruppo dei collegamenti verticali con il piano sovrastante degli uffici, ed \u00e8 strettamente connesso, tramite due diramazioni a ponte, di cui uno mobile, alla 'cattedrale' non ancora recuperata.\nLa seconda parte con estradosso a quota +330 \u00e8 destinata all'esposizione e si sviluppa fino ad un successivo gruppo scale di unione con il piano terra, fino a concludersi, nell'altra zona destinata a servizi adiacente all'ascensore - montacarichi e al passaggio mobile che chiude l'anello.\nI pilastri di forma circolare che sorreggono il solaio sono distanziati da quelli esistenti secondo una logica strutturale e dimensionale, e risultano raccordati tra loro da una lamiera convessa per accentuare la direzionalit\u00e0 della struttura, si pongono in un rapporto equilibrato di chiara leggibilit\u00e0 con la pilastratura esistente di diversa sezione.\nLa pavimentazione del piano terra \u00e8 realizzata in colate di cemento battuto scandite da fughe in pietra di colore grigio scuro secondo uno schema che segue la trama strutturale dei pilastri. Le scale, ad esclusione di quella esistente mantenuta e restaurata, hanno struttura e corrimano in metallo trattato di colore scuro e pedate in legno.\nAl primo piano del capannone maggiore, destinato agli uffici, un corridoio unisce i collegamenti verticali posti alle estremit\u00e0; al centro \u00e8 collocata una sala riunioni in corrispondenza della quale il corridoio si apre in uno slargo con funzioni di rappresentanza o di attesa. Tutto il piano destinato agli uffici \u00e8 stato controsoffittato per consentire un agevole passaggio degli impianti e interamente pavimentato in legno; gli ambienti interni sono suddivisi da pareti attrezzate.\nIn corrispondenza delle scale e dell'ascensore che conducono al piano espositivo si trovano i servizi igienici.\nProspetto principale.\nSul prospetto principale \u00e8 stato ricavato un porticato esteso ad ambedue i capannoni mediante la costruzione di una facciata arretrata rispetto a quella preesistente. La facciata continua esterna ai pilastri \u00e8 suddivisa in tre parti: una maglia che segue l'andamento delle capriate nella zona con gli ingressi principali, una parete in cemento armato trattato in corrispondenza della scala interna ed un infisso con disegno rettangolare nella parte terminale riproponendo anche all'esterno la soluzione architettonica adottata all'interno.\nIl prospetto sul retro \u00e8 caratterizzato oltre che dagli ingressi secondari che sono stati mantenuti, anche dalla presenza dei locali per gli impianti tecnici, inglobati nella soluzione compositiva dell'ascensore esterno che si raccorda con la copertura attraverso un elemento curvo di mediazione.\nProspetto laterale.\nIl prospetto laterale mantiene essenzialmente le caratteristiche di quello esistente, conservando in gran parte la tipologia delle aperture esterne per dimensioni e materiali proposti. Le varianti apportate sono state suggerite per accentuare il rapporto tra esterno ed interno; al piano terra le aperture delle finestre sono regolarizzate e leggermente ridotte per impedire l'introspezione dall'esterno. In corrispondenza della scala d'angolo sono previste aperture di forma circolare, che si differenziano da quelle della zona centrale e al piano superiore un balcone dall'andamento convesso che proietta all'esterno l'aggregazione funzionale del corridoio di distribuzione.\nTutti gli impianti tecnologici sono lasciati a vista; inoltre \u00e8 stata mantenuta la soluzione del pannello radiante per il sistema di riscaldamento, utilizzando dove si \u00e8 dimostrato possibile gli stessi supporti del vecchio impianto."}
{"id": "1795333", "revid": "117439127", "url": "https://it.wikipedia.org/wiki?curid=1795333", "title": "Breda Costruzioni Ferroviarie", "text": "Breda Costruzioni Ferroviarie - BCF S.p.A. \u00e8 stata una azienda italiana operante nel settore ferroviario in particolare nella costruzione di materiale rotabile per il trasporto di persone e merci. BCF era di propriet\u00e0 statale in quanto \u00e8 stata controllata da Breda, Aviofer (Gruppo EFIM) e poi da Finmeccanica (poi Leonardo-Finmeccanica). Nel 2000 insieme alla Ansaldo Trasporti diede vita alla AnsaldoBreda S.p.A.\nStoria.\nLe origini.\nA seguito della profonda riforma del 14 luglio 1952 la Societ\u00e0 Italiana Ernesto Breda per Costruzioni Meccaniche venne trasformata nella forma di una holding, la Finanziaria Ernesto Breda quotata in Borsa; le varie sezioni di produzione si costituirono pertanto in Societ\u00e0 per azioni controllate dalla stessa.\nIn particolare, la Breda ferroviaria continu\u00f2 a mantenere una ulteriore gestione separata delle sue attivit\u00e0 e dei suoi impianti con sedi al Nord a Milano e a Sesto San Giovanni (Sezione I, \"Breda Elettromeccanica e Locomotive\" - Sezione II, \"Breda Ferroviaria\"), cui si aggiunse nel 1962 il controllo delle Officine Meccaniche Ferroviarie Pistoiesi (OMFP), fino alla completa chiusura degli stabilimenti milanesi nei primi anni settanta, quando tutte le attivit\u00e0 del comparto ferroviario furono trasferite a Pistoia, sotto la gestione della Breda Costruzioni Ferroviarie (BCF).\nDalle Officine San Giorgio alla Breda Costruzioni Ferroviarie.\nLo stabilimento di Pistoia nacque nel 1906 come Officine San Giorgio, realizzato dalla societ\u00e0 San Giorgio di Genova, rilevando un'officina preesistente specializzata nella produzione di carrozze a cavalli. Con l'ingresso della San Giorgio nel capitale azionario della societ\u00e0 la produzione venne subito riconvertita nella costruzione di carrozzerie per auto, alla quale succedette quella delle riparazioni ferroviarie.\nDurante la seconda guerra mondiale le Officine San Giorgio, a causa della vicinanza con la Stazione Ferroviaria, furono oggetto di pesanti bombardamenti.\nRipresa l'attivit\u00e0 nel dopoguerra lo stabilimento pistoiese cambi\u00f2 denominazione in Officine Meccaniche Ferroviarie Pistoiesi (OMFP) e fu acquistato da Aerfer, una controllata pubblica dello Stato. Successivamente pass\u00f2 sotto il controllo dell'EFIN e nel 1969 la societ\u00e0 assunse la denominazione di Ferroviaria Breda Pistoiesi con stabilimenti a Sesto San Giovanni - Niguarda (ex Sezione I \"Elettromeccanica e Locomotive\" ed ex Sezione II \"Ferroviaria\", ex SIEB) e Pistoia, con circa 1000 dipendenti.\nNel 1971, in concomitanza al progressivo trasferimento delle attivit\u00e0 milanesi nell'impianto di Pistoia la societ\u00e0 mut\u00f2 ragione sociale in Breda Costruzioni Ferroviarie (BCF), acquisendo pochi anni dopo anche il controllo di altre aziende del settore, dando vita a un vero e proprio gruppo industriale.\nLa nascita del grande polo industriale pistoiese.\nNel 1973 si inaugura il nuovo stabilimento di Breda Costruzioni Ferroviarie (poi AnsaldoBreda) in Via Ciliegiole, in sostituzione del vecchio stabilimento costruito dalla San Giorgio in via Pacinotti. Il vecchio impianto, dopo un lungo periodo di abbandono, \u00e8 attualmente oggetto di un importante intervento di riqualificazione.\nNel 1989, nell'ambito di un processo di riorganizzazione dell'EFIM, Breda Costruzioni Ferroviarie viene ceduta per il 99,975% a Aviofer e nello stesso periodo prosegue con altri partners lo studio dei primi treni per le future linee ad Alta Velocit\u00e0 italiane, tramite il Consorzio TREVI.\nNel 1996 Breda Costruzioni Ferroviarie diventa ufficialmente un'azienda controllata dal gruppo Finmeccanica. Nel 2000, insieme ad Ansaldo Trasporti dar\u00e0 poi vita ad AnsaldoBreda S.p.A., fino all'acquisto della societ\u00e0, avvenuto nel 2015, da parte della multinazionale giapponese Hitachi, quando cambier\u00e0 nome in Hitachi Rail Italy.\nIl gruppo.\nLe aziende principali del gruppo erano:"}
{"id": "1795337", "revid": "204012", "url": "https://it.wikipedia.org/wiki?curid=1795337", "title": "Cardiopatia ischemica", "text": ""}
{"id": "1795339", "revid": "599013", "url": "https://it.wikipedia.org/wiki?curid=1795339", "title": "Celio Ant\u00ecpatro", "text": ""}
{"id": "1795340", "revid": "263308", "url": "https://it.wikipedia.org/wiki?curid=1795340", "title": "Gatto bengala", "text": ""}
{"id": "1795342", "revid": "1272592", "url": "https://it.wikipedia.org/wiki?curid=1795342", "title": "Centro annonario", "text": "Il Centro annonario \u00e8 un edificio situato in via di Ciliegiole, nel comune di Pistoia.\nStoria.\nAll'inizio degli anni ottanta del Novecento, il comune di Pistoia decide lo spostamento in luogo pi\u00f9 idoneo del mercato ortofrutticolo generale, che si svolge in un'area insufficiente presso le mura di Porta al Borgo, e di unificarlo con i nuovi macelli (che al momento si trovano lungo il torrente Brana, vicino a via dei Macelli) entro la struttura di un Centro annonario.\nUna variante al piano regolatore individua l'area lungo via di Ciliegiole, nell'area dell'ex-campo di volo, in una zona interessata da disordinati insediamenti industriali.\nL'appalto concorso, bandito dal comune di Pistoia, viene vinto, nel 1982, dal progetto elaborato dall'architetto Adolfo Natalini, con la collaborazione di Marco Poggi, Guido Ridi e Fabrizio Natalini.\nIl Centro comprende dunque il mercato ortofrutticolo generale e un centro di macellazione, da realizzare in pi\u00f9 fasi scaglionate nel tempo.\nTra il 1983 e il 1985 si procede alla realizzazione, ad opera dell'impresa G. Tognozzi S.p.A. di Firenze, del primo lotto funzionale, comprendente il mercato ortofrutticolo e il centro servizi.\nIl progetto in fase costruttiva viene complessivamente rispettato. Risulta modificata, per ragioni economiche, la finitura esterna del centro servizi e del corpo di ingresso, prevista in cemento armato verniciato al quarzo e poi eseguita in intonaco, tinteggiato nel colore rosso aranciato, previsto nel progetto. Il progetto prevedeva inoltre ai due estremi del fronte lungo di testata la realizzazione di due ciminiere ciascuno, per un totale di quattro, che in fase esecutiva sono state ridotte numericamente della met\u00e0.\nDopo una pausa, determinata anche, in una variata situazione di mercato, da valutazioni sulla necessit\u00e0 di procedere alla costruzione di un nuovo centro di macellazione, i lavori riprendono e i macelli vengono ultimati nel 1990.\nDescrizione.\nIl complesso si compone di pi\u00f9 edifici, in risposta alle esigenze funzionali definite dal bando di concorso, diversificati per organizzazione spaziale, strutture e materiali.\nPer il mercato ortofrutticolo, la struttura \u00e8 costituita da un grande padiglione la cui copertura, in eternit alternato a fasce di onduline traslucida, \u00e8 sostenuta da archi a tre cerniere in legno lamellare. Ai lati del vasto spazio centrale si organizzano i singoli stand, in elementi metallici prefabbricati.\nDi fianco alla zona commerciale si trovano le celle frigorifere, in due padiglioni a struttura metallica e con copertura in eternit.\nI macelli e le stalle, invece, realizzati in un secondo lotto di lavori, hanno struttura in cemento armato.\nTra un corpo e l'altro esistono spazi per il carico e scarico delle merci.\nQuesti vari corpi, paralleli tra loro, si attestano su un volume a stecca che assolve alla funzione di fronte e di elemento distributivo ai vari percorsi pedonali coperti verso i padiglioni. Tale edificio di testata, che ospita gli uffici, i servizi, le centrali tecniche, \u00e8 realizzato in cemento armato, intonacato e tinteggiato al quarzo di un color rosso aranciato ed \u00e8 caratterizzato da una successione di finestre circolari al primo piano. Al piano terreno, ampi portali consentono il passaggio degli automezzi. Ai due estremi del fronte si innalzano le ciminiere metalliche, che sorpassano in altezza la costruzione.\nSull'edificio di testata si innesta un corpo centrale porticato, che va a ricollegarsi al portale d'ingresso e alla recinzione. Sotto il porticato, in spazi delimitati da pareti vetrate, trovano posto i servizi: la mensa, il bar, la sala riunioni, lo sportello bancario, e cos\u00ec via.\nIl progettista realizza volutamente un corpo basso, che possa inserirsi nel paesaggio che circonda la citt\u00e0, gi\u00e0 compromesso dalla nuova viabilit\u00e0, dagli insediamenti industriali e dai quartieri di recente costruzione, senza interferire con il profilo delle colline e del centro storico.\nFortuna critica.\nLa critica considera il centro annonario una realizzazione che risponde pienamente alle funzioni richieste, senza dimenticare l'economicit\u00e0. Grazie anche alla scelta del legno per la struttura delle coperture, viene posto in evidenza come \"\"nonostante la scelta della prefabbricazione il prodotto si qualifica come architettura \"calda\"\" . L'opera, ampiamente illustrata in un articolo su \"Casabella\"\" , corredato da uno scritto dell'autore, insieme con altri due suoi progetti, viene vista inoltre come il segnale di un mutamento nel percorso progettuale dell'architetto, dal radicalismo degli anni di collaborazione con Superstudio verso un interesse alla prassi del costruire, con attenzione alle funzioni e all'uso dei materiali ."}
{"id": "1795344", "revid": "73843", "url": "https://it.wikipedia.org/wiki?curid=1795344", "title": "La Punta", "text": "La spiaggia la Punta \u00e8 l'estremit\u00e0 nord del lago di Como sita nel comune di Sorico.\nIl lembo costiero fa parte della Riserva del Pian di Spagna ed \u00e8 l'unica spiaggia del lago di Como formata da sabbia naturale grazie all'apporto detritico dei fiumi Mera e Adda. \nDurante gli anni '50 \u00e8 stata area soggetta a massiccia bonifica che ne ha eliminato le preesistenti paludi lacustri.\nOggi \u00e8 punto turistico per gli amanti degli sport d'acqua. "}
{"id": "1795345", "revid": "123604647", "url": "https://it.wikipedia.org/wiki?curid=1795345", "title": "Film catastrofico", "text": "Il film catastrofico o cinema catastrofico \u00e8 un filone cinematografico, utilizzato in film del genere thriller, drammatico e avventuroso, che sviluppa la tematica tipicamente del disastro naturale o provocato dall'uomo e della relazione con esso, fino a spingersi talvolta alla possibile scomparsa del genere umano sulla Terra. Nell'ambito della fantascienza, il filone catastrofico (o catastrofista) viene fatto rientrare nella fantascienza apocalittica.\nStoria.\nIl cinema catastrofico viene fatto risalire all'attivit\u00e0 di Felix E. Feist che nel 1933 diresse \"La distruzione del mondo\" (\"Deluge\"), film incentrato su un'eclisse solare che porta a uno sconvolgimento delle maree e alla distruzione della civilt\u00e0 umana. \nIl successo internazionale del genere avviene agli inizi degli anni settanta, con l'avvento del catastrofismo moderno e l'uscita nelle sale di \"Airport\", diretto da George Seaton. Successi quali \"L'avventura del Poseidon\" e \"L'inferno di cristallo\" consolidano in quegli anni il genere, che trover\u00e0 a partire dagli anni novanta, con l'avvento della computer grafica, nuove espressioni visive. Il primo di questi film con forte interazione tra recitazione ed effetti visivi a ottenere grande successo internazionale \u00e8 \"Independence Day\", diretto da Roland Emmerich nel 1996. Nel 1998 sono usciti inoltre Armageddon - Giudizio finale e Deep Impact. Roland Emmerich ha prodotto altri film catastrofici come \"The Day After Tomorrow - L'alba del giorno dopo\" e \"2012\", uscito nel 2009 in Italia.\nIl genere catastrofico, fin dalla sua nascita negli anni settanta, ha avuto una diffusione parallela anche sotto forma di film per la TV. \nNegli anni novanta, con l'introduzione della computer grafica, questi prodotti, solitamente girati con un basso costo, hanno guadagnato pi\u00f9 popolarit\u00e0. Il film catastrofico moderno pi\u00f9 noto al pubblico mondiale \u00e8 senz'altro Titanic, diretto da James Cameron nel 1997.\nUno dei film catastrofici pi\u00f9 conosciuti del 2020 \u00e8 Greenland, che ha ottenuto un ottimo successo commerciale del film nonostante la crisi globale del cinema, a causa della Pandemia di COVID-19 del 2020. Il film racconta le vicende di una famiglia di Atlanta alle prese con diverse piogge di comete che stanno colpendo la Terra, nonch\u00e8 di un grosso meteorite che distrugger\u00e0 la Terra tra 48 ore. Gi\u00e0 diverse citt\u00e0 del mondo sono state distrutte dalle comete (es. Tampa e la Florida all'inizio, e poi col proseguire del film anche Bogot\u00e0, Seattle, Tokyo, New York, Reykjavik, Sydney e Parigi), ma il conto alla rovescia all'apocalisse globale si sta avvicinando allo zero. L'unica possibilit\u00e0 di salvarsi sono dei bunker o dei rifugi sotterranei, uno di questi collocato in Groenlandia. La famiglia quindi \u00e8 stata selezionata ed \u00e8 impegnata in una corsa contro il tempo nella speranza di salire su uno degli aerei diretti in Groenlandia. Le comete non accennano a diminuire, mentre il tempo alla fine del mondo sta per scadere, e quindi la famiglia deve raggiungere il bunker il pi\u00f9 presto possibile e a mettersi in salvo prima che sar\u00e0 troppo tardi."}
{"id": "1795350", "revid": "113572044", "url": "https://it.wikipedia.org/wiki?curid=1795350", "title": "Time Honoured Ghosts", "text": "Time Honoured Ghosts \u00e8 un album della band rock britannica Barclay James Harvest, pubblicato nel 1975."}
{"id": "1795351", "revid": "118110916", "url": "https://it.wikipedia.org/wiki?curid=1795351", "title": "I leoni della guerra", "text": "I leoni della guerra (\"Raid on Entebbe\") \u00e8 un film per la televisione del 1977, diretto da Irvin Kershner.\nLa pellicola prende spunto dall'Operazione Entebbe avvenuta nell'aeroporto della citt\u00e0 ugandese tra il 3 e il 4 luglio 1976. \nIspirato a fatti realmente accaduti, il film descrive lo spettacolare intervento risolutivo di una squadra speciale dell'esercito israeliano, comandata nella realt\u00e0 dal fratello del futuro primo ministro israeliano Benjamin Netanyahu, il tenente colonnello Yonatan Netanyahu, unico israeliano caduto durante l'azione.\nTrama.\nIl 27 giugno 1976, un gruppo di quattro terroristi, due palestinesi e due tedeschi dirotta un volo partito da Tel Aviv per Parigi e lo fa atterrare a Entebbe, in Uganda. Parte dei passeggeri vengono liberati, perch\u00e9 i palestinesi vogliono trattenere prigionieri solo quelli israeliani o ebrei, un centinaio, minacciandoli di morte. Il pilota francese e l'equipaggio coraggiosamente rifiutano di essere liberati e scelgono di rimanere anch'essi fra gli ostaggi.\nIl governo israeliano non intende negoziare con i terroristi, ma facendo leva su Idi Amin Dada (l'allora presidente ugandese) che, pur essendo complice dei terroristi punta alla propaganda, ottiene una dilazione dell'ultimatum e prepara un'azione militare. \nLe forze speciali israeliane arrivano nella notte fra il 3 e il 4 luglio nell'aeroporto africano, scaricano da un aereo una Mercedes di rappresentanza con cui le teste di cuoio si avvicinano all'edificio dove sono asserragliati i dirottatori, fingendo una visita improvvisa di Idi Amin Dada. Penetrati nell'edificio, i soldati israeliani uccidono tutti i terroristi e, dopo momenti di terrore, liberano finalmente gli ostaggi. Nel conflitto moriranno il tenente colonnello Netanyahu e 4 ostaggi. \nProduzione.\nIl film tv \u00e8 stato interamente girato negli Stati Uniti. Le scene che riguardano sia l'aeroporto di Entebbe sia la base operativa della IAF sono state girate presso lo Stockton Metropolitan Airport di Stockton, California. \nDVD.\nDa luglio 2019, \u00e8 reperibile su DVD (in italiano)."}
{"id": "1795355", "revid": "36426", "url": "https://it.wikipedia.org/wiki?curid=1795355", "title": "Villa Iozzelli", "text": "Villa Iozzelli \u00e8 un edificio situato in via S. Quirico 17, in localit\u00e0 ll Pettirosso, nel comune di Pistoia.\nStoria.\nNel 1969 Giovanni Michelucci inizia la progettazione di una casa unifamiliare per il dott. Giovan Carlo Iozzelli, con il quale era entrato in contatto tramite l'ingegner Gianfranco Biagini, che sar\u00e0 il direttore dei lavori.\nIl luogo, sulle pendici collinari che delimitano a nord-est la pianura pistoiese, conservava, negli anni Settanta, e mantiene ancora, un carattere agreste e gode di una posizione panoramica. Si tratta inoltre una zona nota e cara a Michelucci, che qui passeggiava con gli amici del gruppo del \"Cenacolo\" quando, negli anni Venti, si riunivano nella casa colonica di Agostini, posta poco pi\u00f9 a valle.\nIl primo progetto prevede l'accesso alla loggia che si trova al primo piano, rivolta verso valle, attraverso una rampa gradonata coperta con una leggera volta a botte. Questa versione del progetto non viene approvata dalla commissione edilizia e di conseguenza si rende necessario ripiegare su una soluzione a doppia scalinata ai due estremi della loggia, che risulta quindi prolungata per l'intera lunghezza della casa.\nL'idea di Michelucci \u00e8 di realizzare in pietra le strutture portanti verticali ed \u00e8 questo l'orientamento seguito in quasi tutto l'edificio. In corso di esecuzione, tuttavia, i pilastri del fronte lungo, che sorreggono la loggia, vengono realizzati dal direttore dei lavori in cemento armato, in base a considerazioni di carattere statico, e il progettista sceglie, per una esigenza di sincerit\u00e0 espressiva, di lasciare a vista questo materiale.\nI lavori subiscono un'interruzione, poco dopo aver gettato le fondamenta, per un periodo di malattia di Michelucci.\nDurante la costruzione il progettista, servendosi di esperti artigiani locali e con l'ausilio dell'ing. Biagini, cura la realizzazione dei particolari degli esterni - ringhiere in ferro, portoncini e portoni - e si occupa personalmente della scelta dei materiali, in particolare della pietra di varie tonalit\u00e0 di colore, estratta dalle cave di Monsummano che erano all'epoca gi\u00e0 in via di chiusura. Suggerisce inoltre il riadattamento di pezzi di produzione Breda per gli elementi metallici posti sopra i pilastri della loggia e disegna la scala, il caminetto e parte dell'arredo, coinvolgendo nella realizzazione del frontale in rame del caminetto la fonderia di famiglia e, nella esecuzione delle parti in legno, la ditta Fantacci, di Agliana.\nContemporaneamente alla costruzione dell'edificio viene progettato e realizzato il giardino dalla ditta Zelari.\nNel 1974 la casa \u00e8 conclusa.\nEssa ha retto ottimamente la verifica del tempo, e dell'uso da parte di una famiglia numerosa, e ha ospitato ancora pi\u00f9 volte, come amico, il progettista, che tornava in un luogo a lui caro.\nDescrizione.\nI muri in pietra di Monsummano, nei toni del grigio, rosato e ocra pallido, e le due ampie falde del tetto in laterizio convivono in buona armonia con il paesaggio della collina pistoiese. Una trama di pilastri in pietra si dispone a ridosso dei due lati corti dell'edificio, che si sviluppa in prevalenza nel senso della lunghezza, con forma pressoch\u017d rettangolare. I lati lunghi risultano leggermente arcuati e la fronte verso valle, esposta a sud-ovest, \u00e8 riparata da un profondo loggiato, al piano terra e al primo piano, sorretto da snelli pilastri in cemento armato, terminanti con elementi metallici che sorreggono la falda del tetto.\nL'ingresso principale della villa si trova al piano seminterrato dove una scala a due rampe, disegnata anche nei particolari da Michelucci con gradini in cardoso, corrimano in legno e ringhiera in cristallo sorretta da struttura in ferro e rame, conduce al primo piano.\nLo spazio del soggiorno, della scala e del percorso sopraelevato che conduce alle quattro camere da letto e ai servizi, risulta privo di diaframmi, con un effetto di dilatazione e luminosit\u00e0, accresciuto dalla parete vetrata, aperta sul verde del giardino, contro la quale si staglia la scala.\nNel soggiorno si trova il grande caminetto, con frontale in lastre di rame, realizzate su disegno del progettista nelle officine Fab di Renzo Michelucci. La cappa, in intonaco bianco, \u00e8 abilmente sagomata a suggerire l'idea della tenda, che compare, in diversa scala, in altre opere dell'architetto.\nUn mobile parete contiene la scala e il percorso che immette alle camere da letto e ai servizi, posti a un livello leggermente superiore.\nSullo stesso livello del soggiorno si trova il locale per il pranzo e l'ampia cucina, dove i mobili in legno e il caminetto sono sempre su disegno di Michelucci.\nUn'ultima rampa della scala sale agli ambienti mansardati e alla soffitta.\nFortuna critica.\nMentre per Belluzzi e Conforti \"se l'immagine esterna della casa appare abbastanza convenzionale (...) lo spazio interno offre scorci degni del migliore Michelucci\", Borsi considera piuttosto questa casa, insieme con casa Reali, una \"sorta di civetteria: quella di non rifiutare mai una occasione di costruire...\" , mentre Suppressa sottolinea il dialogo con l'ambiente naturale che circonda l'edificio ."}
{"id": "1795368", "revid": "36426", "url": "https://it.wikipedia.org/wiki?curid=1795368", "title": "Villino Pacini", "text": "Il Villino Pacini \u00e8 un edificio situato in viale Petrocchi 155 a Pistoia.\nStoria.\nIl villino viene costruito su progetto dell'architetto Ferdinando Pacini, morto in giovane et\u00e0, per il fratello Dante, dilettante di scultura e titolare di un'impresa edile, che viene impegnata appunto nei lavori di costruzione terminati nel 1909. La data di costruzione \u00e8 riportata, insieme alle iniziali F.P. del progettista, nel fregio dipinto sotto la gronda.\nIl progetto originale \u00e8 costituito da un edificio plurifamiliare, di pianta rettangolare su tre livelli al quale, dopo la seconda guerra, viene aggiunto, all'angolo con via Desideri, un volume di pianta quadrata di minore altezza.\nDescrizione.\nL'edificio sorge lungo il viale Petrocchi, un'importante arteria stradale che costeggia il tratto occidentale delle mura urbane, all'angolo con via Padre Ippolito Desideri. Le crescenti necessit\u00e0 di espansione edilizia della citt\u00e0 all'inizio del secolo trovano sbocco nella zona ovest, considerata la migliore per esposizione e altimetria. In particolare, l'area compresa tra Porta al Borgo e via Vergiolesi \u00e8 caratterizzata dalla costruzione, negli anni Venti, di insediamenti residenziali destinati alla media e alta borghesia di cui il villino Pacini costituisce un raffinato precedente. La tipologia edilizia pi\u00f9 diffusa \u00e8 il villino, in genere plurifamiliare, circondato da uno spazio verde recintato e caratterizzato talvolta da una certa ricercatezza formale come nel caso dei villini Desy su via Desideri.\nL'impianto planimetrico \u00e8 abbastanza comune, caratterizzato da un corpo scala centrale che consente l'accesso alla coppia di appartamenti ricavati su ogni singolo piano. Anche dal punto di vista volumetrico la soluzione adottata risulta molto semplice: un unico blocco, di pianta rettangolare, si sviluppa perpendicolarmente al fronte stradale ed \u00e8 affiancato a nord dal volume costruito successivamente all'angolo con via Desideri. I prospetti, a eccezione della facciata su viale Petrocchi, non presentano alcun elemento di interesse e sono segnati solo dal vuoto delle aperture.\nParticolarmente ricercato invece il disegno del prospetto principale in cui si mescolano elementi decorativi liberty a motivi di gusto neocinquecentesco. Il piano terra \u00e8 evidenziato da una decorazione a finto bugnato realizzata in cemento con un portale coperto da un balcone, ornato da piccoli pannelli a motivi floreali ripetuti ai lati del passo carraio, e sormontato da una decorazione a festoni di frutta dipinta. Le finestre del piano nobile sono invece caratterizzate da frontoni a volute sorretti da fantasiosi mascheroni. Alcune pitture dell'Arcangioli decorano il sottogronda; dello stesso artista sono i dipinti raffiguranti le quattro stagioni che impreziosivano originariamente l'ingresso. Particolare il disegno della balaustra in ferro battuto della scala, realizzata dall'officina Bruni su disegno dello stesso Pacini.\nFortuna critica.\nL'originalit\u00e0 dell'apparato decorativo che orna la facciata e il corpo scala del villino, lontano dai ricorrenti motivi dell'epoca, ha richiamato l'attenzione degli studiosi del liberty in Toscana che, dopo una prima segnalazione , hanno fatto seguire altri studi ."}
{"id": "1795377", "revid": "188323", "url": "https://it.wikipedia.org/wiki?curid=1795377", "title": "Manto stradale", "text": ""}
{"id": "1795378", "revid": "188323", "url": "https://it.wikipedia.org/wiki?curid=1795378", "title": "Ammortizzatore di sterzo", "text": "L'ammortizzatore di sterzo o freno di sterzo \u00e8 un dispositivo che ha il compito di smorzare la rotazione del manubrio di una moto o di un volante di un autoveicolo. Questo dispositivo viene montato principalmente sulle motociclette, ma esistono ammortizzatori utilizzati su biciclette, automobili e fuoristrada.\nL'ammortizzatore di sterzo ha soppiantato (ad eccezione di alcune applicazioni particolari e vintage) il precedente \"frenasterzo\" o \"freno di sterzo\", il quale veniva utilizzato gi\u00e0 agli albori del motociclismo, come la BMW R32 del 1923 e che basava il suo funzionamento sull'attrito radente, alcune applicazioni prevedevano un azionamento remoto tramite manettino e cavo metallico, come nel caso della Sunbeam 90\u00a0500 sottocanna del 1928\nDescrizione &amp; funzione.\nSi tratta di un ammortizzatore basato sui liquidi, collegato solidalmente al telaio da una parte, mentre l'altra estremit\u00e0 viene collegata ad un organo dello sterzo.\nL'ammortizzatore di sterzo ha il compito di ridurre la trasmissione di forze dalla ruota al manubrio o al volante, pi\u00f9 precisamente le forze laterali che imprimono una rotazione della ruota e del relativo volante o manubrio, le quali altrimenti andrebbero a stressare le braccia del guidatore e possono indurre l'effetto wobble.\nL'inconveniente dell'ammortizzatore di sterzo \u00e8 l'effetto d'irrigidimento dello sterzo, che pu\u00f2 essere controproducente in situazioni di curve in successione, motivo per cui tale sistema \u00e8 quasi sempre del tipo regolabile o nel caso sia a taratura fissa esso ha generalmente uno smorzamento molto contenuto.\nTipologia.\nQuesti ammortizzatori possono essere di varia natura:\nIl funzionamento dell'ammortizzatore pu\u00f2 essere:\nCaratteristiche.\nGli ammortizzatori moderni possono essere di due tipi:\nSulle motociclette, gli ammortizzatori di sterzo possono essere disposti:\nNegli autoveicoli, l'ammortizzatore di sterzo \u00e8 collegato alla scatola dello sterzo o agli snodi ad essa direttamente connessi ed al telaio.\nRegolazioni.\nAlcuni ammortizzatori possono consentire la regolazione del freno offerto a contrasto della rotazione dello sterzo. Possono essere disponibili anche regolazioni per il circuito dell'\"alta velocit\u00e0\", che si aziona nelle rotazioni pi\u00f9 violente.\nEsistono modelli che consentono di stabilire il \"fine corsa\" dello sterzo rispetto alla posizione centrale o di \"disinserire\" il dispositivo in modo da utilizzare il volante in maniera libera.\nDa ricordare anche gli ammortizzatori a controllo elettronico che vengono automaticamente regolati nel loro intervento da una centralina elettronica. Un esempio \u00e8 l'ammortizzatore HESD (Honda Electronic Steering Damper) della Honda, che ha debuttato nel 2004"}
{"id": "1795382", "revid": "1310927", "url": "https://it.wikipedia.org/wiki?curid=1795382", "title": "Moreno Aoas Vidal", "text": "Carriera.\nComincia la carriera tra le file del Corinthians con il quale esordisce da professionista. Gioca anche in Europa, precisamente in Svizzera nel 2004, con la formazione del Chiasso. Al suo rientro in patria veste le maglie, in ordine, dell'Atletico Paranaense, del Santa Cruz Futebol Clube, del Fortaleza Esporte Clube e infine del Botafogo. Da qui, nella sessione invernale del calciomercato, viene acquistato dall'Udinese, dove non \u00e8 riuscito ancora a compiere l'esordio in gare ufficiali in nessuna competizione."}
{"id": "1795386", "revid": "647919", "url": "https://it.wikipedia.org/wiki?curid=1795386", "title": "Antropofaga", "text": ""}
{"id": "1795387", "revid": "647919", "url": "https://it.wikipedia.org/wiki?curid=1795387", "title": "Antropofagi", "text": ""}
{"id": "1795391", "revid": "263308", "url": "https://it.wikipedia.org/wiki?curid=1795391", "title": "Gatto blu di Russia", "text": ""}
{"id": "1795392", "revid": "36426", "url": "https://it.wikipedia.org/wiki?curid=1795392", "title": "Mura di Talamone", "text": "Le mura di Talamone costituiscono il sistema difensivo dell'omonimo borgo della costa tirrenica.\nStoria.\nLa cinta muraria fu eretta dagli Aldobrandeschi nel corso del Duecento; i lavori si svolsero quasi in contemporanea alla costruzione della rocca, situata nel punto pi\u00f9 alto del promontorio su cui sorse l'abitato.\nTra il Quattrocento e il Cinquecento, periodo in cui Talamone esperiva il dominio dei Senesi, si verificarono assedi e incursioni provenienti dal mare, che causarono gravi danni anche alla cinta muraria. La prima ristrutturazione inizi\u00f2 nel 1465 quando furono incaricati per i lavori di restauro i lombardi Elia Mattei, Pietro Giovanni e Giovanni Albini, e prosegu\u00ec negli anni successivi. Nel 1541 fu l'architetto Antonio Maria Lari a sovraintendere ai lavori, volti a recuperare la struttura difensiva, danneggiata pochi anni prima da una incursione di pirati.\nIl cruento passaggio della localit\u00e0 allo Stato dei Presidii nel 1559 determin\u00f2 ulteriori danneggiamenti alla cerchia muraria, che venne ristrutturata e potenziata dagli Spagnoli nel corso dei decenni successivi.\nNell'Ottocento ebbero luogo altri restauri, prima che i bombardamenti della seconda guerra mondiale danneggiassero ulteriormente la struttura. Nella seconda met\u00e0 del XX secolo si recuperarono dei tratti delle mura che erano rimasti intatti.\nDescrizione.\nLe mura di Talamone delimitano parzialmente il nucleo storico dell'omonima localit\u00e0.\nSi conservano alcuni tratti di cortina muraria a protezione dell'area in cui sorge la Rocca aldobrandesca, che risulta incorporata con le pareti esterne nel circuito murario. Altri tratti di mura si trovano a delimitare il lato orientale del borgo che guarda verso la parte pi\u00f9 interna del golfo, ove in alcuni punti risultano incorporate in pareti di edifici. Proprio sul lato est \u00e8 riportata una citazione del Purgatorio di Dante, che recita:\nLe cortine murarie si presentano ovunque rivestite in pietrame, lungo il circuito murario sono addossati i resti di alcune torri che in passato svolgevano funzioni di avvistamento e di guardia."}
{"id": "1795393", "revid": "647919", "url": "https://it.wikipedia.org/wiki?curid=1795393", "title": "Antropofaghe", "text": ""}
{"id": "1795400", "revid": "263308", "url": "https://it.wikipedia.org/wiki?curid=1795400", "title": "British shorthair", "text": ""}
{"id": "1795406", "revid": "121131283", "url": "https://it.wikipedia.org/wiki?curid=1795406", "title": "Chiavano", "text": "Chiavano \u00e8 una frazione del comune di Cascia (PG), distante circa 8\u00a0km dal capoluogo e collocato a ben 1.128 .\nSecondo i dati Istat del 2001, il paese \u00e8 abitato da 38 residenti .\nGi\u00e0 sede del ducato della nobile famiglia Chiavano, vassalli dei duchi di Spoleto. Distrutta con il terremoto del 19 settembre 1979 e ricostruita nella vallata sottostante, \u00e8 stata oggetto di una visita pastorale di papa Giovanni Paolo II.\nTra i monumenti da ricordare, nel paese abbandonato, ci sono la chiesa parrocchiale di S. Ilario risalente al XIV secolo e ci\u00f2 che rimane della torre dell'antico Castello di Chiavano.\nDopo il terremoto distruttivo del '79, si \u00e8 scelto di edificare il paese nuovo, non dove sorgeva il vecchio, bens\u00ec su un versante di un monte adiacente al precedente. La posizione gode di un'ottima vista sul Pian di Chiavano, infatti durante le giornate pi\u00f9 limpide si possono chiaramente scorgere all'orizzonte il Monte Cambio e il Monte Terminillo, con i loro picchi innevati d'inverno e verdi d'estate. Prima di intercettare i ripidi pendii dell'Appennino si incontrano nelle vicinanze i paesi di: Villa San Silvestro (col suo tempio romano del III secolo a.C.), Trognano, Coronella, Buda, Terzone San Pietro e San Paolo, e per ultima, su di un colle anch'essa, Pianezza."}
{"id": "1795408", "revid": "773636", "url": "https://it.wikipedia.org/wiki?curid=1795408", "title": "Chiesa della Beata Maria Vergine", "text": "La chiesa della Beata Maria Vergine \u00e8 un edificio sacro situato a Larderello, nel comune di Pomarance.\nStoria.\nNel 1954 la Societ\u00e0 chimica Larderello incarica Giovanni Michelucci in qualit\u00e0 di capogruppo (gli altri componenti saranno gli architetti Isotta, Bartolucci, Sansoni e Bellucci) di studiare un piano di sviluppo per il piccolo nucleo urbano di Larderello, da edificarsi in prossimit\u00e0 degli impianti industriali: vengono concepite strutture abitative ed un'articolata serie di servizi (teatro, scuola, negozi, centro sportivo) tra i quali \u00e8 compresa anche la chiesa parrocchiale, la cui progettazione viene affidata allo stesso Michelucci. Il progetto di massima viene definito nel marzo del 1956 e quello definitivo pochi mesi dopo: assieme alla chiesa l'architetto progetta anche la canonica e l'attigua casa destinata ai dirigenti. I lavori di costruzione, appaltati all'impresa Pontello di Firenze e, per le strutture in cemento, alla Siderocemento di Milano, vengono avviati gi\u00e0 nell'agosto del 1956; la struttura portante sorge tra la fine del 1956 ed i primi mesi del 1957, mentre Michelucci definisce le finiture e gli apparati decorativi: qualche rallentamento si verifica a seguito della complessit\u00e0 dei calcoli strutturali, eseguiti dall'ingegner Tagliaventi. La chiesa \u00e8 finalmente inaugurata il primo maggio del 1958 con la consacrazione alla Beata Maria Vergine.\nDescrizione.\nLa chiesa \u00e8 situata all'interno del villaggio di Larderello, in posizione di mezzacosta sulla collina dominante la sottostante vallata, connotata dalla presenza emergente dei grandi volumi conici dei soffioni e della trama dei vapordotti, costituenti una fitta rete tecnologica fortemente contrastante con il preesistente paesaggio naturale. La chiesa di Santa Maria \u00e8 situata in prossimit\u00e0 di una strada dall'andamento sinuoso che serve tutto il villaggio ed \u00e8 circondata da edifici in linea a destinazione residenziale: una fitta siepe di arbusti e di alberature funge da naturale fondale all'emergere della massa chiara della chiesa e del campanile, facilmente individuabile anche da fondovalle.\nEsterno.\nLa chiesa \u00e8 caratterizzata da una volumetria ed un impianto articolati - giocati attorno ai due temi emergenti, e allineati sul medesimo asse longitudinale, del tamburo della cupola e del campanile - e \u00e8 fortemente connotata dal ruolo predominante assunto dall'elemento parete, risolto con un raffinato e calibrato equilibrio tra tettonica e decorazione. Il complesso si articola nei tre diversi corpi dell'aula - al quale si addossa sul lato orientale il volume dell'oratorio - della cappella e della canonica, queste ultime concepite come due bracci emergenti (pi\u00f9 contenuto il primo) dal lato nord dell'edificio principale.\nIl fronte principale, affacciato sulla vallata ed aperto verso il villaggio, \u00e8 caratterizzato al primo ordine da uno pseudopronao sovrastato da un timpano ribassato e connotato da un motivo di tre fasce orizzontali (pietra - onice -pietra) decorate con motivi geometrici: gli altri fronti propongono al primo livello la medesima scansione a fasce orizzontali (pietra - onice o vetro - pietra) e al livello sovrastante la raffinata trama geometrica (pietra ed onice) del corpo ottagono del massiccio tamburo della cupola, concluso da una copertura metallica dal cui centro emerge una sorta di lucernario, anch'esso di base ottagona e con rivestimento metallico.\nIl volume circolare della cappella \u00e8 ripartito in due fasce lapidee, la seconda delle quali presenta una griglia geometrica, ed \u00e8 concluso da una semplice cupoletta ribassata rivestita a lastre metalliche, mentre il corpo verticale del campanile, inserito ad intersezione tra il coro della chiesa ed il retrostante oratorio, \u00e8 caratterizzato da una struttura a traliccio che rimanda a certe tipologie industriali connesse alle attivit\u00e0 estrattive. Il corpo della canonica, su un piano fuori terra ed a sviluppo longitudinale, \u00e8 caratterizzato da un portico, scandito da pilastri architravati, dal quale si accede ai due nuclei della canonica vera e propria ed a quello, ruotato di 30\u00a1 gradi rispetto all'asse del precedente ed a pianta quadrata, della residenza, che emerge dall'attiguo portico per la maggior altezza.\nInterno.\nRelativamente alla chiesa, dal pronao si accede direttamente all'aula basilicale, a pianta ottagona allungata e caratterizzata dalla compenetrazione dell'impianto centrale e di quello longitudinale. Questa \u00e8 perimetrata da una serie di otto pilastri che oltre ad essere il naturale sostegno per il sovrastante trasparente tamburo - sul quale si imposta la copertura nervata in cemento che ripropone in forma digradante l'archetipo ottagono - e per i costoloni della copertura, fungono da elemento di congiunzione con il deambulatorio. Le pareti di quest'ultimo sono scandite orizzontalmente in tre fasce (basamento lapideo, diaframma trasparente in onice e vetro dipinto, cornice in pietra decorata) che scandiscono ritmicamente il suggestivo percorso della via crucis.\nNella zona presbiterale il deambulatorio si interrompe per far posto ai due altari laterali ed all'altare maggiore, dietro al quale si organizzano, secondo una pianta quadrata, il coro, dominato dal ballatoio aggettante con l'organo, la sacrestia ed infine la cella campanaria. L'intero volume della chiesa \u00e8 immerso in una luce diffusa dai toni particolarmente caldi, giacch\u00e9 i diaframmi in onice ed alabastro, azzurro violacei all'esterno, assumono all'interno tonalit\u00e0 che vanno dal bianco al giallo all'arancio.\nLa zona del presbiterio \u00e8 stata ristrutturata nell'agosto del 1987, come si legge in una targa affissa all'interno, su progetto dello stesso Michelucci.\nFortuna critica.\nSin dalla costruzione, l'opera di Michelucci attrae l'interesse della cultura architettonica contemporanea, inducendo pressoch\u00e9 unanimemente giudizi positivi: la critica - da Koenig a Polano ha in generale evidenziato i riferimenti alla estetica strutturale di Perret, introducendo inoltre altre similitudini quali i preziosismi decorativi secessionisti o l'uso decorativo degli orditi di certe prove di Poelzig. Sono stati giustamente sottolineati inoltre da una parte l'importanza della ricerca strutturale e dall'altra il richiamo ad un mondo arcaico ed alla cultura popolare (richiamo che lo stesso Michelucci ha chiaramente riconosciuto), nonch\u00e9 l'originale soluzione apportata al tema dello spazio liturgico, che si configura come un'evidente anticipazione a molte delle realizzazioni successive (Koenig, 1968). Entusiasta senza riserve il giudizio di Pellegrin (1959) che, un anno dopo l'inaugurazione della chiesa, ne loda l'ambientazione perfetta e l'uso superlativo della materia, straordinario nell'attuale clima italiano: particolarmente riuscita a suo giudizio la contrapposizione tra la conchiusa forma geometrica della chiesa e lo strutturalismo del campanile e il rapporto tra la prima e il duro paesaggio che spicca per l'essenzialit\u00e0 del connubio geometria-materia; ci\u00f2 fa s\u00ec che la modernit\u00e0 di quest'opera non risieda tanto nella planimetria articolata n\u00e9 nella volumetria risoluta bens\u00ec nella complementarit\u00e0 degli elementi, attraverso il sapiente e inedito trattamento dell'involucro.\nLe poche riserve espresse riguardano le concessioni eccessive al gusto popolare nei dettagli dell'arredo e gli eccessi strutturalistici che inevitabilmente conducono ad un'opera fortemente introversa, sottolineati da Ricci. A questo chiesa si rif\u00e0 l'architettura della chiesa di San Giuseppe Operaio nella periferia ovest di Sansepolcro, progettata da Giovanni Cecconi e costruita fra 1962 e 1966."}
{"id": "1795427", "revid": "263308", "url": "https://it.wikipedia.org/wiki?curid=1795427", "title": "Gatto Certosino", "text": ""}
{"id": "1795429", "revid": "118487169", "url": "https://it.wikipedia.org/wiki?curid=1795429", "title": "Sicut Dudum", "text": " Sicut Dudum \u00e8 una bolla di papa Eugenio IV del 13 gennaio 1435, che riprende un testo pressoch\u00e9 identico del 17 dicembre 1434 dal titolo Creator omnium . \u00c8 il primo documento scritto divulgato dalla Santa Sede contro la schiavit\u00f9.\nDescrizione.\nDopo il 1430 gli Spagnoli avevano scoperto e colonizzato le Isole Canarie e avevano cominciato a ridurne in schiavit\u00f9 la popolazione. Informato di questo fatto, papa Eugenio IV indirizz\u00f2 al vescovo locale, Fernando de Lanzarote, la bolla \"Sicut Dudum\" con la quale, in modo netto e senza ambiguit\u00e0, condanna la schiavit\u00f9 delle popolazioni indigene e, sotto pena di scomunica \"ipso facto\", obbliga, entro 15 giorni dalla ricezione della bolla, a ridar loro quella libert\u00e0 che avevano in precedenza senza alcuna ricompensa economica. Queste persone devono essere considerate totalmente e per sempre libere (\"ac totaliter liberos perpetuo esse\").\nLe indicazioni di questa bolla di papa Eugenio rimasero per\u00f2 disattese, se \u00e8 vero che i successori Pio II e Sisto IV dovettero ribadire l'illiceit\u00e0 della schiavit\u00f9 nelle Isole Canarie."}
{"id": "1795436", "revid": "122879515", "url": "https://it.wikipedia.org/wiki?curid=1795436", "title": "Here Comes the Sun", "text": "Here Comes the Sun \u00e8 una canzone dei Beatles del 1969, contenuta nell'album \"Abbey Road\" e composta da George Harrison.\nDescrizione.\nStoria.\nHarrison, tra il 1968 e il 1969, stava passando un periodo molto sgradevole, a causa delle spiacevoli registrazioni per il \"White Album\" seguite dalle ancora peggiori di \"Let It Be\", dopo le quali George aveva temporaneamente lasciato il gruppo. Era stato inoltre arrestato per possesso di marijuana.\nUn giorno della primavera del 1969, Harrison, invece di partecipare ai noiosi affari burocratici della neonata Apple, si present\u00f2 a casa dell'amico Eric Clapton per fargli ascoltare dei nastri. Finita la seduta di ascolto, i due si riposarono nel giardino della villa, dove il sole batteva forte, e proprio in quel momento venne a George l'ispirazione per questa canzone, dedicata al sole.\nIl brano \u00e8 considerato una delle migliori composizioni di Harrison, insieme a \"Something\". \nIl pezzo fu registrato senza l'apporto di John Lennon, ancora ricoverato in ospedale dopo un incidente stradale.\nComposizione.\nL'uso peculiare della chitarra acustica innalzata di 7 semitoni crea quel suono scintillante e cristallino che contraddistingue tutto il brano, e soprattutto l'inconfondibile introduzione. Harrison adotta uno stile di pennata molto in voga al tempo: usando il plettro, riesce a pizzicare pi\u00f9 corde con diverso ritmo, in modo da suonare contemporaneamente melodia e armonia.\nL'andamento ritmico \u00e8 complesso: alternando battute in 11/8, 4/4 e 7/8 e con un astuto quanto studiato uso delle cadenze, questa sezione risulta strana, eppure di facile ascolto, come le simili soluzioni adottate da John Lennon in \"She Said She Said\" o \"Happiness Is a Warm Gun\"."}
{"id": "1795450", "revid": "124850814", "url": "https://it.wikipedia.org/wiki?curid=1795450", "title": "Ennodio Messala", "text": " \nBiografia.\nFiglio di Anicio Probo Fausto, console del 490, e di Ciniegia, era fratello di Rufio Magno Fausto Avieno, console nel 502. Era imparentato con il poeta Magno Felice Ennodio, di cui era anche amico e col quale scambi\u00f2 diverse lettere.\nNel 506 fu console scelto dalla corte ostrogota per l'Occidente, assieme ad Areobindo Dagalaifo Areobindo, scelto dalla corte romana d'Oriente.\nSi spos\u00f2 tra il 512 e il 513, come attestato dalle lettere di Ennodio."}
{"id": "1795451", "revid": "767487", "url": "https://it.wikipedia.org/wiki?curid=1795451", "title": "Lino Vitale", "text": "Nato a Vinchiaturo, piccolo paese nei pressi di Campobasso, da Francesco, ferroviere, e Assunta De Nicola, casalinga, complet\u00f2 gli studi a Napoli dove consegu\u00ec la maturit\u00e0 classica al liceo G. Vico e, nel 1946, la laurea in legge.\nChiamato alle armi nel 1941 con il 58\u00ba reggimento di fanteria, frequent\u00f2 la scuola allievi ufficiali di Padova. Nominato sottotenente, fu destinato alla divisione autotrasportata \"Piave\" con la quale nel 1942 partecip\u00f2 alla rioccupazione della Francia, tra Mentone e Tolone.\nA Roma nel 1943, dopo l'armistizio prese parte ai brevi scontri di Monterotondo, quindi fu catturato dai tedeschi. Avviato a un campo di concentramento in Germania, riusc\u00ec a fuggire lanciandosi dal treno in corsa.\nIscritto alla Democrazia Cristiana dal 1945, dal 1956 ne fu segretario provinciale e regionale dal 1969; venne eletto consigliere nazionale della DC nei congressi del 1962 e 1964.\nConsigliere e assessore provinciale dal 1956, dal 1963 fondatore e presidente della Cassa di Risparmio Molisana. Fu deputato nella VI legislatura (1972-1976), eletto con 37.813 preferenze.\nConiugato con Irma Pirolli (Pozzilli 1921-Termoli 1983), ebbe tre figli:"}
{"id": "1795452", "revid": "767487", "url": "https://it.wikipedia.org/wiki?curid=1795452", "title": "Tarcal", "text": "Tarcal \u00e8 un comune dell'Ungheria di 3.276 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n.\nConosciuto una volta come Tarczal, villaggio della regione ungherese del Tokaj-Hegyalja, \u00e8 una zona di produzione del miglior vino Tokaji con i comuni di M\u00e1d e Tokaj. Tale vino \u00e8 conosciuto gi\u00e0 dal Quattrocento ed \u00e8 tuttora prodotto secondo tradizione nelle tipologie Azs\u00fa, Late Harvest, Dry, Szamorodni, Essencia.\nIl paese si sviluppa lungo la strada statale che porta verso Tokaj. Interessanti le sue due chiese, come tradizione in Ungheria, alcuni palazzi sette/ottocenteschi e famose cantine.\nVi \u00e8 presente la Master valley con i suoi impianti di vigneti sulle pendici del monte di Tokaj, la vecchia chiesa ebraica.\nL'UNESCO ha dichiarato la zona di Tokaj \"World Heritage\", ed \u00e8 attualmente l'unica zona viticola protetta."}
{"id": "1795453", "revid": "3082", "url": "https://it.wikipedia.org/wiki?curid=1795453", "title": "Flavio Ennodio Messala", "text": ""}
{"id": "1795462", "revid": "1573940", "url": "https://it.wikipedia.org/wiki?curid=1795462", "title": "Chiesa di Santa Maria del Colle", "text": "La chiesa di Santa Maria del Colle, nota anche come \"chiesa della Madonna di Loreto\", \u00e8 un edificio religioso sito in contrada Colle a Prezza, in provincia dell'Aquila.\nStoria.\nUna data sull'architrave testimonia che la chiesa \u00e8 stata costruita nel 1324. Resistette ai terremoti del 1456 e del 1506. Nel 1558 si eseguirono alcune ristrutturazioni. Prima della sua riapertura al culto, avvenuto nel 1990, \u00e8 stato necessario intervenire con due restauri conservativi.\nArchitettura.\nLa chiesa \u00e8 in stile romanico-rurale, dotata di un portale gotico-romanico con un protiro avente un arco a sesto acuto. L'arco del portale invece \u00e8 a tutto sesto. Ai suoi lati sono presenti due colonnine che sorreggono dei capitelli leggermente dissimili, con raffigurazioni di palmette. Nei pressi \u00e8 presente una lapide romana con un'iscrizione rovesciata. Al di sopra del protiro troviamo una celletta campanaria ad una singola campana. La lapide e i capitelli testimoniano il riciclo di materiali da una costruzione preesistente eretta prima dell'anno 1000. Sopra il portale \u00e8 presente una lunetta con un dipinto della Madonna di Loreto di epoca successiva, ma parzialmente sbiadito. Il soffitto \u00e8 costituito da una volta a botte ad una navata unica."}
{"id": "1795476", "revid": "124123", "url": "https://it.wikipedia.org/wiki?curid=1795476", "title": "Paul Auguste Ernest Laugier", "text": "Ha studiato astronomia sotto Fran\u00e7ois Arago ed ottenne un posto presso l'Osservatorio di Parigi. Comp\u00ec importanti scoperte sul magnetismo, sulle comete, sulle eclissi, sulle meteore e sulle macchie solari.\nApport\u00f2 dei miglioramenti negli orologi astronomici; determin\u00f2 esattamente la latitudine dell'Osservatorio di Parigi (1853). Pubblic\u00f2 due cataloghi, uno di 53 nebulose e l'altro (1857) con la declinazione di 140 stelle, oltre che diversi articoli di astronomia sulla rivista \"Connaissance du Temps\".\n\u00c8 stato per lungo tempo associato ad Arago nelle ricerche di fisica terrestre ed \u00e8 stato per alcuni anni presidente dell\"'Acad\u00e9mie des Sciences\"."}
{"id": "1795483", "revid": "287204", "url": "https://it.wikipedia.org/wiki?curid=1795483", "title": "Kriszti\u00e0n Kenesei", "text": ""}
{"id": "1795485", "revid": "123256796", "url": "https://it.wikipedia.org/wiki?curid=1795485", "title": "Dum Diversas", "text": "Dum Diversas \u00e8 una bolla di papa Niccol\u00f2 V del 16 giugno 1452. Essa fu scritta, accompagnata dal breve \"Divino amore communiti\", al re del Portogallo Alfonso V.\nIl Papa riconosce al re portoghese le nuove conquiste territoriali sulle coste africane dell'Atlantico. Lo autorizza ad attaccare, conquistare e soggiogare i \"Saraceni, i pagani e altri nemici della fede\"; a catturare i loro beni e le loro terre; a ridurre gli stessi in schiavit\u00f9 perpetua e trasferire le loro terre e propriet\u00e0 al re del Portogallo e ai suoi successori."}
{"id": "1795492", "revid": "38666", "url": "https://it.wikipedia.org/wiki?curid=1795492", "title": "Punto di condensazione", "text": ""}
{"id": "1795494", "revid": "38666", "url": "https://it.wikipedia.org/wiki?curid=1795494", "title": "Punto di brina", "text": ""}
{"id": "1795498", "revid": "36426", "url": "https://it.wikipedia.org/wiki?curid=1795498", "title": "Chiesa di San Michele Arcangelo (Rosignano Marittimo)", "text": ""}
{"id": "1795500", "revid": "599013", "url": "https://it.wikipedia.org/wiki?curid=1795500", "title": "Francesco Porzio", "text": " \u00c8 presidente onorario dell'Acquachiara.\nBiografia.\nCarriera sportiva.\nClub.\nHa giocato tutta la carriera con il Posillipo, sempre in coppia con suo fratello Pino, vincendo 8 titoli italiani e 2 volte consecutive la Coppa dei Campioni nel 1997 e nel 1998, mentre gi\u00e0 negli anni ottanta aveva vinto la Coppa delle Coppe, precisamente nel 1988. Il suo ruolo di bandiera del sodalizio ed il suo carisma lo hanno portato ad essere il capitano della squadra per 7 anni, dal 1991 al 1998, anno del suo ritiro.\nNazionale.\nCon la calottina azzurra ha conquistato la medaglia d'oro olimpica a Barcellona 1992, una Coppa del mondo (1993), un titolo europeo (1993) ed un mondiale nel '94 vincendo, inoltre, 3 edizioni dei Giochi del Mediterraneo.\nVita privata.\nNell'agosto del 2010 Porzio viene arrestato in seguito alle deposizioni rilasciate dalla moglie in procura, dove affermava che lo sportivo era solito picchiarla duramente tutti i giorni, affermazioni che hanno lasciato perplessi tanto il suocero quanto la prima moglie.\nSuccessivamente il g.i.p. di Napoli non ha convalidato l'arresto di Porzio per mancanza delle condizioni che lo avrebbero legittimato. Il gip ha rigettato la richiesta di arresti domiciliari avanzata dal pm e ha disposto, dopo un solo giorno di reclusione, l'immediata scarcerazione di Porzio, imponendogli solamente, per ragioni di opportunit\u00e0, il divieto di recarsi nell'abitazione coniugale."}
{"id": "1795501", "revid": "287204", "url": "https://it.wikipedia.org/wiki?curid=1795501", "title": "Motori Renault", "text": "In questa sede si vuole fornire una panoramica d'insieme dei principali motori diesel e benzina prodotti dalla Casa automobilistica francese Renault\nNomenclatura.\nPrima di tutto occorre fare una precisazione: i motori Renault hanno conosciuto due fasi importanti nella storia della loro nomenclatura. La prima fase ha visto i motori essere indicati con sigle puramente numeriche, coincidenti con le sigle di progetto interne alla Casa. Durante gli anni cinquanta, tale fase \u00e8 andata gradualmente estinguendosi in favore di motori siglati con codici alfanumerici. In ogni caso, i codici utilizzati dagli addetti ai lavori della Renault hanno continuato ad essere solamente numerici. La fase dei motori codificati anche alfanumericamente prosegue ancor oggi.\nSpiegazione dei codici alfanumerici.\nDietro ai codici alfanumerici dei motori Renault sta un significato ben preciso, che descrive le caratteristiche di ogni motore. Generalmente questi codici sono composti da tre caratteri disposti nella successione \"lettera-cifra-lettera\". Tale successione viene schematizzata con il simbolo generico XnY, dove:\nA volte questo codice viene completato da altri tre caratteri alfanumerici che indicano alcune caratteristiche del motore (sovralimentato o aspirato, catalizzato o meno, ecc.).\nElenco principali motori.\nMotori con codice numerico.\nI motori Renault con codice numerico sono tutti motori a benzina.\nMotori con codice alfanumerico.\nI motori con codice alfanumerico possono essere sia a benzina che diesel. Di seguito sono riportati tali motori. Si tenga presente che, nel caso di motori prodotti in collaborazione con altre Case, il periodo e le versioni indicate sono quelli di utilizzo esclusivamente da parte della Renault."}
{"id": "1795504", "revid": "121461781", "url": "https://it.wikipedia.org/wiki?curid=1795504", "title": "666", "text": ""}
{"id": "1795517", "revid": "6923", "url": "https://it.wikipedia.org/wiki?curid=1795517", "title": "Chalet", "text": "In architettura uno chalet , o chalet svizzero, \u00e8 un tipo di costruzione di casa tipico degli ambienti montani, specialmente alpini, generalmente costruito in legno.\nDescrizione.\nDefinizione e origine.\nWebster's Dictionary definisce uno \"chalet\" \"Una abitazione in legno con un tetto a spiovente e ampiamente a strapiombo con grondaia, comune in Svizzera e in altre regioni alpine\". Il termine oggi pu\u00f2 essere utilizzato per qualsiasi cottage e presentarsi costruito in questo stile.\nIl termine deriva da chalet Arpitan termine proveniente dalla Svizzera e dalla Savoia. Questo termine, a sua volta, deriva dal latino medievale \"calittum\", di dubbia derivazione. Alcuni lo fanno derivare da una parola indoeuropea cio\u00e8 \"cala\" che significherebbe \"rifugio\".\nNel Qu\u00e9bec francese viene chiamato chalet anche una costruzione, specialmente in una stazione di sci, che non viene costruita nello stile classico dello chalet.\nIn molte zone delle Alpi molti chalet vengono utilizzati stagionalmente come aziende agricole. I pastori che vi vivono vi producono burro e formaggio e li utilizzano come luogo di conservazione del formaggio. In inverno, i prodotti col bestiame, sono portati a valle, lasciando, nelle stagioni fredde, inutilizzati gli chalet.\nVicino a piccole finestre degli chalet, vi sono piccole capanne dette Mazots dove venivano chiusi degli oggetti preziosi per il periodo inutilizzato degli chalet.\nChalet come dimora estiva.\nAttualmente, molti chalet possono essere prenotati come residenze estive montane. Chalet \u00e8 spesso utilizzato anche per descrivere un cottage distinto da una struttura ricettiva turistica. Gli chalet possono essere simili a monolocali con angolo cottura e servizi igienici.\nUso nel Nord America.\nNegli impianti sciistici nordamericani, chalet \u00e8 usato anche per indicare quegli edifici utilizzati come bar ed altri servizi anche se non costruiti nello stile svizzero.\nIn Canada vi \u00e8 una catena di ristoranti di nome Swiss Chalet.\nAltri utilizzi.\nSpesso, gli arabi nel Golfo Persico e nelle localit\u00e0 turistiche della costiera marchigiana chiamano chalet gli stabilimenti balneari sulla spiaggia."}
{"id": "1795520", "revid": "174925", "url": "https://it.wikipedia.org/wiki?curid=1795520", "title": "Teorema di Rybczynski", "text": "Il teorema di Rybczynski (corollario del modello Hecksher-ohlin), in economia, collega intensit\u00e0 fattoriali dei beni e dotazioni relative dei fattori produttivi con la produzione dei beni. In particolare, il teorema afferma che, assumendo pieno impiego dei fattori e prezzi relativi costanti dei beni, un aumento della dotazione di un fattore porta ad un aumento della produzione del bene nella cui produzione quel fattore \u00e8 utilizzato in modo pi\u00f9 intensivo e alla riduzione della produzione dell'altro bene.\nIl teorema venne sviluppato nel 1955 dall'economista inglese di origine polacca Tadeusz Rybczynski (1923-1998), nell'ambito della teoria del commercio internazionale, per studiare gli effetti sui flussi di commercio internazionale del cambiamento nelle dotazioni fattoriali dei Paesi all'interno del modello di Heckscher-Ohlin.\nIpotesi e derivazione.\nLa formulazione originaria del teorema tratta il caso di due fattori impiegati nella produzione di due beni. In particolare, siano dati:\nSiano altres\u00ec:\nSia altres\u00ec possibile ordinare i due beni sulla base della loro \"intensit\u00e0 fattoriale relativa\". Cos\u00ec, senza perdita di generalit\u00e0, si ipotizzi che il bene 1 sia intensivo in lavoro (\"labour intensive\") e il bene 2 sia intensivo in capitale (\"capital intensive\"). Questo vuol dire assumere che, qualsiasi sia il costo relativo dei fattori (w/r), il rapporto capitale-lavoro nella produzione del bene 1 \u00e8 sempre minore del rapporto capitale-lavoro che si rinviene nella produzione del bene 2. In termini formali, indicando con ki e li, rispettivamente, le quantit\u00e0 di capitale e lavoro utilizzate nella produzione di un'unit\u00e0 del bene i, questo equivale ad assumere:\nAssumendo il pieno impiego dei fattori e data l'ipotesi di rendimenti costanti, si ha:\nQueste sono appunto chiamate le \"condizioni di pieno impiego\" (\"full employment conditions\"). Differenziando le eguaglianze precedenti si ottiene:\n\u00c8 importante osservare che i coefficienti li e ki rimangono costanti. Questo \u00e8 vero sia nel caso sia data e costante la quantit\u00e0 di ogni fattore per unit\u00e0 di prodotto, sia nel caso in cui esistano possibilit\u00e0 di sostituzione. In questo secondo caso, il risultato \u00e8 in parte controintuitivo e dipende in modo stringente dalle assunzioni fatte.\nIn particolare, dal lemma di invarianza al prezzo dei fattori (Leamer, 1995) deriva che, se:\nallora ciascuna coppia di prezzi (p1,p2) corrisponde ad un'unica coppia di saggi di remunerazione (w,r). Poich\u00e9 una delle assunzioni del teorema di Rybczynski \u00e8 che i prezzi relativi dei beni rimangano costanti, allora i saggi di remunerazione non variano al variare della dotazione fattoriale, e questo perch\u00e9 la dotazione relativa dei fattori non entra nella determinazione della coppia (w,r) se non influisce su (p1,p2).\nPoich\u00e9 i coefficienti ki e li derivano dal problema di minimizzazione dei costi data la tecnologia e i costi dei fattori (w,r), e questi ultimi non cambiano per quanto detto prima, sotto l'ipotesi di rendimenti costanti neanche i coefficienti cambiano al variare delle dotazioni fattoriali.\nDimostrata la correttezza della (2) e della (3), possiamo riscriverle come segue:\nda cui:\ndove con formula_10 indichiamo il tasso di variazione istantaneo di x e \u03b7il e \u03b7ik sono le quote di, rispettivamente, lavoro e capitale sul totale delle dotazioni impiegate nella produzione del bene i.\nDati i saggi di variazione delle dotazioni fattoriali (formula_11 e formula_12), le equazioni precedenti formano un sistema di equazioni lineari di due equazioni in due incognite (formula_13 e formula_14).\nL'ipotesi (1) comporta:\nda cui:\nricordando anche che:\nLa soluzione del sistema \u00e8:\nIl contenuto del teorema.\nIn base, alla (6) e alla (7), e facendo uso della (4) e della (5), se la dotazione fattoriale relativa del lavoro aumenta:\nsi ha:\nQueste diseguaglianze sono alla base del cosiddetto \"effetto di magnificazione\", che rappresenta il cuore del teorema di Rybczynski.\nIn particolare, in base alle diseguaglianze precedenti un aumento dell'offerta di lavoro, costante l'offerta di capitale, comporta un aumento pi\u00f9 che proporzionale dell'offerta del bene \"labour intensive\" e una \"diminuzione\" della produzione del bene \"capital intensive\".\nLa linea di Rybczynski.\nAssumendo un cambiamento nella dotazione di lavoro, costante quella di capitale, la (6) e (7) diventano:\nda cui:\ne:\nQuesto rappresenta il coefficiente della cosiddetta linea di Rybczynski, pari al rapporto, cambiato di segno, dei rapporti capitale/prodotto nei due settori, che \u00e8 costante in costanza dei prezzi relativi. La linea di Rybczynski \u00e8 l'insieme delle combinazioni di y1 e y2 che si ottengono variando la dotazione di un fattore e mantenendo costante l'altro, se valgono le ipotesi del teorema. Si tratta appunto di una retta con inclinazione negativa essendo costante e negativa la derivata di y2 rispetto a y1.\nSimilmente, se varia la dotazione del capitale, costante il lavoro, il coefficiente angolare dell'altra linea di Rybczynski sar\u00e0:\nLa \"malattia olandese\" e il teorema di Rybczynski.\nUn caso storico generalmente citato come esempio del teorema di Rybczynski in pratica \u00e8 quello della cosiddetta malattia olandese (\"Dutch disease\").\nSi tratta degli effetti prodotti nei Paesi Bassi dalla scoperta di giacimenti di petrolio sulle sue coste. Tale scoperta port\u00f2 ad uno sviluppo delle industrie estrattive nel territorio e ad un aumento delle esportazioni di petrolio. Allo stesso tempo per\u00f2, come predetto dal teorema di Rybczynski, l'espansione delle esportazioni petrolifere depresse le altre industrie esportatrici olandesi e ne contrasse la produzione"}
{"id": "1795523", "revid": "287204", "url": "https://it.wikipedia.org/wiki?curid=1795523", "title": "Beach golf", "text": "Il beach golf, letteralmente golf sulla sabbia, \u00e8 una variante del golf che si pratica su sabbia, nelle normali spiagge.\nStoria.\nIl Beach Golf \u00e8 stato inventato in Italia nel 1999, a Pescara, dal giovane manager Mauro De Marco. \nLa disciplina si disputa nei mesi estivi, sulle spiagge affollate, tra gli ombrelloni e i bagnanti, che rappresentano gli ostacoli naturali del gioco. Le regole fanno in modo che gli spettatori siano parte integrante del gioco, per un grande coinvolgimento e divertimento.\nLo sport, promosso dalla BGSA (Beach Golf Sport Association) \u00e8 riconosciuto dal Centro Sportivo Educativo Nazionale,e dal .\nNell'estate 2014, a Montesilvano, si \u00e8 svolta la prima edizione del Beach Golf European Contest, manifestazione internazionale a cui hanno preso parte 90 atleti in rappresentanza di 18 nazioni europee.\nI 7 giorni di gara hanno visto trionfare l'irlandese Robert Cast, che si \u00e8 portato a casa il primo titolo continentale.\nTra i numerosi eventi organizzati, va sottolineata la Jeckerson Cup del 2005, disputata in Piazza del Campo, Siena, per una competizione di 40 coppie di partecipanti, provenienti da diversi stati del Mondo in una gara di \u201cWe Golf\u201d (la variante su strada del Beachgolf), seguita da una folla di 80000 persone..\nNegli anni seguenti sono stati organizzati tour estivi lungo le coste del litorale nazionale, come quello del 2006 partito da Napoli,che ha toccato anche la Calabria. e la Sardegna o il tour del 2010, in collaborazione con l'Universit\u00e0 di Urbino, per 30 giorni consecutivi lungo il Mar Adriatico ogni giorno in una localit\u00e0 differente.\nLa BGSA ha promosso un particolare calendario, nel quale le protagoniste erano le Beachgolf Caddy Girls.\nDel Beachgolf si sono occupate numerose testate televisive e radiofoniche nazionali.\nLo stand della BGSA e del Beachgolf \u00e8 stato anche protagonista nelle Fiere di Rimini Wellness, e Sports Day.\nRegole.\nIl gioco si snoda lungo un percorso di circa 2\u00a0km sui quali i giocatori, in numero di 2 per squadra (un professionista ed un principiante), con il minor numero di colpi possibile, devono raggiungere la buca finale, colpendo con un classico bastone da golf, una pallina di morbido poliuretano espanso. L'handicap di squadra viene calcolato dalla media degli handicap dei due giocatori arrotondata per difetto all'intero inferiore (ad esempio: a un valore medio 17.5 corrisponde un handicap di squadra pari a 17).\nIl tragitto non \u00e8 delimitato da nessun tipo di confine prestabilito quindi pu\u00f2 svolgersi anche tra i bagnanti e le strutture balneari che costituiscono cos\u00ec ostacoli \"naturali\".\nIl primo tiro viene effettuato dal giocatore con handicap pi\u00f9 basso dall'area di partenza, un tappeto in materiale sintetico di 1.50x1.50 m2 circa.\nLa partita \u00e8 giocata con una sola pallina battuta a turni rigorosamente alterni: non \u00e8 ammesso che all'uno si sostituisca l'altro; in questo caso verr\u00e0 perso colpo e distanza.\nNon viene dato un limite di tempo. Ogni squadra parte tre minuti dopo quella che la precede. Il ritardo consentito \u00e8 di dieci minuti che trascorsi inutilmente vedranno la partenza della squadra successiva. La squadra ritardataria parte per ultima con una penalit\u00e0 di cinque colpi.\nAttrezzatura.\nI bastoni utilizzati nel Beach Golf sono i classici bastoni da golf, pi\u00f9 precisamente i sand o i wedge.\nCaddy Girl.\nLe Caddy Girl sono le 120 hostess-giudici del Beach Golf. Il loro \u00e8 un ruolo fondamentale, perch\u00e9 fanno in modo che il gioco si svolga in maniera corretta e sicura. \nLe Caddy Girl, infatti, sorreggono una fascia di protezione che delimita l'area d'azione del golfista consentendo cos\u00ec di giocare in tutta tranquillit\u00e0 in mezzo ai bagnanti, sdraio e ombrelloni.\nLo \"scorecard\".\nLo \"scorecard\" \u00e8 la tabella sulla quale vengono riportati i dati della squadra e la storia della partita. \u00c8 composta da nove voci: "}
{"id": "1795527", "revid": "1428919", "url": "https://it.wikipedia.org/wiki?curid=1795527", "title": "Tadeusz Rybczynski", "text": "Studi\u00f2 presso la London School of Economics ed \u00e8 famoso per aver sviluppato il Teorema di Rybczynski nel 1955."}
{"id": "1795528", "revid": "1745361", "url": "https://it.wikipedia.org/wiki?curid=1795528", "title": "Rider (moneta)", "text": "Il rider, cio\u00e8 cavaliere, \u00e8 una moneta d'oro scozzese, cos\u00ec detta per il cavaliere che era rappresentato al dritto.\nStoria.\nGiacomo III di Scozia (1460-88) introdusse due nuove monete d'oro, il rider, e l'unicorn. Il \"rider\" riprendeva i tipi del franc \u00e1 cheval, battuto circa un secolo prima in Francia.\nGiacomo introdusse anche una nuova moneta di biglione, il plack, dal valore di 4 penny.\nAl dritto il re era raffigurato in armi, con elemo e corazza e con la spada sguainata, tenuta dietro con la punta volta in alto. La legenda era \nAl rovescio una croce lunga dietro allo stemma coronato e la legenda .\nIl rider fu coniato la prima volta prima del 1476, per un peso di 78,5 grani (5,06g ca.) e con un titolo di 22 carati, inizialmente per un valore di 20 scellini, cio\u00e8 una sterlina scozzese.\nNel 1488 il valore divenne di 23 scellini.\nContemporaneamente furono coniati anche l'\"half rider\" ed il \"quarter rider\" (1/2 e 1/4 \"rider\").\nGiacomo VI.\nFu coniato nuovamente nel 1594-1601 da Giacomo VI di Scozia prima di salire al trono di Inghilterra, con lo stesso peso ma con un valore di 5 sterline. Assieme fu coniato il mezzo \"rider\"."}
{"id": "1795539", "revid": "155634", "url": "https://it.wikipedia.org/wiki?curid=1795539", "title": "Serie A1 1990-1991 (pallacanestro femminile)", "text": "Il campionato di Serie A1 di pallacanestro femminile 1990-1991 \u00e8 stato il sessantesimo organizzato in Italia.\nLe sedici squadre partecipano ad un girone all'italiana, con partite di andata e ritorno. Le squadre classificatesi tra il primo e l'ottavo posto vengono ammesse ai quarti di finale dei play-off per lo scudetto, che vengono disputati al meglio delle tre partite, come le semifinali; le finali sono disputate al meglio delle cinque gare. Le ultime tre retrocedono in Serie A2.\nLa Pool Comense torna alla vittoria del campionato italiano a distanza di quasi quarant'anni dall'ultimo titolo. La squadra vince la finale dei play-off contro le campionesse uscenti della Conad Cesena."}
{"id": "1795543", "revid": "1494380", "url": "https://it.wikipedia.org/wiki?curid=1795543", "title": "In Supremo Apostolatus", "text": "In Supremo Apostolatus\" (citato anche con i titoli di In Supremo e In supremo apostolatus fastigio\") \u00e8 un breve apostolico di papa Gregorio XVI del 3 dicembre 1839.\nRivolgendosi ai partecipanti al IV Sinodo Provinciale di Baltimora, dopo aver ricordato come i suoi predecessori avessero gi\u00e0 condannato in diverse occasioni la schiavit\u00f9, Gregorio XVI con questa lettera:"}
{"id": "1795545", "revid": "767487", "url": "https://it.wikipedia.org/wiki?curid=1795545", "title": "Bronx 41\u00ba distretto di polizia", "text": "Bronx 41\u00ba distretto di polizia (\"Fort Apache, The Bronx\") \u00e8 un film del 1981 diretto da Daniel Petrie.\nTrama.\nNew York, South Bronx: il 41\u00ba distretto di polizia \u00e8 soprannominato \"Fort Apache\" per essere l'unico luogo della zona dove le persone possono sentirsi al sicuro in un quartiere dove dominano miseria, analfabetismo, illegalit\u00e0 e delinquenza; proprio per la sua collocazione \u00e8 il ricettacolo dei peggiori elementi del corpo di polizia, si va dai conniventi agli indisciplinati, passando attraverso gli inesperti e coloro che hanno infranto regole non scritte punendo i reati di persone pi\u00f9 in alto di loro; il protagonista Murphy \u00e8 proprio uno di questi: un uomo polemico con i superiori, ma fondamentalmente capace ed onesto.\nUna mattina due reclute vengono uccise da una prostituta tossicodipendente ed in seguito derubate di soldi distintivi e documenti, e di questo omicidio fa le spese il vecchio capitano Dugan che viene pensionato e la centrale decide di mettere al suo posto un nuovo comandante, Connolly, un severo burocrate, fedele alla linea dura, intransigente verso i sottoposti ed incapace di capire l'ambiente che lo circonda tanto che, in ossequio al regolamento, ordina una massa ingestibile di arresti, suscitando l'ironia di Murphy.\nLe indagini sull'assassinio dei due colleghi non danno tuttavia i frutti sperati ed il capitano decide di prendere di mira la comunit\u00e0 portoricana ed in particolare un'organizzazione politica, denominata partito popolare del Sud Bronx, che aveva manifestato in passato contro la presenza della polizia nel Bronx, ed inneggiato alla lotta armata contro i governi degli Stati Uniti, e che quindi viene sospettata dal capo della Polizia Connolly, di essere la responsabile dell\u2019aggressione delle reclute.Purtroppo la retata della Polizia che viene effettuata contro i membri dell\u2019organizzazione, prima scatena una manifestazione violenta fatta dagli abitanti del quartiere, che simpatizzano con quel partito, poi degenera in una sommossa popolare contro il commissariato di Polizia, che per ordine di Connolly viene repressa con eccessiva violenza, e nonostante il parere contrario di molti poliziotti, che pur eseguendo gli ordini impartiti dal Commissario Connolly, raccontano al proprio superiore che le precedenti proteste di quel partito erano sempre terminate in maniera pacifica, e senza danni ai poliziotti, e che il caricare la folla in maniera violenta avrebbe surriscaldato gli animi. Dalla tensione sociale che si crea, scoppiano una serie di tumulti in tutto il quartiere, che sfoceranno in una tragedia: durante un incendio in una palazzina fatiscente, alcuni poliziotti sono assaliti dalla folla e dai tetti piovono oggetti su di loro, Murphy ed il suo collega Corelli vengono chiamati in appoggio ed immobilizzano due assalitori su di un tetto ma mentre osservano quanto sta accadendo vedono sul tetto del palazzo vicino due loro colleghi, Finley e Morgan; quest'ultimo, senza ragione, afferra un ragazzo che stava sul tetto con la fidanzata e lo uccide gettandolo in strada; sconvolti da quanto hanno visto Murphy e Corelli non si sentono per\u00f2 di denunciare i due poliziotti.\nUna sera Murphy cerca di parlarne con Isabella, un'infermiera portoricana tossicodipendente conosciuta in ospedale con cui intreccia una relazione, ma i due non si comprendono e la ragazza scende dall'auto, recandosi a casa di due spacciatori dai quali abitualmente si serve (che casualmente hanno anche ucciso la prostituta autrice dell'omicidio delle due reclute) ma essi, preoccupati che la sua relazione con un poliziotto possa portarlo a loro le vendono una dose di eroina non tagliata ed Isabella muore per overdose.\nQuesto evento porter\u00e0 Murphy ad una profonda crisi tanto da spingerlo a dare le dimissioni dal corpo di polizia ma il suo antico senso del dovere lo spinger\u00e0 a ritirarle e, appoggiato dal precedentemente refrattario collega Corelli, e conscio dell'ostilit\u00e0 che si creer\u00e0 nell'ambiente intorno a lui, trover\u00e0 il coraggio di denunciare i due colleghi omicidi.\nControversie.\nAlcuni gruppi della comunit\u00e0 locale minacciarono di intentare una causa legale ai produttori del film per il modo estremamente negativo nel quale era stato rappresentato il quartiere del Bronx e per i ritratti stereotipati di minoranze etniche (neri e portoricani). A causa di queste pressioni furono apportate alcune modifiche al copione ed inserito un messaggio in sovrimpressione sui titoli di testa all'inizio del film.\nInoltre, dopo l'uscita del film nelle sale, lo scrittore Tom Walker fece causa alla Time-Life Television Films (detentrice dei diritti sul copione), asserendo che la sceneggiatura era stata copiata dal suo romanzo \"Fort Apache\" (New York: Crowell, 1976. ISBN 0-690-01047-8). In tribunale la causa si risolse in favore della produzione in quanto la corte dichiar\u00f2 che il romanzo e il film trattavano entrambi della stessa materia, ma non erano direttamente collegati e quindi non poteva parlarsi di plagio."}
{"id": "1795549", "revid": "228587", "url": "https://it.wikipedia.org/wiki?curid=1795549", "title": "Scuola di economia di Stoccolma", "text": "La Scuola di Economia di Stoccolma o \"Stockholm School of Economics\" (SSE) \u00e8 una scuola di economia di alto livello e universit\u00e0 privata svedese. Venne fondata nel 1909 su esempio della London School of Economics per incrementare l'educazione economica in Svezia. Controllata da una societ\u00e0 privata, riceve anche aiuti governativi.\nI pi\u00f9 conosciuti allievi di questo istituto sono gli economisti Eli Heckscher e Bertil Ohlin, che svilupparono la cosiddetta teoria di Heckscher-Ohlin sul commercio internazionale. Ohlin ricevette in seguito il premio Nobel per l'economia nel 1977. Heckscher \u00e8 anche ricordato come il fondatore della storia economica come disciplina accademica in Svezia.\nA livello di rankings, il Master in Finanza ha raggiunto la diciottesima posizione a livello globale. Tra i Master in Management, SSE si \u00e8 posizionata ottava a livello mondiale nella classifica stilata dal Financial Times. Secondo Quacquarelli Symonds (QS), SSE si posiziona ventiseiesima tra le universit\u00e0 nel campo dell'economia."}
{"id": "1795550", "revid": "767487", "url": "https://it.wikipedia.org/wiki?curid=1795550", "title": "Compagnia dell'Anello (gruppo musicale)", "text": "La Compagnia dell'Anello \u00e8 un gruppo musicale neoprogressive considerato, con gli Amici del Vento, tra i fondatori della Musica alternativa di destra, e cio\u00e8 di quella corrente musicale nata negli anni settanta legata ai gruppi politici della estrema destra neofascista. Il gruppo era considerato gi\u00e0 nei primi anni Ottanta quello di maggior successo tra le analoghe formazioni musicali legate all'estremismo di destra, e tra le sue canzoni pi\u00f9 famose vi sono \"Jan Palach\", dedicata allo studente cecoslovacco divenuto il simbolo della Primavera di Praga, e \"Il domani appartiene a noi\", adattamento di \"Tomorrow Belongs to Me\" dal film Cabaret e utilizzata come inno dal Fronte della Giovent\u00f9.\nStoria.\nIl \"Gruppo Padovano di Protesta Nazionale\".\nFu fondato a Padova nel 1974 da Mario Bortoluzzi, Loris Lombroni, Fabio Ragno, Gigi Toso e Roberto Meconcelli, tutti militanti nel Fronte Universitario d'Azione Nazionale, con il nome di Gruppo Padovano Di Protesta Nazionale (GPDPN). Tra le prime canzoni vi fu \"Padova 17 giugno\" scritta in memoria di Graziano Giralucci e Giuseppe Mazzola, due militanti del MSI uccisi dalle Brigate Rosse proprio a Padova.\nNel 1976 lasciano il Gruppo Padovano Di Protesta Nazionale Loris Lombroni e Roberto Meconcelli, mentre entrano Paolo Favero e Junio Guariento. La nuova formazione esordisce nel dicembre 1976 a Roma al Teatro delle Muse, in quello che sar\u00e0 l'unico concerto del Gruppo Padovano Di Protesta Nazionale. Di li a poco Gigi Toso, Fabio Ragno e Paolo Favero (che entrer\u00e0 negli ZPM) lasciano il gruppo.\nIl campo Hobbit I e la nascita della Compagnia dell'Anello.\nNel 1977, in occasione del primo Campo hobbit, tenuto presso Montesarchio, il gruppo assume il nome di \"Compagnia dell'Anello\" ispirandosi all'omonimo libro di John Ronald Reuel Tolkien, considerato dai membri del gruppo uno scrittore di riferimento. Per l'occasione i componenti sono Mario Bortoluzzi, e Junio Guariento a cui si aggiunge nel ruolo di autrice di alcuni testi Stefania Patern\u00f2. Tra le altre canzoni viene presentata \"Il domani appartiene a noi\", brano che di fatto diventer\u00e0 l'inno ufficiale del Fronte della Giovent\u00f9. Secondo quanto riportano N. Copsey e M. Worley il brano venne accreditato come canto tradizionale degli Alpini durante la Prima guerra mondiale, ma in realt\u00e0 il brano sarebbe una trasposizione di \"The future Belongs to Me\", scritto da John Kander e Fred Ebb, due ebrei statunitensi, e tratto dal film Cabaret, di dichiarata ispirazione antinazista.\n1977-1983: evoluzione della formazione.\nNel 1978, mentre Mario Bortoluzzi \u00e8 in Iran per lavoro, Junio Guariento \u00e8 da solo a Campo Hobbit II a nome della Compagnia, e di li a breve vede la luce la prima musicassetta \"Dedicato all'Europa\" realizzata sempre dal solo Junio Guariento e che vede la presenza di parecchie canzoni del Gruppo Padovano di Protesta Nazionale. Nel 1979 entrano fra i componenti del gruppo il tastierista Fabio Giovannini e successivamente il percussionista Adolfo Morganti, ed \u00e8 questa formazione che si presenta a Campo Hobbit III, nel 1980, dove presenta i brani \"La terra di Thule\" e \"Il costume del cervo bianco,\" un elemento fantasy di crescente importanza per il gruppo. Viene infatti fatto osservare che in questo periodo lo sguardo dei giovani neofascisti sembra attratto pi\u00f9 dalla mitologia nord-europea che dall'universo simbolico del fascismo storico italiano. L'esecuzione rivisitata de \"Il domani appartiene a noi\" diventa un \"richiamo identificante\" per la destra, una canzone che tenta di evocare \"il passaggio dal ricordo e dalla testimonianza alla possibilit\u00e0 di incidere nuovamente nella storia\". Nel 1982 in occasione di un concerto al Teatro Trianon, l'organizzatore Umberto Croppi fa conoscere i fratelli Massimo Di Nunzio e Marinella Di Nunzio, che entreranno in via stabile nel gruppo, a Mario Bortoluzzi. Assieme a Marco Priori alla batteria e Maurizio Sebastianelli al clavicembalo, il numero degli elementi arriver\u00e0 al tolkieniano nove. Di li a poco Junio Guariento e Stefania Patern\u00f2 prenderanno altre strade e la nuova formazione incider\u00e0 nel 1983 l'album \"Terra di Thule\" dove l'ispirazione fantasy nei testi e nelle sonorit\u00e0 \u00e8 ormai evidente.\nDal 1983 ad oggi.\nL'album \"Terra di Thule\" si inserisce in un periodo in cui la prima ondata della musica alternativa \u00e8 ormai esaurita, con la fine di molti progetti musicali. In questo senso l'attivit\u00e0 del gruppo va decisamente controcorrente, sia come produzione di nuovo materiale musicale che come attivit\u00e0 di concerti. Sia pure diradando le proprie comparse in pubblico tra il 1983 e il 1989 la Compagnia Dell'Anello \u00e8 protagonista dei principali appuntamenti di area, tra cui il concerto a Trieste del 1987 in memoria di Almerigo Grilz, il Quinto Raduno della Contea a Roma, la Festa Nazionale del Fronte Della Giovent\u00f9 ad Assisi.\n\u00c8 del 1988 la musicassetta live \"Concerto per Almerigo\" che anticipa in buona parte l'album \"In rotta per Bisanzio\" del 1990.\nLa Compagnia Dell'Anello sceglie l'autoproduzione e fonda nel 2002 l'associazione culturale omonima, che diverr\u00e0 anche etichetta discografica, ristampando i vecchi lavori e sotto la quale \u00e8 stato pubblicato nel 2002 l'album \"Di l\u00e0 dall'acqua\", lavoro dedicato alle terre di Istria e Dalmazia, a cui il gruppo \u00e8 da sempre fortemente legato come peraltro \u00e8 legato, secondo quanto osserva lo storico Stefano Pivato, alle date-simbolo della storia del fascismo italiano. Il disco contiene, tra le altre, la forte invettiva antiliberista in \"Anche se tutti... noi no!\". Nel 2006 il gruppo stampa \"Altre Storie. Musiche e testi della Trilogia\", libro che raccoglie tutti gli spartiti e i testi dei tre album \"Terra di Thule\", \"In rotta per Bisanzio\" e \"Di l\u00e0 dall'acqua\", con 34 illustrazioni e nove saggi (fra cui contributi di Luciano Lanna, Donato Zoppo e Marco Cimmino). Tre anni pi\u00f9 tardi, in occasione della pubblicazione della biografia di Giobatta Boscutti, la band pubblica il singolo \"11 marzo 1944\". Tra i vari eventi ai quali la band partecipa possono essere citati quelli presso i cosiddetti centri sociali di destra, come ad esempio il ciclo di concerti \"L'altra estate romana\" organizzato da \"Casa Montag\" nel 2003.\nNel 2014, per celebrare il quarantennale di attivit\u00e0 del gruppo, la Compagnia dell'Anello pubblica \"Quadraginta annos in unum fideles\". L'album contiene cinque canzoni storiche riarrangiate, il singolo \"11 marzo 1944\" e l'inedito \"Kaly Yuga\". A fianco dell'attivit\u00e0 in studio sono continuate le esibizioni dal vivo, spesso legate ad eventi politici organizzati da gruppi di estrema destra quali Casapound. Nel 2014 ebbe per\u00f2 una certa eco l'appoggio dato da Mario Bortoluzzi, uno degli storici membri del gruppo, alla svolta nazionalista e sovranista impressa alla Lega Nord da Matteo Salvini. Alcuni dei concerti del gruppo e le relative attivit\u00e0 promozionali sono stati oggetto di indagini ed interventi delle forze dell'ordine. In altri casi i concerti sono stati inoltre duramente contestati da vari gruppi sociali e politici, che ne hanno denunciato la natura nazifascista e hanno contestato l'opportunit\u00e0 da parte delle amministrazioni locali di consentirne lo svolgimento in spazi pubblici."}
{"id": "1795551", "revid": "767487", "url": "https://it.wikipedia.org/wiki?curid=1795551", "title": "Castel di Poggio", "text": "Il Castel di Poggio \u00e8 un castello nel territorio comunale di Fiesole, situato in via di Vincigliata 4.\nStoria e descrizione.\nL'edificio risale in larga parte alla fine dell'Ottocento, ricostruendo in stile medievale il complesso andato distrutto nel 1348 ad opera della Signoria di Firenze, per annientare il feudo dei Manzecca.\nI resti del castello vennero acquistati nel 1469 dagli Alessandri, che lo ricostruirono facendone una abitazione signorile. Passata nel Seicento ai Girolami, fu in seguito dei Bonaccorsi e, dopo il fallimento della casata, dei Marucelli. Una lapide sulla cappella ricorda come dal 1826 fu dei Brunaccini, seguiti poi dai Mantellini, i Casini e, infine, i Forteguerri. A quest'ultimo epriodo risalgono le trasformazioni pi\u00f9 rilevanti, che trasformarono la propriet\u00e0 in una rustica fortezza. Originale \u00e8 solo una torre, anche se manomessa dalla ricostruzione della merlatura, ma gli edifici moderni si mimetizzano validamente alla parte antica, creando un insieme suggestivo.\nI Baduel, ultimi proprietari, lasciarono il castello a una fondazione, che ancora oggi lo amministra dopo averne fatto un centro culturale.\nIl cortile \u00e8 mantenuto a prato ed \u00e8 ombreggiato da sparsi pini e cipressi. Il grande bosco attorno al castello che fa parte della propriet\u00e0 \u00e8 composto da lecci, castagni, querce e cipressi, punteggiato da statue e con alcuni uliveti tenuti a prato.\nIl crollo della balaustra.\nIl 1\u00ba novembre 2012, durante la festa di Halloween, a causa del sovraffollamento della struttura (con una capienza massima di 600 persone caricata invece da 1500/1700 ragazzi senza adeguato personale di sicurezza); 13 ragazzi sono precipitati dalle scale per accedere al salone delle armi a causa del crollo della balaustra in pietra serena, da un'altezza compresa fra i 3 e i 6 metri schiacciando con essa i ragazzi che ballavano sotto. Molti sono stati ricoverati fra cui 4 ragazzi con ferite gravi al volto."}
{"id": "1795552", "revid": "599013", "url": "https://it.wikipedia.org/wiki?curid=1795552", "title": "Plack", "text": "Plack (in gaelico scozzese \"plang\") \u00e8 una moneta scozzese.\nStoria.\nEra una moneta di biglione dal valore di 4 penny, con un peso di 31,41 grani (2,03 g) ed un titolo di 500/1000, coniato per la prima volta sotto Giacomo III di Scozia, alla zecca di Edimburgo.\nSotto Giacomo V il titolo scese a 250/1000, mantenendo lo stesso peso.\nSotto Maria Stuarda il peso cal\u00f2 al 29,44 grani ed il titolo a 83/1000 anche se il valore nominale rimase di 4 penny.\nSotto Giacomo VI il titolo sal\u00ec a 250/1000 e la moneta ora valutata 8 penny fu coniata dal 1583 al 1590. Nel 1594 fu sostituita dal \"saltire plack\" (alla croce di sant'Andrea) con peso simile, titolo a 83/1000 e valore da 4 penny. Dopo questa emissione la denominazione non fu pi\u00f9 emessa.&lt;br&gt;Fu coniato anche l'\"half plack\" sempre in biglione.\nCorrispondeva alla \"plaque\" francese e al \"plak\" olandese."}
{"id": "1795555", "revid": "14691", "url": "https://it.wikipedia.org/wiki?curid=1795555", "title": "Attacchi alle ambasciate statunitensi del 1998", "text": ""}
{"id": "1795556", "revid": "478814", "url": "https://it.wikipedia.org/wiki?curid=1795556", "title": "Crystal Palace Baltimore", "text": "Il Crystal Palace Baltimore, conosciuto anche come \"Crystal Palace F.C. USA\", \u00e8 una societ\u00e0 calcistica statunitense che prende parte al campionato di USL Second Division.\nFondato nel 2006, questo club disputa gli incontri in casa nello stadio dell'Universit\u00e0 del Maryland, sito nella contea di Baltimora.\nStoria.\nIl club \u00e8 stato fondato nel 2006 da Simon Jordan, presidente del Crystal Palace F.C., gloriosa societ\u00e0 calcistica inglese.\nIl 15 luglio 2006 i Baltimore hanno disputato la prima partita della loro storia, giocando proprio contro il Crystal Palace F.C., che vinse l'incontro per 3-1 (Rade Kokovic segn\u00f2 lo storico primo goal per i Baltimore).\nNel 2007 i Baltimore hanno preso parte al loro primo campionato, esordendo con una sonora sconfitta per 4-1 in trasferta contro i Charlotte Eagles. Le cose sono migliorate con l'arrivo dell'attaccante Gary Brooks, che con sette reti in nove presenze ha dato un ottimo contributo, anche se non sufficiente per il raggiungimento di un posto nei play-off."}
{"id": "1795559", "revid": "767487", "url": "https://it.wikipedia.org/wiki?curid=1795559", "title": "Maria Pia &amp; SuperZoo", "text": "Maria Pia &amp; SuperZoo, conosciuti anche solo come SuperZoo, sono un gruppo musicale italiano formatosi nel 2000. Nel 2002, grazie alla partecipazione al programma televisivo \"Destinazione Sanremo\", riescono a farsi notare dal grande pubblico. In quell'occasione hanno proposto una delle loro canzoni pi\u00f9 note, \"Gocce\". Il gruppo \u00e8 formato da Maria Pia Pizzolla, Gianni Colonna, Francesco Rinaldi e Maurizio Vurchio.\nBiografia.\nMaria Pia &amp; SuperZoo hanno partecipato nell'autunno 2002 al programma di Rai 2 \"Destinazione Sanremo\", condotto da Pippo Baudo e Claudio Cecchetto con l'esordiente Elisabetta Gregoraci. Grazie a questa trasmissione, sono stati selezionati i partecipanti alla categoria \"Giovani\" del Festival di Sanremo 2003. Il gruppo si \u00e8 presentato con il brano \"Gocce\" e alcune cover (fra cui \"Brava\" di Mina), riuscendo a superare la selezione.\nNel marzo del 2003 hanno partecipato al Festival di Sanremo nella categoria, \"Nuove Proposte\", cantando il brano \"Tre fragole\", classificandosi penultimi. Il loro primo album \"Altri tipi di storie\", uscito al termine della manifestazione canora, ha ottenuto comunque un discreto riscontro di vendite. Da questo lavoro viene estratto nel corso dell'estate 2003 il singolo intitolato \"Comunque\".\nNell'estate del 2007, dopo una pausa di alcuni anni, in cui comunque il gruppo non si \u00e8 mai allontanato dalle scene, avendo tenuto concerti lungo tutta la Penisola, \u00e8 uscito in tutte le radio \"Kuore nero\", il primo singolo tratto dal loro secondo album \"Soldi e farfalle\". In seguito, dall'album verranno estratti i singoli \"Leila\" e \"Pozione magica\".\nNel 2014 viene pubblicato il terzo album della band, intitolato \"Alla luce\", in riferimento alla nascita dei figli della cantante del gruppo."}
{"id": "1795564", "revid": "2043225", "url": "https://it.wikipedia.org/wiki?curid=1795564", "title": "Giovanni Spezzaferri", "text": "Biografia.\nComp\u00ec gli studi musicali a Pesaro, dove fu allievo di Amilcare Zanella, Agostini, Cigognani e Villanis, diplomandosi al Conservatorio in pianoforte e composizione nel 1913. Per tre anni fu direttore di una Scuola musicale a Lecce e nel 1916, giunto a Lodi per ragioni militari e poi professionali, gett\u00f2 le basi per la creazione dell'Istituto Musicale F. Gaffurio, intitolato al compositore e teorico laudense del XV secolo Franchino Gaffurio.\nSotto l'impulso della guida di Spezzaferri, la scuola crebbe rapidamente sino a divenire Civico Istituto. In questa attivit\u00e0 fu affiancato dal fratello Gaetano, promettente violinista morto giovanissimo per una epidemia di spagnola, e successivamente dal figlio Laszl\u00f2 Spezzaferri, che diverr\u00e0 buon violoncellista e compositore.\nApprezzato musicista, vivace e attento conoscitore del panorama culturale italiano, organizzatore di eventi, diede vita nel 1928 a Lodi alla \"Rassegna nazionale di Musica\", una serie di appuntamenti musicali rivolti ai principali autori della musica contemporanea: Renzo Bossi, Franco Alfano, Riccardo Zandonai, Francesco Cilea, Ottorino Respighi.\nL'ottima riuscita dell'iniziativa ebbe una vasta eco nazionale, e Spezzaferri venne ritenuto figura di primo piano come musicista e didatta: nel 1930 fu nominato direttore dell'Istituto Musicale \"Nicolini\" di Piacenza, incarico che ricopr\u00ec per oltre 20 anni, durante i quali l'Istituto raggiunse l'equiparazione con i conservatori statali.\nStimato negli ambienti accademici, nel 1933 fu eletto membro dell'Accademia Filologica Italiana; dal 1947 tenne la Presidenza del Sindacato delle Scuole di Musica; nel 1950 fu il promotore del \"I Congresso nazionale musicale\" del dopoguerra, tenutosi a Verona, dove il figlio Laszl\u00f2 era stato chiamato a dirigere l'Istituto Musicale - poi \"Conservatorio\" - Dall'Abaco, incarico che mantenne sino al 1982.\nNel 1952 fu segretario per la Lombardia del Sindacato nazionale musicisti e nel 1953 ricevette la laurea honoris causa in Lettere dall'Universit\u00e0 di Parigi; nel 1955 \u00e8 premiato dal Presidente della Repubblica per \"benemerenze nell'arte, nella cultura e nella scuola\".\nAll'attivit\u00e0 didattica e compositiva affianc\u00f2 anche quella di critico e giornalista e fu direttore dei periodici \"Evoluzione musicale\" di Pesaro e \"Arti\" di Lodi.\nFu Direttore del Conservatorio \"Nicolini\" di Piacenza fino al 1954."}
{"id": "1795571", "revid": "767487", "url": "https://it.wikipedia.org/wiki?curid=1795571", "title": "Costante gravitazionale di Gauss", "text": "La costante gravitazionale di Gauss \u00e8 il valore assunto dalla costante di gravitazione universale in unit\u00e0 riferite al sistema solare piuttosto che in unit\u00e0 del sistema internazionale. La costante, introdotta da Gauss, consente il calcolo del moto planetario con accuratezza pur essendo ignote le dimensioni del sistema solare o la massa dei pianeti in unit\u00e0 pratiche quali sono quelle del Sistema Internazionale.\nGauss utilizz\u00f2 le seguenti unit\u00e0:\nDalla terza legge di Keplero applicata al moto della Terra, Gauss determin\u00f2 per la costante il valore\nNel 1939 l'Unione Astronomica Internazionale adott\u00f2 tale valore come definizione della costante in astronomia. Il valore dell'unit\u00e0 astronomica \u00e8 determinato a partire da tale relazione e non pi\u00f9 dalla valutazione dell'orbita terrestre. Nelle moderne effemeridi l'asse orbitale medio della Terra risulta maggiore dell'unit\u00e0 astronomica e l'anno siderale risulta leggermente pi\u00f9 breve di un anno gaussiano.\nGauss non era a conoscenza dell'incremento secolare della lunghezza del giorno solare n\u00e9 aveva nozioni di relativit\u00e0 (non ponendosi il problema della sincronizzazione degli orologi). Il giorno cos\u00ec definito \u00e8 stato in seguito utilizzato come base del tempo effemeride, oggi obsoleto e sostituito dal tempo dinamico baricentrico (TDB); 1/86400 del tempo definito in questo modo \u00e8 definito come il secondo delle effemeridi."}
{"id": "1795573", "revid": "767487", "url": "https://it.wikipedia.org/wiki?curid=1795573", "title": "Eli Heckscher", "text": "Heckscher nasce a Stoccolma in una famiglia ebrea prominente, figlio dell'uomo d'affari danese Isidor Heckscher e della sua sposa Rosa Meyer; complet\u00f2 la sua istruzione secondaria nel 1897. Studi\u00f2 in seguito all'Universit\u00e0 di Uppsala e G\u00f6teborg, ottenendo il suo PhD a Uppsala nel 1907. Fu professore di economia politica e statistica alla scuola di Economia di Stoccolma a partire dal 1909 fino al 1929, quando scambi\u00f2 quella sedia per un professorship di ricerca in storia economica. And\u00f2 in pensione come professore emerito nel 1945.\nSecondo una bibliografia pubblicata in 1950, Heckscher ha pubblicato 1148 tra libri ed articoli, fra cui possono essere accennati il suo studio sul Mercantilismo, tradotto in parecchie lingue e una storia economica monumentale della Svezia in parecchi volumi.\nHeckscher \u00e8 pi\u00f9 noto per un modello che spiega il commercio internazionale (modello di Heckscher-Ohlin), da lui sviluppato con Bertil Ohlin presso la scuola di Economia di Stoccolma.\nFiglio di Eli Heckscher era Gunnar Heckscher (1909-1987), esperto in scienze politiche e capo di quello che in seguito sar\u00e0 il Partito Moderato, oltrech\u00e9 ambasciatore in India e Giappone.\nIl figlio di Gunnar, Sten Heckscher, \u00e8 invece membro del Partito Socialdemocratico Svedese, ed \u00e8 stato ministro nel gabinetto guidato da Ingvar Carlsson tra il 1994 ed il 1996."}
{"id": "1795578", "revid": "287204", "url": "https://it.wikipedia.org/wiki?curid=1795578", "title": "Pantere Basket Femminile", "text": "La Pantere Basket Femminile \u00e8 stata una societ\u00e0 di pallacanestro femminile di Caserta, trasferitasi a Maddaloni in seguito alla fusione con il Kalati.\nStoria.\nLa societ\u00e0 \u00e8 stata fondata nel 1988 dal compianto Pino Antonucci e Massimo Caiazzo ,rispettivamente ex allenatore ed ex dirigente della Zinzi Caserta.\nCoadiuvati da un gruppo di genitori tra cui degno di menzione,Giovanni Tomasiello,per anni instancabile e indimenticabile presidente, del sodalizio giallobl\u00f9 e genitore di tre atlete della squadra: Ida, Monica e Lidia. \nIn un decennio, la squadra giunge in Serie B prima e in Serie A2 poi. Affronta anche la Poule Promozione, per poi retrocedere nuovamente in Serie B.\nPromossa nel 1999-2000, adotta i colori bianco e nero in onore della Juvecaserta Basket. Nel 2000-01 si salva direttamente, nel 2001-02 deve passare dalla Poule Retrocessione. \nNel 2002-03 vince i play-off e viene promossa in Serie A1.\nL'esordio nella massima serie si conclude con la salvezza dopo le tre fasi del campionato. \nNel 2004-05 la squadra si fonde con il Kalati Maddaloni e si trasferisce nel palazzetto maddalonese; si salva ai play-out. \nLa stagione successiva si classifica settima e partecipa ai play-off contro l'Acer Priolo. Nel 2006-07 retrocede in Serie A2 e poi rinuncia all'iscrizione."}
{"id": "1795580", "revid": "1833487", "url": "https://it.wikipedia.org/wiki?curid=1795580", "title": "Qualino", "text": "Qualino (\"Qual\u00ec\" in dialetto bergamasco) \u00e8 una frazione del comune di Costa Volpino, nella bassa Val Camonica, provincia di Bergamo.\nGeografia fisica.\nTerritorio.\nQualino sorge a met\u00e0 della \"Costa\", costituita dall'unione di questo con le frazioni di Corti, Branico, Flaccanico e Ceratello, in una zona ricca di sorgenti d'acqua.\nClima.\nData la presenza del Lago d'Iseo Costa Volpino ha un clima temperato. Le precipitazioni medie annue si aggirano attorno ai 1200\u00a0mm. I venti sono caratterizzati dall'alternarsi di una corrente diurna detta, in dialetto bergamasco, l\"'Ora del l\u00e0c\", e di una notturna detta \"ol V\u00e8t\", le quali scorrono in senso opposto.\nToponimo.\nQualino deve il suo nome al termine latino \"Aqualinus\", zona ricca d'acqua. Tuttavia secondo Gabriele Rosa il toponimo potrebbe derivare da \"Coal\u00ecno\", piccola caverna.\nStoria.\nQualino \u00e8 stato per molti secoli il centro abitato pi\u00f9 importante della costa. La chiesa di Sant\u2019Ambrogio costituisce la prima parrocchiale dell'attuale Costa Volpino, dieventando indipendente tra il 1450 1460 dalla pieve di Rogno. Le parrocchie di Corti, Ceratello e Branico sono nate nei secoli staccandosi proprio da quella di Qualino. \nL'abitato si \u00e8 sviluppato accanto al colle su cui sorgeva un castello, probabilmente dipendente da quello pi\u00f9 importante di Volpino. Nel 1880 presso le rovine del castello sono state ritrovate tombe romane e medioevali. Le ultime rovine del castello sono scomparse definitivamente nel XX secolo quando il colle su cui sorgeva \u00e8 stato spianato per la realizzazione del campo sportivo. Tra il 1972 e il 1974 durante alcuni lavori edili sono state rinvenute meno di una decina di tombe probabilmente di epoca medievale.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli indicanti i tratti caratteristici di una comunit\u00e0. Quello che contraddistingue gli abitanti di Qualino \u00e8 \"Pelaf\u00ecch\" (spellafichi), dato dalla ricca presenza di piante di fico sul territorio. Un altro soprannome \u00e8 \"i Sant'Ambr\u00f2s de Qual\u00ec\" (i Sant'Ambrogio di Qualino), che ricorda il patrono del paese."}
{"id": "1795583", "revid": "22475", "url": "https://it.wikipedia.org/wiki?curid=1795583", "title": "\u00c9cu \u00e1 la couronne", "text": "L'\u00e9cu \u00e1 la couronne \u00e8 stata una moneta d'oro francese. Si tratta di una delle numerose varianti dell'\u00e9cu d'oro, una moneta coniata in Francia dal 1336 al 1640. \nL\"'\u00e9cu \u00e1 la couronne\" fu coniato dal 1384 ed imitato in molti paesi europei dove prese il nome di corona.\nStoria.\nLa moneta fu emessa da Carlo VI nel 1384, per un valore di 22 \"sol\" e 6 \"denier tournois\". Prese il nome dalla corona (\"couronne\") posta al dritto sopra lo stemma di Francia. Sotto Carlo ne furono battuta cinque emissioni fino al 1411, con il titolo sempre a 24 K ma di peso progressivamente diminuito da 4,08g a 3,82. La sesta emissione del 1419 ebbe una diminuzione sia del titolo a 23kt che del peso a 3,65g ma contestualmente il valore crebbe a 30 sol, cio\u00e8 una livre tournois e mezzo. Ci fu un'ulteriore emissione nel 1420 a Parigi e Tournai a peso ulteriormente ridotto. Nel dicembre dello stesso anno ci fu l'ultima emissione di Carlo VI con un peso questa volta di 3,71g, un titolo di 24kt ed il corso fu riportato al valore del 1385 di 22s 6d.\nUna tipica moneta di Carlo VI ha al dritto la legenda \"\", (\"Carlo per grazia di Dio re dei Francesi\") e lo stemma coronato di Francia con i tre gigli. Al rovescio \"\" ed una croce fiorita e fogliata, gigli nei quarti, dentro un quadrilobo con corone nei quarti.\nSotto il regno di Carlo VI fu coniato anche il \"petit \u00e9cu couronn\u00e9\" ed il \"demi-\u00e9cu heaum\u00e9\".\nQuesta moneta fu coniata anche sotto Carlo VII (1422 - 1461). Ne aveva coniate tre emissioni in qualit\u00e0 di delfino dal 1419 al 1421. Sotto il suo regno ci furono almeno sei diverse emissioni con variazioni del titolo e del peso: il primo scese a 18kt ed il secondo a 3,49 grammi. Nel 1436 ci fu una nuova emissione con un \"\u00e9cu\" detto \"\u00e9cu neuf\"."}
{"id": "1795585", "revid": "729019", "url": "https://it.wikipedia.org/wiki?curid=1795585", "title": "Castello di Simigni", "text": "Il castello di Simigni si trova a Gualdo Cattaneo e venne costruito nel 1103 da Seminio, membro della famiglia dei conti di Collazzone. Nel 1322 venne fortificato con una torre e mura difensive. Nel 1363 fu conquistato da Niccol\u00f2 da Montefeltro con la sua Compagnia del Cappelletto , prima compagnia di ventura italiana . Nel 1389 il castello pass\u00f2 sotto la dominazione della famiglia Trinci, nel 1410 a Braccio Fortebracci per poi ritornare nuovamente ai Trinci. Ora il castello appartiene a privati."}
{"id": "1795586", "revid": "767487", "url": "https://it.wikipedia.org/wiki?curid=1795586", "title": "Love and Tears", "text": "Love and tears \u00e8 un brano musicale cantato dalla modella Naomi Campbell, estratto come singolo dalla sua prima, ed unica, esperienza musicale: l'album \"Baby Woman\", pubblicato nel 1994, se non si considera la breve parte vocale avuta nel brano \"Cool as Ice\" di Vanilla Ice (1991).\nLa canzone ha influenze orientali, contrastate da un sound moderno. Il singolo ottiene un discreto successo in Italia, dove raggiunge la posizione numero 10 dei singoli pi\u00f9 venduti, ed in Francia dove per\u00f2 arriva solo fino alla posizione numero 36. Tuttavia l'esperienza per la Campbell rimarr\u00e0 isolata, e non verr\u00e0 prodotto pi\u00f9 alcun disco."}
{"id": "1795588", "revid": "599013", "url": "https://it.wikipedia.org/wiki?curid=1795588", "title": "\u00c9cu \u00e0 la couronne", "text": ""}
{"id": "1795592", "revid": "156341", "url": "https://it.wikipedia.org/wiki?curid=1795592", "title": "Pantere Caserta", "text": ""}
{"id": "1795596", "revid": "767487", "url": "https://it.wikipedia.org/wiki?curid=1795596", "title": "Quarantaduesima strada", "text": "Quarantaduesima strada (\"42nd Street\") \u00e8 un film del 1933 diretto da Lloyd Bacon con le coreografie di Busby Berkeley. Il film, interpretato da Warner Baxter, narra le vicende di un regista che nell'America della Grande Depressione deve mettere in scena uno spettacolo di variet\u00e0: dopo settimane di prove, la soubrette si fa male a un piede e al suo posto viene scelta una sconosciuta ballerina di fila che supera brillantemente la prova, divenendo una vera star. La giovane \"chorus girl\" venne interpretata da Ruby Keeler mentre la diva sulla china del tramonto, da Bebe Daniels. Tra i comprimari, Ned Sparks, George Brent, Dick Powell, Guy Kibbee nei principali ruoli maschili. In quelli femminili, Una Merkel e Ginger Rogers, esuberanti e frizzanti ragazze del corpo di ballo.\nTrama.\nA New York, negli anni trenta (quelli della Grande Depressone), Julian Marsh, famoso regista, coglie al volo l'occasione di mettere in scena un nuovo musical quando il ricco Abner Dillon decide di finanziarne uno, che avr\u00e0 come protagonista Dorothy Brock, stella di Broadway. Pur se innamorata di Pat Denning, suo vecchio partner dell'epoca del vaudeville, Dorothy - per far carriera - non si ritrae davanti alle avances di Dillon, che diventa il suo protettore e al quale lei nasconde la relazione che ancora la lega a Pat. Intanto, Julian lavora senza un attimo di tregua al suo nuovo spettacolo: deve mettere insieme il cast, con innumerevoli audizioni, deve lavorare ai numeri musicali, alle parti recitate, cantate e ballate, alle scene, ai costumi. Deve tenere buoni rapporti con i finanziatori, deve eliminare i problemi che nascono via via durante la produzione della rivista. Uno dei pi\u00f9 grossi problemi si rivela essere proprio la relazione tra Pat e Dorothy che, se diventasse di dominio pubblico, potrebbe portare al ritiro di Dillon, lasciando senza fondi la rivista. Julian, che non si risparmia in quella che \u00e8 l'ossessione della sua vita, ovvero la messa in scena di uno spettacolo, decide di ricorrere ad alcuni loschi figuri ai quali chiede di mettere fuori gioco Pat. L'attore, che gi\u00e0 aveva dei dubbi se proseguire o meno la storia con Dorothy per non comprometterne la carriera, dopo essere stato minacciato, lascia la citt\u00e0 accettando un ingaggio a Filadelfia.\nTra i componenti del cast, la giovane Peggy Sawyer, alla sua prima esperienza teatrale, trova affetto e protezione in Billy Lawler, l'attore giovane, e in Lorraine e Ann, due scafate chorus girl che pi\u00f9 di una volta la incoraggiano nei momenti difficili. Quando lo spettacolo \u00e8 pronto al debutto, la piazza scelta per la prima \u00e8 proprio Filadelfia. Dorothy, sapendo che Pat si trova in citt\u00e0, aspetta che lui si faccia vivo. Ma lui, che a New York aveva conosciuto per caso Peggy quando passava il tempo in attesa di Dorothy, si ferma con la ragazza che lo invita a una festa data dai suoi compagni. Dorothy, gelosa, si ubriaca e, furiosa, scarica il ricco amante a cui rivela di averlo sempre considerato un uomo disgustoso. Julian, disperato per essere sul punto di perdere la sua primadonna (che, ovviamente, Dillon non vuole pi\u00f9 nello spettacolo), cerca di ricomporre la storia tra i due. Ma finisce per assistere impotente a un'ennesima scenata di Dorothy che, convinta di essere stata tradita da Pat, cercando di aggredire Peggy, cade malamente a terra, fratturandosi una caviglia. Ora il suo rientro in scena \u00e8 veramente impossibile.\nDovendo trovare entro poche ore una nuova protagonista, Julian sta per affidare la parte principale ad Ann che, per\u00f2, generosamente, gli consiglia di prendere Peggy, ottima ballerina. La ragazza, per\u00f2, \u00e8 giovane e inesperta e Julian passa tutto il poco tempo che gli resta prima dell'alzata del sipario a cercare di ravvivare il suo stile interpretativo, ancora troppo legnoso, giungendo a baciare appassionatamente Peggy per risvegliare in lei le pulsioni sessuali che servono allo spettacolo.\nDorothy, pentitasi del proprio comportamento, si riconcilia con Pat e, insieme a lui, decide di tornare al vaudeville. Prima, per\u00f2, aiutandosi con le grucce, va a trovare Dorothy nel suo camerino, scusandosi con lei e facendole gli auguri. In scena, tra numeri musicali di grande impatto e bravura del cast, scelto e istruito con pignoleria da Julian, anche Peggy si rivela un vero talento. Lo spettacolo incontra un grande successo: Julian, senza perdere l'eterna sigaretta che gli pende sempre dalle labbra, ascolta nascosto nel foyer i commenti degli spettatori, tutti positivi nei riguardi della nuova star, vera rivelazione della serata.\nProduzione.\nIl film, che fu prodotto dalla Warner Bros. Pictures, avrebbe dovuto essere diretto da Mervyn LeRoy ma, il regista, essendosi ammalato, venne sostituito da Lloyd Bacon. Darryl Zanuck affid\u00f2 a Rian James e a James Seymour il compito di scrivere la sceneggiatura di un film che non fosse una semplice successione di numeri musicali, ma che avesse un filo narrativo di una certa consistenza. Zanuck, che era ben conscio del talento di Busby Berkeley, lo volle come coreografo: il risultato fu la realizzazione di quello che \u00e8 considerato il musical definitivo del genere \"backstage\".\nIl film fu girato in California, negli studi Warner a Burbank con un budget di 439.000 dollari. Le riprese durarono dal 28 settembre al 16 novembre 1932.\nMusica.\nI numeri musicali furono creati da Busby Berkeley. \nColonna sonora.\nTutte le canzoni hanno la musica di Harry Warren e le parole di Al Dubin. La Vitaphone Orchestra fu condotta da Leo F. Forbstein.\nDistribuzione.\nDistribuito dalla Warner Bros. Pictures e dalla Vitaphone Corporation (con il nome The Vitaphone Corp.), il film fu presentato in prima a New York l'8 marzo 1933; usc\u00ec, poi, nelle sale l'11 marzo, incassando, negli USA, 2.300.000 dollari. In Italia, il film fu distribuito il 10 giugno 1933.\nDopo l'edizione dvd della Warner, al momento esiste anche un'altra edizione italiana dvd del film, distribuita da DNA Srl (in doppio formato video: originale 1.33:1 ed anamorfico 1.78:1). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme.\nRiconoscimenti.\nNel 1998 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nUna battuta del film (\"Sawyer, tu esci di qui come una ragazzina, ma devi tornare come una star!\", \"Sawyer, you're going out a youngster, but you've got to come back a star!\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura all'87\u00ba posto."}
{"id": "1795609", "revid": "767487", "url": "https://it.wikipedia.org/wiki?curid=1795609", "title": "Enrico Pugliese", "text": "Biografia.\nProfessore ordinario di Sociologia del Lavoro presso la Facolt\u00e0 di Sociologia della Sapienza -Universit\u00e0 di Roma, dal 2002 al 2008 \u00e8 stato direttore dell'Istituto di ricerche sulla Popolazione e le Politiche Sociali del Consiglio Nazionale delle Ricerche (IRPPS-CNR). La sua lunga attivit\u00e0 di ricerca ha riguardato principalmente l'analisi del funzionamento del mercato del lavoro e la condizione delle fasce deboli dell'offerta di lavoro, con particolare attenzione al lavoro agricolo, alla disoccupazione e ai flussi migratori. Si \u00e8 occupato, inoltre, dello studio dei sistemi di welfare, con particolare attenzione al caso italiano, e all'analisi delle politiche sociali. Collabora con il manifesto.\nBiografia scientifica.\nLa formazione scientifica e le prime attivit\u00e0 di ricerca di Enrico Pugliese si realizzano a Portici (NA) presso la Facolt\u00e0 di Agraria e il Centro di Specializzazione e Ricerche Economico-agrarie per il Mezzogiorno dell'Universit\u00e0 degli studi di Napoli \u201cFederico II\u201d fondato e diretto da Manlio Rossi Doria. Laureato nel 1965, infatti, diventa borsista-ricercatore presso il Centro per il biennio 1965-'67. In questi primi anni di attivit\u00e0 il suo lavoro di ricerca si focalizza soprattutto sulle trasformazioni socio-economiche delle regioni del Mezzogiorno d'Italia e sull'emigrazione. Soffermandosi in particolare sul flussi migratori in uscita dalle aree rurali, fenomeno che andava sotto il nome di \u201cesodo agricolo\u201d, analizza gli effetti di tali flussi sulla composizione della struttura sociale meridionale e sul funzionamento del mercato del lavoro, soprattutto nelle aree rurali meridionali.\nNel frattempo perfeziona la sua formazione scientifica partendo per gli Stati Uniti d'America in qualit\u00e0 di \"Harkness Fellow\" e \"Special Student\" (1967-\u201868) presso il Department of Sociology della Columbia University (New York) e successivamente (1969) come \"Research Associate\" presso il Department of Applied Behavioural Sciences della University of California (Davis). Torner\u00e0 dieci anni dopo in America (1979-'80) per un periodo di studio come \"Fullbright Fellow\" e \"Visiting Professor\" alla University of California (Santa Cruz) e nel 1987 ancora come \"Visiting Professor\" alla University of Missouri (Columbia).\nDopo questi anni di studi specialistici negli Stati Uniti, ritorna a svolgere attivit\u00e0 di ricerca presso il Centro di Portici, dove lavorer\u00e0 fino al 1980 in qualit\u00e0 di ricercatore, entrando da l\u00ec a poco a far parte del Comitato Scientifico del Centro. In questi anni comincia anche la sua attivit\u00e0 di insegnamento come Professore incaricato di Sociologia Rurale all'Universit\u00e0 degli Studi di Napoli \u201cFederico II\u201d dal 1970 al 1979. I suoi studi sviluppano il percorso avviato prima di partire per gli Stati Uniti, con ricerche sul mercato del lavoro e le classi sociali che si concentrano in particolare sui cambiamenti nella struttura sociale dell'agricoltura e nel mercato del lavoro agricolo in Italia, soprattutto nell'area meridionale. Le ricerche di quegli anni analizzano come il settore agricolo nel processo di sviluppo industriale svolge la funzione di assorbimento della forza lavoro eccedente. Delle diverse pubblicazioni prodotte sul tema in quegli anni, di particolare rilevanza risulta il volume scritto in collaborazione con Giovanni Mottura dal titolo \"Agricoltura, Mezzogiorno e mercato del lavoro\", edito da Il Mulino.\nSulla scorta delle analisi condotto sul mercato del lavoro nel settore agricolo, le sue ricerche a partire da met\u00e0 anni Settanta, si allargano verso un interesse pi\u00f9 generale che riguarda le fasce deboli dell'offerta di lavoro, soprattutto nel mercato del lavoro meridionale. L'occasione per sviluppare questo filone di ricerca viene da una ricerca finanziata dal CNR nel 1975-'76 che ha per oggetto l'occupazione e le condizioni di lavoro nel settore calzaturiero. Dallo studio emergono elementi di grande interesse per analizzare le trasformazioni nel funzionamento del mercato del lavoro in relazione ai processi di decentramento della produzione e allo sviluppo del lavoro a domicilio. I principali risultati di questa ricerca sono stati pubblicati in un numero monografico della rivista Inchiesta.\nIn parallelo, sempre nella seconda met\u00e0 degli anni Settanta, Pugliese ha svolto alcune ricerche sulla condizione giovanile nell'area metropolitana di Napoli, focalizzando l'analisi su problematiche sociali di grande rilievo, tra le quali ricordiamo l'abbandono scolastico precoce, il lavoro dei minori e la disoccupazione giovanile. Soffermandosi poi sui quartieri popolari della citt\u00e0, ha condotto dettagliate indagini di campo sui percorsi scuola-lavoro dei giovani napoletani, individuando le condizioni di svantaggio relativo sul mercato del lavoro e meccanismi alla base della disoccupazione giovanile. Una sintesi di questo intenso lavoro ricerca \u00e8 rappresentata dal volume \"I giovani tra scuola e lavoro nel Mezzogiorno\" edito nel 1982 da Franco Angeli.\nNel frattempo, prosegue la sua carriera accademica. Nel 1980, infatti, diventa Professore Straordinario di Sociologia Economica presso l'Universit\u00e0 di Salerno, dove insegner\u00e0 fino al 1984, quando passa ad insegnare all'Universit\u00e0 di Napoli \u201cFederico II\u201d come Professore ordinario di Sociologia del Lavoro. Inoltre, dal 1980 al 1986 viene nominato Direttore scientifico dell'IRES-CGIL Campania.\nNegli anni Ottanta, l'attivit\u00e0 di ricerca si sposta progressivamente verso il problema pi\u00f9 generale della disoccupazione che pu\u00f2 considerarsi uno sviluppo dello studio sui meccanismi selettivi e di marginalizzazione di alcune quote deboli dell'offerta di lavoro. La tematica della disoccupazione viene analizzata con un approccio che integra le analisi del mercato del lavoro intrecciate con quelle relative alle trasformazioni dei sistemi di welfare e delle politiche sociali, in una prospettiva comparata internazionale, pur conservano sempre un'attenzione particolare per il contesto metropolitano della citt\u00e0 di Napoli, dove continua a condurre diverse indagini di campo relative al funzionamento del mercato del lavoro e alle caratteristiche dell'occupazione e della disoccupazione. I primi saggi con contributi analitici in questa direzione sono \"Politique de bien etre et crise de l'\u00e9tat providence dans une \u00e9conomie d\u00e9pendante\" pubblicato dalla rivista francese \"Sociologie et Societ\u00e9\" nel 1982 e il saggio \"The Three Forms of Unemployment\" pubblicato nella rivista \"Social Research\" nel 1986. Successivamente il saggio \u00e8 stato ripreso e pubblicato con diversi titoli anche in italiano, tedesco e spagnolo.\nLo studio della disoccupazione italiana e soprattutto la disoccupazione del Mezzogiorno, si sofferma sulle motivazioni alla base dell'esclusione dei giovani dall'occupazione, espressa dalle dimensioni della disoccupazione giovanile. I risultati di questo percorso di ricerca, svolto in una prospettiva comparata internazionale, si sintetizzano nel volume \"Sociologia della disoccupazione\" pubblicato nel 1993 da Il Mulino e successivamente tradotto in francese dall'editore L'Harmattan con il titolo \"Socio-\u00e9conomie du chomage\".\nA partire dai primi anni Novanta, accanto ai suoi tradizionali interessa di ricerca si sviluppa un nuovo campo di analisi relativo agli immigrati stranieri in Italia. L'inizio di questo filone di ricerca \u00e8 rappresentato dalla partecipazione ad un gruppo di ricerca diretto da Nora Federici per uno studio del CISP dal titolo \"La presenza straniera in Italia\". I principali risultati di questa ricerca sono stati poi pubblicati in un libro scritto insieme a Francesco Calvanese dal titolo \"La presenza straniera in Campania\" ed edito da Franco Angeli. L'interessa per la presenza straniera in Italia si focalizza in particolare sulla collocazione degli immigrati nel mercato del lavoro italiano e si allarga al problema dell'integrazione e all'analisi delle politiche migratorie. Gli studi condotti su queste ultime tematiche portano ad una collaborazione con Maria Immacolata Macioti per la realizzazione di un volume dal titolo \"Gli immigrati stranieri in Italia\", pubblicato da Laterza nel 1991 (successivamente ampliato e riedito nel 1995).\nL'esperienza di ricerca sul tema dell'immigrazione lo porta a ricoprire numerosi incarichi istituzionali tra i quali i pi\u00f9 importanti riguardano, a livello nazionale, la partecipazione come membro della Consulta del CNEL per le questioni dell'immigrazione (1996-'97) e a livello regionale in Campania, la presidenza della \"Commissione di studio per la revisione della legge regionale campana sull'immigrazione\" (2003-2004) e prima ancora \u00e8 membro della Consulta regionale campana per l'immigrazione (2000-2001) e presidente del Gruppo di studio sulle questioni dell'immigrazione presso l'Assessorato alla dignit\u00e0 del Comune di Napoli (1994-1997).\nLo studio dei movimenti migratori intreccia il filone di studi sull'immigrazione con il precedente interesse per il tema dell'emigrazione, basti ricordare le analisi condotte negli anni Ottanta sulla condizione delle famiglie degli emigrati italiani in Germania, dando grande spazio allo studio della condizione sociale dei giovani della seconda generazione. D'altra parte, l'intreccio tra immigrazione straniera in Italia e emigrazione degli italiani porta alla redazione di un volume pi\u00f9 recente, edito da Il Mulino dal titolo \"L'Italia tra migrazioni internazionali e migrazioni interne\", pubblicato inizialmente nel 2002 e poi riedito e ampliato nel 2006.\nNel 2002 lascia le attivit\u00e0 accademiche perch\u00e9 viene nominato direttore dell'Istituto di Ricerche sulla Popolazione e le Politiche Sociali (IRPPS) del CNR che nasce per accorpamento di due precedenti strutture di ricerca (l'IRP \u2013 Istituto di Ricerca sulla Popolazione e l'IRIDISS - Istituto di Ricerche sulle Dinamiche della Sicurezza Sociale) e all'interno dell'Istituto, senza trascurare le sue precedenti aree di studio, approfondisce i processi di trasformazione dei sistemi di welfare, in particolare di quello italiano, e le dinamiche demografiche, con particolare attenzione alle implicazioni sociali dell'invecchiamento demografico. I principali risultati della sua attivit\u00e0 di direzione dell'Istituto sono rintracciabili nella curatela dei rapporti annuali dell'IRPPS per il 2004 e per il volume del biennio 2005-2006, editi da Donzelli.\nCarriera accademica.\nLa sua carriera accademica comincia nel 1969 al Centro di Ricerche Economico-Agrarie per il Mezzogiorno dell'Universit\u00e0 di Napoli a Portici come ricercatore, diventando poi membro del comitato scientifico del Centro. Contestualmente, dal 1970 al 1979, diviene professore incaricato di Sociologia Rurale presso l'Universit\u00e0 di Napoli \u201cFederico II\u201d per poi andare, nel 1980, negli Stati Uniti d'America come Fullbright Fellow e Visiting Professor all'University of California (Santa Cruz). Al suo ritorno, diventa Professore Straordinario di Sociologia Economica presso l'Universit\u00e0 di Salerno, fino al 1984, dove presiede anche il Consiglio di Corso di Laurea in Sociologia. Successivamente passa ad insegnare all'Universit\u00e0 di Napoli \u201cFederico II\u201d, come Professore Ordinario di Sociologia del Lavoro. Nel 1987 \u00e8 ancora in America come Visiting professor alla University of Missouri (Columbia).\nPresso l'Universit\u00e0 di Napoli ricopre la carica di Presidente del Consiglio di Corso di Laurea in Sociologia dal 1989 al 1992; viene eletto Direttore del Dipartimento di Sociologia per gli anni 1988-89 e 1992-1995. Dal 1991 al 1998, inoltre, \u00e8 Coordinatore del dottorato di ricerca in Sociologia dei processi di innovazione presso le Universit\u00e0 di Napoli e Salerno. E ancora dal 1997 al 2000 \u00e8 docente stabile presso la Scuola Superiore della Pubblica Amministrazione a Roma. Dal 2000 al 2002 \u00e8 Preside della Facolt\u00e0 di Sociologia, fino a quando \u00e8 nominato Direttore dell'IRPPS-CNR. Dal novembre 2008 \u00e8 professore presso la facolt\u00e0 di Sociologia della Sapienza-Universit\u00e0 di Roma.\n\u00c8 membro del comitato di direzione di alcune riviste, tra le quali si ricordano in particolare \"Inchiesta\" e \"La critica sociologica\". \u00c8 membro del comitato scientifico di \"Studi emigrazione\" e de \"QA - La questione agraria. Rivista dell'Associazione Manlio Rossi-Doria\" di cui \u00e8 membro del direttivo. \u00c8 membro del comitato scientifico della Fondazione Giacomo Brodolini."}
{"id": "1795611", "revid": "156341", "url": "https://it.wikipedia.org/wiki?curid=1795611", "title": "Mareca Caserta", "text": ""}
{"id": "1795614", "revid": "767487", "url": "https://it.wikipedia.org/wiki?curid=1795614", "title": "Tamorti", "text": "I Tamorti sono un gruppo rock pop demenziale, formatosi a Spinea nel 1989 e che ha vinto il Festival di Sanscemo nel 2004 con il brano \"Il Bruco\"."}
{"id": "1795616", "revid": "156341", "url": "https://it.wikipedia.org/wiki?curid=1795616", "title": "Energia Caserta", "text": ""}
{"id": "1795617", "revid": "174925", "url": "https://it.wikipedia.org/wiki?curid=1795617", "title": "Teorema di Poincar\u00e9-Hopf", "text": "Nella matematica, il teorema di Poincar\u00e9\u2013Hopf (anche conosciuto come formula dell'indice di Poincar\u00e9\u2013Hopf) \u00e8 un importante teorema utilizzato nella topologia differenziale. Il suo nome deriva da Henri Poincar\u00e9 e Heinz Hopf.\nUn caso speciale della formula \u00e8 il teorema della palla pelosa, che semplicemente afferma che non esiste un campo vettoriale non nullo continuo tangente a una sfera.\nEnunciato.\nSia formula_1 una variet\u00e0 differenziabile di dimensione formula_2, e formula_3 un campo vettoriale su formula_1. Si supponga che formula_5 sia un punto critico isolato di formula_3, e si fissino delle coordinate locali vicino a formula_5. Sia D una palla chiusa centrata in formula_5, tale che formula_5 sia l'unico zero di formula_3 in formula_11. Successivamente si definisce l'indice di formula_3 in formula_5, formula_14, come il grado topologico della mappa formula_15 dalla frontiera di formula_11 alla (\"n\"-1)-sfera e data da formula_17.\nTeorema. Sia formula_1 una variet\u00e0 differenziabile compatta. Sia formula_3 un campo vettoriale su formula_1 con zeri isolati. Se formula_1 ha la frontiera, formula_3 deve essere diretto normalmente e uscente rispetto alla frontiera. Allora vale la seguente formula\ndove la somma degli indici \u00e8 su tutti gli zeri isolati di formula_3 e formula_25 \u00e8 la caratteristica di Eulero di formula_1. Un corollario particolarmente utile \u00e8 che un campo vettoriale che non si annulla mai implica che la caratteristica di Eulero \u00e8 0.\nQuesto teorema fu dimostrato in due dimensioni da Henri Poincar\u00e9 e successivamente generalizzato da Heinz Hopf.\nSignificato e importanza.\nLa caratteristica di Eulero di una superficie chiusa \u00e8 un concetto puramente topologico, mentre l'indice di un campo vettoriale \u00e8 puramente analitico. Perci\u00f2, questo teorema stabilisce un profondo collegamento tra due aree della matematica apparentemente non correlate. \u00c8 particolarmente interessante che la dimostrazione del teorema si basa fortemente sull'integrale, e in particolare sul teorema di Stokes, il quale afferma che l'integrale della derivata esterna di una forma differenziale \u00e8 uguale all'integrale sulla frontiera di tale forma. Nel caso speciale di una variet\u00e0 senza frontiera, \u00e8 equivalante ad affermare che l'integrale \u00e8 0. Ma esaminando i campi vettoriali in un intorno sufficientemente piccolo di una \"sorgente\" o di un \"pozzo\", si nota che essi contribuiscono al totale con quantit\u00e0 intere (gli indici), e la loro somma totale deve essere zero. Questo risultato pu\u00f2 essere considerato come uno dei primi di una lunga serie di teoremi che stabiliscono un legame profondo tra concetti geometrici e analitici o fisici, giocando un ruolo importante nello studio moderno di entrambi i campi.\nSchema della dimostrazione.\n1. Si immerge formula_1 in un qualche spazio euclideo di dimensione sufficiente (Usando il teorema di immersione di Whitney.)\n2. Si prende un piccolo intorno di formula_1 nello spazio euclideo, formula_29. Si estende il campo vettoriale a questo intorno in modo che abbia gli stessi zeri e stessi indici. Inoltre, ci si assicura che il campo vettoriale sulla frontiera di formula_29 sia diretto verso l'esterno.\n3. La somma degli indici del vecchio (e nuovo) campo vettoriale \u00e8 uguale al grado della mappa di Gauss dalla frontiera di formula_29 alla (\"n\"-1)-sfera. Quindi, la somma degli indici \u00e8 indipendente dal reale campo vettoriale, e dipende solo dalla variet\u00e0 formula_1.\nTecnica: tagliare via tutti i punti critici del campo insieme a degli intorni piccoli. Quindi si utilizza il fatto che il grado di una mappa dalla frontiera di una variet\u00e0 formula_2-dimensionale a una (\"n\"-1)-sfera, che pu\u00f2 essere estesa all'intera variet\u00e0 formula_2-dimensionale, \u00e8 zero.\n4. Infine, si riconosce che la somma degli indici \u00e8 la caratteristica di Eulero. Per farlo, si costruisce uno specifico campo vettoriale su formula_1 usando una triangolazione di formula_1 grazie al quale \u00e8 chiaro che la somma degli indici degli zeri \u00e8 uguale alla caratteristica di Eulero della variet\u00e0.\nGeneralizzazioni.\n\u00c8 possibile definire l'indice di un campo vettoriale anche per zeri non isolati. Una costruzione di tale indice e una generalizzazione del teorema di Poincar\u00e9\u2013Hopf sono delineate nella Sezione 1.1.2 di (Brasselet, Seade &amp; Suwa 2009)."}
{"id": "1795618", "revid": "729019", "url": "https://it.wikipedia.org/wiki?curid=1795618", "title": "Rustblade", "text": "Rustblade \u00e8 un'etichetta discografica indipendente italiana fondata nel 2001 da Stefano Rossello.\nStoria della Rustblade.\nLa Rustblade nacque nel 2001 come organizzazione composta da musicisti, grafici e produttori dedicata a forme artistiche non convenzionali. Proprio grazie alla continua ricerca, sperimentazione ed interazione tra i vari membri del collettivo, col passare degli anni da piccola realt\u00e0 nostrana quale era nata \u00e8 riuscita ad espandersi ed imporsi a livello mondiale, in particolare per quanto riguarda i settori audio (sonorit\u00e0 Sperimentali, Industrial, Noise, Power electronics, Colonne sonore, Power noise, Breakbeat) e video.\nAd oggi ha prodotto e distribuito diversi artisti di musica elettronica, sperimentale e compositori di Colonne Sonore tra i quali Lydia Lunch, Angelo Badalamenti, Bobby Beausoleil, Merzbow, Coil, The Young Gods, No More, The Legendary Pink Dots, My Life with the Thrill Kill Kult, Black Sun Productions, Eric Van Wonterghem, Dive, Hanin Elias (membro fondatore degli Atari Teenage Riot) e di aver partecipato con le sue band a festival internazionali.\nTra gli artisti fino ad oggi prodotti e distribuiti trovano il loro spazio anche diversi artisti Italiani quali Ennio Morricone, Claudio Simonetti, Nino Rota, Manuel De Sica, Bahntier, Spiritual Front, Criminal Asylum, Condanna, The Lingams and Yoni (con Justin Bennett, musicista/produttore ed attuale live drummer degli Skinny Puppy), SANdBLASTING. Ha inoltre prodotto una raccolta tributo a Pier Paolo Pasolini con brani dei Coil, In Slaughter Natives, Ah Cama Sotz ed altri artisti dello stesso calibro. Inoltre per alcune illustrazioni Rustblade ha collaborato la fumettista Lola Airaghi.\nNel 2018, Stefano Rossello crea l'etichetta antologica a fumetti Rustblade Comics, dando alle stampe Dawn of the dead - Hotel La Muerte realizzato dai fumettisti Andrea Gallo Lassere e Simona Simone; in occasione del quarantennale del film e colonna sonora di Zombi.\nDopo l'ottimo riscontro ottenuto, sia in Italia che all'estero, di Dawn of the dead - Hotel La Muerte; lo stesso team creativo formato da Andrea Gallo Lassere e Simona Simone realizzano un secondo albo antologico a fumetti, dedicato ai film cult D\u00e8moni e D\u00e8moni 2... L'incubo ritorna di Lamberto Bava: D\u00e8moni - Il Regno delle Tenebre. L'albo a fumetti, disponibile in lingua italiana e inglese, contiene inoltre un'illustrazione a colori realizzata dalla fumettista Lola Airaghi.\nRustblade si \u00e8 occupata inoltre della rivista italiana di controcultura Amoeba."}
{"id": "1795622", "revid": "767487", "url": "https://it.wikipedia.org/wiki?curid=1795622", "title": "Villa di Maiano", "text": "La Villa di Maiano si trova in via del Salviatino 1, localit\u00e0 Maiano, a Fiesole.\nStoria e descrizione.\nL'originario \"palagio di Maiano\" appartenne ai Tolosini, passando poi per via ereditaria ai Boscoli, che nel 1464 lo vandettero agli Alessandri. Venne devastato nel 1481 da un uragano, tanto che l'allora proprietario Bartolomeo degli Alessandri, per far fronte ai debiti, dovette vendere l'intero complesso con l'ampio podere circostante. La cedette al cognato Guido Sforza, conte di Santa Fiora, e suo figlio la vend\u00e9 poi nel 1510 ai Buonagrazia. Nel 1546 era di propriet\u00e0 dei Pazzi e qui nacque Caterina, la futura santa Maria Maddalena dei Pazzi.\nNel XVIII secolo si estinse il ramo nobile dei Pazzi con Luigi di Cosimo e la villa pass\u00f2 cos\u00ec ai Gucci Tolomei, prima di entrare nei possedimenti di John Temple Leader nel 1850, il quale la acquisto \"a cancello chiuso\", cio\u00e8 con tutto quello che conteneva.\nL'eclettico uomo politico inglese fece della villa la sua abitazione e il centro dei suoi affari, iniziando quei lavori di complessivo restauro della zona che ebbero il culmine nella ristrutturazione neogotica del vicino Castello di Vincigliata.\nLavor\u00f2 per Temple Leader alla villa di Maiano l'architetto Felice Francolini, che, rispettando l'aspetto quattrocentesco della propriet\u00e0, avvi\u00f2 una ristrutturazione globale con interventi anche radicali, come il rialzo di un piano e l'aggiunta del torrione centrale, in stile goticheggiante (che cita esempi come villa la Petraia) con loggia. Anche la facciata verso sud venne arricchita, costruendo un ampio portico con colonne doriche, ispirato a quello della villa medicea di Artimino, che crea un'ampia terrazza panoramica raggiungibile tramite una scalinata in pietra serena.\nIl cortile centrale venne trasformato in un'ampia sala da ballo neorinascimentale, arredato con pezzi originari della villa o appositamente commissionati ad artigiani locali. L'ultimo intervento fu la costruzione, tra il 1863 e il 1864, della cappellina privata, posta sul lato nord della villa. Il piccolo oratorio venne eretto su progetto di Giuseppe Fancelli, che era figlio del fattore di John Temple Leader e discendente di una famiglia di altri esponenti distinti nel campo dell'arte. Il Fancelli realizz\u00f2 un ambiente raccolto a navata unica separato dal corpo della villa e con la decorazione delle vetrate della prestigiosa officina di Ulisse De Matteis.\nLa villa ebbe numerosi ospiti illustri, come la Regina Vittoria che nel 1893 fece alcuni schizzi del laghetto per il suo album di ricordi.\nCon la morte di Leader nel 1903 tutte le sue propriet\u00e0 passarono al suo nipote Richard Bethell Lord Westbury, che cedette la villa al chirurgo Teodoro Stori nel 1917. I discendenti di sua moglie, Elisabetta Corsini sono gli attuali proprietari della villa che per questo viene anche talvolta indicata come \"Villa Corsini di Maiano\".\nGiardini.\nIl giardino davanti alla villa \u00e8 composto da un grande prato, movimentato da alcuni elementi come un pozzo, una gazebo e una piscina rettangolare decorata da una loggetta neogotica in raffinata bicromia di mattoni e pietra e il \"Laghetto delle Colonne\", di forma irregolare che sfruttava una cavit\u00e0 naturale. In questi bacini John Temple Leader era solito immergersi per diletto personale, per rigenerare lo spirito e esercitare il corpo.\nNella parte finale una terrazza pavimentata in pietra con balaustra rappresenta il miglior punto panoramico del giardino. Dal prato, in asse con l'ingresso principale della villa, due leoni-marzocchi con stemmi araldici familiari introducono al passaggio verso la terrazza inferiore, voltato a botte.\nLa terrazza inferiore conserva un grande giardino all'italiana, con siepi geometriche circondate dal bosso e ospitanti varie essenze fiorite. Il lato nord, al di sotto della terrazza del livello superiore, \u00e8 chiuso da un edificio di servizio che funge anche da limonaia.\nIl lato ovest, verso via del Salviatino, ha una pi\u00f9 contenuta terrazza che guarda sulla parte agricola della propriet\u00e0. Vi si trova un prato con due alberi ad alto fusto, bordato da siepi in bosso che disegnano motivi geometrici.\nLa parte a nord della villa invece ospita un parco all'inglese, progettato da Giuseppe Fancelli e Alessandro Papini (esperto nell'idraulica e valido architetto paesaggista), venne creato in un'area in stato di abbandono dove si trovavano le antiche cave di pietra arenaria. Vi si trovano boschi di conifere e latifoglie, corsi d'acqua e uliveti, punteggiati qua e l\u00e0 da statue, fontane e altre decorazioni."}
{"id": "1795625", "revid": "289247", "url": "https://it.wikipedia.org/wiki?curid=1795625", "title": "Santa Maria maddalena dei Pazzi", "text": ""}
{"id": "1795630", "revid": "1243", "url": "https://it.wikipedia.org/wiki?curid=1795630", "title": "Ferrovia Siena-Monte Antico-Grosseto", "text": ""}
{"id": "1795642", "revid": "110157", "url": "https://it.wikipedia.org/wiki?curid=1795642", "title": "Evil Ways", "text": "Evil Ways \u00e8 una canzone dei Santana estratta dall'album del 1969 \"Santana\". la canzone parla di una ragazza vendicativa. che si diverte ad ingelosire il proprio fidanzato uscendo con un suo amico. La parte centrale include un intervento solista dell'organo Hammond ad opera di Gregg Rolie ed una sezione di 90 secondi di assolo di chitarra eseguita da Carlos Santana. \nPubblicato come singolo a fine 1969, divent\u00f2 il primo singolo del gruppo ad entrare nella top ten negli Stati Uniti raggiungendo la nona posizione della Billboard Hot 100.\nIn origine questa composizione era stata incisa da Willie Bobo, che la incluse nel suo album \"Bobo Motion\" del 1967; fu Bill Graham a convincere i Santana a realizzarne una cover per ottenere un maggiore impatto di vendite."}
{"id": "1795646", "revid": "267975", "url": "https://it.wikipedia.org/wiki?curid=1795646", "title": "Commissum Nobis (bolla)", "text": "Commissum Nobis \u00e8 una bolla di papa Urbano VIII del 22 aprile 1639.\nIl pontefice si rivolge al Collettore della Camera Apostolica del Portogallo, su istanza dei Gesuiti spagnoli del Paraguay e del Brasile, per condannare la schiavit\u00f9 degli \"indios\" del Sudamerica. Richiamando espressamente la \"Veritas Ipsa\" di papa Paolo III, sotto pena di scomunica, Urbano VIII proibisce:\nLa bolla, scritta nel 1639, venne pubblicata in Brasile nel 1640, suscitando nei governanti e negli schiavisti una tale reazione da spingere all'espulsione dei Gesuiti dal Paese."}
{"id": "1795651", "revid": "767487", "url": "https://it.wikipedia.org/wiki?curid=1795651", "title": "Italia-Germania 4-3 (film)", "text": "Italia-Germania 4-3 \u00e8 un film italiano del 1990 diretto da Andrea Barzini. Il titolo \u00e8 ispirato alla semifinale di calcio dei Mondiali di calcio di Messico 1970.\nTrama.\nFederico, Antonio e Francesco, gi\u00e0 compagni di liceo e di militanza politica, fanno una rimpatriata per guardare assieme, vent'anni dopo, la semifinale dei Campionato mondiale di calcio 1970 la partita Italia-Germania Ovest 4-3, nuovamente trasmessa dalla Rai in quanto partita storica. Sede della rimpatriata \u00e8 la grande villa fuori citt\u00e0 di propriet\u00e0 di Giulia Treves, dove la donna vive con il marito Francesco e il loro figlio di circa 10 anni.\nVi convergono separatamente il rampante Federico, pubblicitario di successo e autore, tra l'altro, del famoso slogan \"Milano da bere\", e Antonio, insegnante in una modesta scuola media di periferia. Dopo una partitella nel parco della villa, i tre tornano in casa per preparare la stessa cena consumata nel 1970 in occasione della semifinale dei campionati del mondo in Messico. Gli aneddoti ricordati insieme non bastano a nascondere l'atmosfera di tensione che si percepisce e che \u00e8 dovuta anche al fatto che Giulia, nonostante le richieste del marito ha deciso di non partecipare alla serata. La situazione precipita quando lei viene notata da Federico.\nIn questo clima, che ormai ha ben poco a che vedere con un'allegra serata tra vecchi amici, si inserisce lo sfogo di Federico per una vita sempre di corsa e priva di affetti importanti, ma soprattutto il rancore che Antonio prova nei suoi confronti. Durante gli anni Settanta, infatti, la polizia aveva rinvenuto nella cantina di quest'ultimo delle bottiglie Molotov che, a sua insaputa, vi erano state nascoste dall'amico. Oltre ad un periodo in prigione, l'episodio avrebbe significato per Antonio anche la rinuncia ai suoi sogni: questi, che voleva diventare magistrato democratico e scrivere un libro, si \u00e8 ritrovato a fare l'insegnante di scuola media.\nLa lontananza, fisica e morale, dagli anni della giovinezza \u00e8 simboleggiata dai discorsi che ora hanno come tema i rimedi contro la colite nervosa, consiglia Francesco, e dalla perdita d'interesse per la partita. Riconquistato un minimo di serenit\u00e0, gli amici decidono comunque di restare ancora insieme, ma improvvisamente rientrano in villa Giulia, il suo nuovo fidanzato e tutti i \"partners\" d'affari della Disney che stanno concludendo con lei un contratto. Tutto sommato quest'inattesa confusione distoglie Federico, Antonio e Francesco dai loro pensieri pi\u00f9 cupi e cos\u00ec pensano di proseguire la serata uscendo, destinazione il bar vicino al liceo che i tre erano soliti frequentare.\nCommento.\nLe recensioni al film sono state perlopi\u00f9 positive. Il Morandini afferma che il film \"sfiora, ma schiva, i rischi del piangersi addosso e l'idealizzazione compiaciuta del passato\", mentre loda le qualit\u00e0 degli attori.\nCuriosit\u00e0.\nNel film \u00e8 presente anche l'attore Giuseppe Battiston, citato erroneamente nei titoli di coda come Giuseppe Battistoni, errore riportato anche nel \"Dizionario del cinema italiano - I Film dal 1990 al 2000\" (Volume VI, parte prima, Gremese Editore)."}
{"id": "1795665", "revid": "30610", "url": "https://it.wikipedia.org/wiki?curid=1795665", "title": "Dazio (disambigua)", "text": ""}
{"id": "1795676", "revid": "197807", "url": "https://it.wikipedia.org/wiki?curid=1795676", "title": "Street Fighter - Sfida Finale", "text": ""}
{"id": "1795678", "revid": "228587", "url": "https://it.wikipedia.org/wiki?curid=1795678", "title": "Diagnosi automatizzata", "text": "Per diagnosi automatizzata in medicina si intende l'ausilio di strumenti informatici nel processo diagnostico.\nIl sistema nasce come ausilio del medico radiologo, non limitandosi comunque ad esso. Il processo di indagine radiologica \u00e8 soggetto alla cosiddetta \"satisfaction of search\", cio\u00e8 al naturale atteggiamento di una persona di concentrarsi su un solo aspetto delle cose: riferendosi al diagnosta tale concetto descrive come sia facile cadere nell'errore di osservare l'immagine radiologica non per quella che \u00e8, ma solo per il motivo clinico per il quale \u00e8 stata richiesta, potenzialmente cos\u00ec tralasciando possibili altri rilievi patologici.\nI sistemi di diagnosi assistita dal computer, o CAD (dall'inglese \"Computer-Aided Detection/Diagnosis\"), sono piattaforme informatiche che aiutano il medico radiologo nella formulazione della diagnosi, ad esempio evidenziando le pi\u00f9 probabili sedi di malattia e/o suggerendo la natura, benigna o maligna, di un reperto. In generale si riferisce a un sistema computerizzato che rileva (in maniera automatica o assistita da un operatore) una serie di sospetti sulle immagini (TC, MRI, etc.) segnalandole al radiologo, al quale spetta di determinare quali delle segnalazioni sono lesioni e quali falsi positivi del sistema. Sebbene negli ultimi anni siano stati proposti numerosi articoli, il tema della detezione automatica delle lesioni neoplastiche \u00e8 ancora un problema aperto: per questa ragione \u00e8 bene sottolinare come (attualmente) tutti i sistemi si pongano come aiuto al medico (e non come sostituto dello stesso), ponendosi come strumento atto a ridurre l'enorme mole di lavoro al quale il medico radiologo \u00e8 sottoposto nella fase di analisi delle immagini biomedicali."}
{"id": "1795680", "revid": "56818", "url": "https://it.wikipedia.org/wiki?curid=1795680", "title": "Sistemi di diagnosi assistita dal computer", "text": ""}
{"id": "1795682", "revid": "52953", "url": "https://it.wikipedia.org/wiki?curid=1795682", "title": "Sial", "text": " \nIn geologia, sial o SIAL (composto da SI-licio + AL-luminio) \u00e8 il termine utilizzato per indicare lo strato superiore della crosta terrestre costituito da rocce acide, pi\u00f9 leggere, di composizione simile al granito, ricche di silicati e minerali di alluminio. Sial \u00e8 un termine geochimico piuttosto che un termine proprio della tettonica a placche. A volte il termine viene identificato con la crosta continentale, poich\u00e9 \u00e8 assente negli ampi bacini oceanici. Dato che gli elementi costituenti il SIAL sono meno densi degli altri costituenti la Terra, essi tendono a concentrarsi nello strato superiore della crosta terrestre."}
{"id": "1795686", "revid": "767487", "url": "https://it.wikipedia.org/wiki?curid=1795686", "title": "Piet\u00e0 per i giusti", "text": "Piet\u00e0 per i giusti (\"Detective Story\") \u00e8 un film del 1951 diretto da William Wyler.\nTrama.\nFiglio d'un uomo dagli istinti criminali che ha tormentato sua moglie fino a farla morire, il giovane ispettore di polizia Jim McLeod nutre contro il delitto un odio implacabile, che fa di lui un persecutore inesorabile dei delinquenti. Al 21\u00ba distretto, dove lavora, Jim segue con particolare attenzione l'attivit\u00e0 criminosa d'un certo dottor Schneider, medico dedito ad illecite pratiche abortive, radiato dall'albo. Ad un certo punto Schneider decide di costituirsi. Jim crede di avere delle prove e delle testimonianze sicure contro di lui; ma una testimone si lascia comprare e una donna, che Schneider ha ridotto in fin di vita, muore prima d'averlo potuto riconoscere. In un impeto di collera, Jim maltratta il delinquente. Contro l'ispettore viene aperta un'inchiesta disciplinare: risulta dalle indagini che Mary, la moglie di Jim, alcuni anni prima di sposarlo, s'\u00e8 sottoposta alle pratiche illecite del dottor Schneider. Jim per\u00f2 ignorava questi precedenti di sua moglie...\nRiconoscimenti.\nPresentato in concorso al Festival di Cannes 1952, \u00e8 valso a Lee Grant il premio per la migliore interpretazione femminile. Nel 1951 il National Board of Review of Motion Pictures lo ha inserito nella lista dei migliori dieci film dell'anno."}
{"id": "1795698", "revid": "587172", "url": "https://it.wikipedia.org/wiki?curid=1795698", "title": "Grenoble \u00c9cole de management", "text": "Grenoble \u00c9cole de management (GEM) \u00e8 una scuola specializzata in management e commercio riconosciuta in Europa e in Francia fondata da la Camera di Commercio e dell'Industria di Grenoble nel 1984. \nRientra ufficialmente nel 5% delle \"business school\" con triplo accreditamento di AACSB, EQUIS e AMBA. \nL'Istituto facente parte delle Grandes \u00e9coles, dispone di strutture a Grenoble, Parigi i Berlino, Londra, Mosca, Singapore e Tbilisi. \nStruttura.\nLa GEM comprende i seguenti istituti:\nLa scuola propone programmi in lingua francese e inglese; il reclutamento degli studenti francesi si svolge su concorso dopo la frequenza delle classi preparatorie alle grandes \u00e9coles, mentre per gli studenti internazionali, l'ammissione prevede un processo di selezione basato sui precedenti meriti accademici o scolastici e sulla valutazione di saggi scritti.\nOrganizzazioni studentesche.\nTra le associazioni della scuola c'\u00e8 l'Ufficio studenti (BDE), che rappresenta gli studenti e le associazioni presso l'amministrazione scolastica. Ogni anno organizza il fine settimana di integrazione e serate a tema. \nGEM diventa il vincitore del Trofeo Francofono 2021 per campus responsabili attraverso il coinvolgimento dei suoi studenti nel progetto \"Student sustainability empowerment model\" volto a promuovere gli sforzi e gli impegni del campus in termini di sviluppo sostenibile e responsabilit\u00e0 sociale e ambientale"}
{"id": "1795699", "revid": "767487", "url": "https://it.wikipedia.org/wiki?curid=1795699", "title": "Sima (geologia)", "text": "Sima o SIMA (acronimo composto dalle prime lettere di \"silicio\" e \"magnesio\") \u00e8 il termine utilizzato in geologia per riferirsi allo strato pi\u00f9 profondo della crosta terrestre.\nIl sima \u00e8 composto da rocce ricche di minerali silicati e magnesio, e rocce basiche (composizione simile al basalto), posto sotto il sial tutto intorno alla Terra.\nLo strato di sima \u00e8 anche chiamato \"crosta basale\" o \"strato basale\", poich\u00e9 \u00e8 lo strato pi\u00f9 basso della crosta terrestre. Poich\u00e9 i fondali oceanici sono principalmente sima, viene a volte chiamato anche \"crosta oceanica\".\nPetrologia.\nIl sima ha una densit\u00e0 di 2800\u20133300\u00a0kg/m3 (maggiore rispetto al sial), dovuta a maggiori quantit\u00e0 di ferro e magnesio, e minore quantit\u00e0 di alluminio. Quando il sima denso affiora, forma rocce femiche o rocce con minerali mafici. Il sima pi\u00f9 denso ha meno silice e forma rocce ultrafemiche."}
{"id": "1795700", "revid": "767487", "url": "https://it.wikipedia.org/wiki?curid=1795700", "title": "B-nario", "text": "I B-Nario sono un gruppo italiano, nato nel 1993 e composto in origine da Massimo Zoara e Luca Abbrescia.\nCarriera.\nIl loro debutto risale al maggio 1994, con la pubblicazione dell'album eponimo, cui fece da traino il singolo \"Battisti\", al quale seguirono \"Stanotte\" e \"Tra me e te\", arrangiati assieme a Massimo Morini. Compare in questo album la traccia \"Voglio fare il D.J.\" (scritta con Renato Pareti, autore di canzoni di Fiorella Mannoia, Ornella Vanoni, Nuovi Angeli, Drupi, Gianni Morandi, Loretta Goggi, Jovanotti e, naturalmente, dello Zecchino d'Oro), diventata anche la sigla del programma di Antonio Conticello \"Talk Radio\" andato in onda in quel periodo su Italia 1.\nNel 1996 esce il secondo album, \"La musica che piace a noi\", contenente i singoli \"Passami la palla\" e \"Notte senza donne\", cui collaborano tra gli altri Saturnino, Max Pezzali, Paola &amp; Chiara e Demo Morselli. Nel giugno dell'anno successivo aprono la tappa milanese dell\"'History World Tour\" di Michael Jackson.\nIl terzo album \"S-cambio\" \u00e8 del 1998: al disco collaborano anche Vasco Rossi, che contribuisce alla canzone \"Splendida cos\u00ec\", ed Eros Ramazzotti, coautore del brano \"Quando sar\u00f2 grande\". Il duo segue Ramazzotti nel suo tour europeo aprendone i concerti. Al termine dell'esperienza, Luca Abbrescia decide di lasciare i B-Nario. Sempre nel 1998 il singolo \"Passeggiando col mio cane\" entra nella compilation blu del Festivalbar.\nMassimo Zoara continua la sua attivit\u00e0 di cantante-produttore, e nell'estate del 2003, col singolo \"Meglio da soli\", i B-Nario vincono Un disco per l'estate. Il singolo sar\u00e0 seguito l'anno successivo dal 4\u00ba album, dal titolo \"Dal cuore alla testa\", ancora grazie alla collaborazione con Danilo Mangano, gi\u00e0 autore di molte canzoni di successo dei B-nario. Le canzoni di questo album faranno da colonna sonora al lungometraggio \"35 mm\".\nIl quinto album dei B-Nario esce nel maggio 2008: si tratta del primo greatest hits del gruppo, intitolato \"La raccolta\", che oltre a 14 pezzi estratti dai primi 4 album contiene due inediti incisi da Zoara, \"Tutto cade\" e \"C'\u00e8\".\nNel marzo 2014 dopo anni di silenzio arrivo il nuovo singolo di B-nario, dal titolo \"Mai, \"scelto come colonna sonora della Web serie \"Milano Underground\". L'11 marzo 2016 esce il nuovo singolo \"Lettera di un serial killer\" che anticipa l'uscita del sesto album (composto da 2\u00a0cd) intitolato Le cose che cambiano - Le cose che restano in programma dal 25 marzo 2016."}
{"id": "1795704", "revid": "260676", "url": "https://it.wikipedia.org/wiki?curid=1795704", "title": "Acerra", "text": "Acerra \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nAcerra \u00e8 situata a circa 14 chilometri a nord est di Napoli, occupa una vasta area pianeggiante nel quadrante nord-orientale dell'entroterra napoletano, ed \u00e8 il terzo comune per estensione territoriale dopo il capoluogo e Giugliano in Campania; la parte nord \u00e8 prevalentemente rurale e confina con il casertano e con il nolano. \u00c8 collegata direttamente all'autostrada A1, A30, A16 e A3 tramite l'Asse Mediano, l'Asse di supporto e della diramazione del Centro Direzionale. Sono presenti due zone industriali: Acerra e Pomigliano d'Arco. Lo stabilimento dell'Alfa Romeo \u00e8 ubicato in parte della sua estensione con quello di Acerra. La citt\u00e0 \u00e8 servita da due stazioni ferroviarie: quella di Trenitalia e quella della Circumvesuviana.\nClima.\nLa stazione meteorologica pi\u00f9 vicina \u00e8 quella di Napoli Capodichino.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +8,7\u00a0\u00b0C, mentre quella del mese pi\u00f9 caldo, agosto, \u00e8 di +24,7\u00a0\u00b0C; mediamente si contano 8 giorni di gelo all'anno e 41 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +40,0\u00a0\u00b0C dell'agosto 1981 e i -5,6\u00a0\u00b0C del gennaio 1981.\nStoria.\nLa citt\u00e0, fra le pi\u00f9 antiche della Campania, fu abitata sin dall'epoca preistorica per la presenza di ricca vegetazione, fauna e numerosi corsi d'acqua. In base a recenti ricerche archeologiche probabilmente fu fondata dagli Ausoni, in seguito fu chiamata dagli Osci \"Akeru\" (\"Acerrae\" \u00e8 il nome latino), e fece pi\u00f9 tardi parte della Dodecapoli osca o etrusca della Campania. Nel 332 a.C. ricevette per prima nelle province romane la \"civitas sine suffragio\", ossia la cittadinanza romana senza diritto di voto. \nLa predetta dotta etimologia localistica \u00e8 negata da coloro che fanno notare la mancanza di singolarit\u00e0 del nome, il quale infatti ricorre in una pluralit\u00e0 di toponimi - Acerra nel Napoletano, Acerre nel Cremonese, Acere Ticinense, Acerano nel Novarese, Acerenza nel Napoletano (si potrebbe aggiungere anche il greco \"\u03b1\u1f32\u03b3\u03b5\u03b9\u03c1\u03bf\u03c2\", \u2018pioppo nero\u2019, da cui Alghero), denominazioni attinenti a zone geografiche dalle influenze linguistiche primigenie differenti e deponenti quindi per un nome latino originariamente di categoria comune, cio\u00e8 costituito da ci\u00f2 che resterebbe di \"acerium\" (\u2018acereto\u2019). Insomma come Nocera da \"nucerium\" (\u2018noceto\u2019), originandosi quindi Nocera de\u2019 Pagani, Nocera Tirinese, Nocera Umbra; vedi inoltre Pomaro da \"pomarium\" (\u2018pometo\u2019), per cui oggi abbiamo Pomaro Piacentino, Pomaro nel Monferrato, Pomaro di Monte Acuto. Si tratterebbe dunque in tutti questi casi dello stesso processo toponimico agreste che ci fa oggi trovare in Italia molteplici localit\u00e0 che portano il nome di Cerreto ('bosco di cerri') e di Melito (\u2018meleto\u2019).\nRimase fedele a Roma durante la seconda guerra punica e fu assediata nel 216 a.C. da Annibale che la distrusse parzialmente. Fu ricostruita nel 211 a.C. e, durante la guerra sociale, fu nuovamente assediata da Gaio Papio Mutilo, ma fu difesa dal console Lucio Giulio Cesare. Divenne \"municipium\" e nel 22 a.C. sotto l'imperatore Augusto divenne colonia per i veterani. Fu menzionata dal poeta latino Publio Virgilio Marone nel secondo libro delle \"Georgiche\" (v. 225): egli la defin\u00ec \"vacuis... Acerris\", ovvero \"(per la) deserta... Acerra\", a causa dell'impaludamento frequente del fiume Clanio.\nAlcune iscrizioni pervenuteci attestano l'esistenza di culti e forse di templi dedicati a Iside, Serapide ed Eracle. La presenza di un anfiteatro era stata ipotizzata al di sotto del Castello, ma sotto le antiche scuderie si sono rinvenute tracce delle strutture di un teatro risalente al II secolo a.C. La citt\u00e0 di Acerra \u00e8 anche sede vescovile, gi\u00e0 dall'XI secolo.\nContea Normanna.\nFu dominio longobardo, con la costruzione di un castello (826), poi distrutto da Bono, Duca di Napoli. Fu quindi saccheggiata dai Saraceni intorno all'881. In seguito divenne dominio normanno: il castello fu ricostruito e la citt\u00e0 divenne contea normanna, e sede vescovile nell'XI sec.\nNel 1818 la diocesi fu aggregata a quella di Sant'Agata de' Goti e di nuovo distaccata nel 1855. Ad essa appartenevano molti casali tra cui quello di Pomigliano d'Arco, Brusciano, Marigliano, Mariglianella, Ottaviano, (fatti rientrare oggi nell'area nolana) e Licignano (oggi parte del territorio di Casalnuovo di Napoli). Tra i conti di Acerra, sotto il dominio normanno, si ricordano i de Medania.\nSotto il dominio di Svevi, Angioini e Aragonesi sono stati conti e marchesi di Acerra i d'Aquino, gli Origlia e poi i Nolasco, antica famiglia del Regno di Francia. Essendo frequentemente inondato dall'antico fiume Clanio, il territorio di Acerra era poco salubre e la zona veniva abbandonata per alcuni periodi dell'anno; la popolazione si spostava nelle colline circostanti, per farvi ritorno, appena gli eventi climatici lo permettevano.\nA partire dal XVIII secolo una serie di imponenti bonifiche - come la costruzione di canali per il deflusso delle acque - ha migliorato la situazione anche dal punto di vista agricolo-economico, permettendo alla zona di diventare una tra le pi\u00f9 fertili della Campania: a ci\u00f2 si deve il notevole aumento della popolazione e la costruzione di nuovi quartieri. Non a caso, alla fine del XVIII secolo, i Borbone, in localit\u00e0 Calabricito, vi fecero erigere un casino di caccia, poich\u00e9 la limitrofa zona boscosa era ricca di ogni tipo di selvaggina. La citt\u00e0 fino al 1927 fece parte della provincia di Terra di Lavoro.\nSimboli.\nStemma: d'azzurro, al giglio fiorentino d'argento, sormontato da una corona ducale, con una stella d'oro nel campo.\nDecreto dell'8 dicembre 1951.\nOnorificenze.\nA seguito della Strage nazista di Acerra, durante la seconda guerra mondiale, la citt\u00e0 venne insignita della medaglia d'oro al merito civile.\nMonumenti e luoghi d'interesse.\nArchitetture civili.\nCos\u00ec il poeta Rogeri de Pacienza descriveva le meraviglie del Castello di Acerra nel XV secolo, allorquando la principessa Isabella Del Balzo, moglie di Federico I di Napoli, vi soggiorn\u00f2 durante il viaggio nuziale che da Canosa di Puglia la conduceva a Napoli. Detto \"baronale\", distrutto dai Longobardi nell'834, divenne feudo degli Aquino fino al XIII secolo. Vi dimor\u00f2 Manfredi di Sicilia come attestato da un documento del 1255. In seguito fu conquistato dal conte Roberto Sanseverino; entr\u00f2 poi nel possesso di Gorello Aurilia che lo abbell\u00ec per ospitare degnamente il consorte della regina Giovanna II, Giacomo de La Marche. Vi ospit\u00f2 anche il famoso capitano di ventura Giacomo Attendolo.\nNel 1421 il castello fu assediato dagli aragonesi, ma non venne espugnato per la valorosa resistenza del popolo acerrano. All'assedio presero parte i pi\u00f9 valorosi capitani di ventura del tempo, per citarne alcuni: Niccol\u00f2 Piccinino, Braccio da Montone, Giacomo Attendolo. Fu implicato nella Congiura dei baroni fu assediato dal sovrano aragonese Ferrante I che si impossess\u00f2 del castello e del feudo. In seguito appartenne ai de Cardenas; gli ultimi proprietari del palazzo furono gli Spinelli che lo tennero fino al 1925. Nel 1925 fu acquistato dall'Amministrazione Comunale del sindaco avv. Achille Aversano, al quale \u00e8 stata dedicata, nel 2011, una lapide all'interno del castello. Divenne sede del Comune; oggi \u00e8 sede di numerosi musei e della Civica Scuola di Musica diretta dal maestro Modestino De Chiara. (Attualmente, per lavori di restauro, la scuola ha sede nell'antico carcere della citt\u00e0). Nelle fondamenta del lato orientale (scuderie) sono stati rinvenuti i resti del Teatro romano di Acerra.\nAcerra \u00e8 stata nel passato anche \"cittadella giudiziaria\" con il Carcere e la Pretura, il magistrato (pretore) comminava le pene, sia civili che penali. E i condannati per reati penali venivano ristretti nel carcere mandamentale (nella foto) oggi sede di un istituto scolastico superiore.\nAltro.\nRappresenta il salotto buono della citt\u00e0. Posta nel centro storico di Acerra, vi \u00e8 ubicata la cattedrale, la sede diocesana ed alcuni palazzi storici, all'interno dei quali hanno sede, tra l'altro, associazioni culturali cittadine. Era attraversata alle estremit\u00e0 da via Duomo ma oggi le due strade (a destra e a sinistra) che confinano in piazza sono state intestate a due illustri prelati acerrani: un lato della via \u00e8 dedicato al cardinale Giuseppe Casoria e, l'altro lato, all'arcivescovo Gennaro Verolino. Le due strade che si uniscono a piazza Duomo, rappresentano da sempre l'asse principale del centro storico ed ospitano, a loro volta, esercizi commerciali e associazioni culturali. Solitamente sono chiuse al traffico nei giorni festivi. Nel centro della piazza \u00e8 posizionata una grande fontana, restaurata nel 2010.\nChiamata cos\u00ec perch\u00e9 vi \u00e8 ubicato il castello dei Conti di Acerra.\n\u00c8 la piazza dei giovani della citt\u00e0. Dopo i lavori di riqualificazione del 2009, \u00e8 stata pedonalizzata e dotata di access point gratuiti.\nGi\u00e0 corso Umberto I, \u00e8 l'arteria principale della citt\u00e0, nonch\u00e9 quella ove \u00e8 allocato il maggior numero di esercizi commerciali.\n\u00c8 l'arteria che congiunge la parte a nord-est della citt\u00e0 con il centro storico. Ospita edifici storici e culmina nel quartiere dell'Annunziata, ove sono poste la chiesa omonima e l'ex convento dei PP. Domenicani.\nIncrociano perpendicolarmente via Giuseppe Casoria (ex via Duomo) e via Trieste e Trento, costituendo l'altro asse del centro storico della citt\u00e0. Via Roma parte dal quartiere dell'Annunziata, accoglie l'edificio del Seminario e si congiunge con via del Pennino, ove \u00e8 ubicato un edificio storico, prima di confluire in piazza San Pietro.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti ad Acerra erano , corrispondenti al 3,4% della popolazione. Le nazionalit\u00e0 maggiormente rappresentate erano:\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'omonima diocesi ed \u00e8 suddiviso in otto parrocchie. L'altra confessione cristiana presente \u00e8 quella evangelica con quattro comunit\u00e0.\nCultura.\nMuseo di Pulcinella.\nSecondo la tradizione, riportata da un testo del '500, ed a un famoso dipinto attribuito a Ludovico Carracci, la citt\u00e0 ha dato i natali alla celeberrima maschera di Pulcinella, adottata in seguito dai Napoletani. Nel castello dei Conti \u00e8 presente uno tra i pi\u00f9 ricchi musei dedicati alla maschera di Pulcinella. Oltre le numerose testimonianze sulla vita e la storia dell'icona napoletana, il museo si caratterizza per la sua multimedialit\u00e0 ed il coinvolgimento dei visitatori in rappresentazioni estemporanee con Pulcinella.\nBiblioteche.\nIn Piazza Castello presso il Castello Baronale, \u00e8 presente una biblioteca, nota come Biblioteca del Museo di Pulcinella, del folklore e della civilt\u00e0 contadina, che conta un patrimonio di 1500 volumi ed opuscoli e 50 edizioni del '800.\nMedia.\nAd Acerra attualmente hanno sede quattro emittenti televisive: TVA Acerra, can 656 , Napoli international visibile in Canada, USA, sud America, Australia, Europa. Tele Akery (canale 627 dgt e Sky 902), \"Tele Futura \"(canale 192 dgt)\". \"Sono presenti sul territorio diverse testate giornalistiche: \"Tabl\u00f2\", \"Obl\u00f2 Magazine, Il Pappecio, Reazione Acerra, Vaffanstudio, Punto e virgola\" e \"La Roccia\" (carta stampata); \"Il Gazzettino Locale\", \"Il Granata \"ed il\" Corriere di Acerra \"(online)\". Bleb Radio\" e \"Radio Umr,\" invece, sono le web radio della citt\u00e0.\nCucina.\nAcerra vanta una storica tradizione nell'ambito dei prodotti ortofrutticoli, alcuni dei quali hanno rappresentato in passato, e in parte rappresentano ancora oggi, delle vere eccellenze territoriali. Tra queste meritano rilievo il fagiolo cannellino detto 'dente di morto', per il quale \u00e8 stato attivato un processo di valorizzazione;\nL'enogastronomia acerrana pu\u00f2 vantare anche un'ottima tradizione per la Pizza Napoletana e per un antichissimo vino rosso noto come \"piccirillo\".\nIstruzione.\nSul territorio di Acerra sono presenti due scuole secondarie di secondo grado ad indirizzo liceale: il liceo \"Alfonso Maria de'Liguori\" ed il liceo \"Bruno Munari\". Il \"de'Liguori\" comprende gli indirizzi Scientifico, Classico e Linguistico e rappresenta la pi\u00f9 importante realt\u00e0 scolastica della citt\u00e0, per dimensioni ed offerta formativa, sede, tra l'altro, del Certamen Acerranum, uno dei sessanta certamina di latino per i licei, riconosciuti dal MIUR. Il \"Munari\", nato come istituto d'arte, \u00e8 oggi sede di un liceo artistico (indirizzi design e grafica), delle scienze umane (anche con indirizzo economico-sociale) e di un liceo musicale, istituito da diversi anni; ad esso \u00e8, inoltre, associata una sezione staccata con liceo scientifico nel comune di Frattaminore. Mancano tuttora, invece, istituti tecnici e professionali.\nGeografia antropica.\nFrazioni.\nSi situa nel quadrante nord-orientale del territorio comunale di Acerra, a ridosso dei comuni di San Felice a Cancello, Nola e Marigliano e discosta dalle grandi vie di comunicazione. Abbastanza sviluppata \u00e8 l'agricoltura e l'edilizia residenziale. La popolazione \u00e8 di circa 700 abitanti: vi si trova un'antica chiesa dedicata a san Carlo Borromeo e un plesso di scuola materna ed elementare la cui direzione didattica \u00e8 ubicata nel capoluogo.\nSi situa lungo e al confine con il basso casertano e conta circa 300 abitanti. Vi si trova anche una struttura alberghiera, un ufficio postale e una piccola stazione di Polizia; la sua ubicazione favorisce iniziative commerciali.\nUna navetta (circolare) assicura il collegamento di ambo le frazioni al capoluogo.\nEconomia.\nVive soprattutto di terziario e di edilizia; l'agricoltura, una volta elemento trainante e di eccellenza del territorio, ha subito un ridimensionamento, anche a causa dei problemi legati all'inquinamento. Storicamente la zona era tra le pi\u00f9 fertili della penisola italiana, cos\u00ec come decantato dai poeti latini come Virgilio. La fertilit\u00e0 del suolo era dovuta a diversi fattori, quali: origine da formazioni piroclastiche (dalle ceneri vulcaniche delle eruzioni) e presenza di acque sotterranee (falda acquifera poco profonda e sorgenti minerali). In passato era centro di interesse agricolo per tutto il basso casertano; dava lavoro a migliaia di contadini di Terra di Lavoro. Il Ptcp della provincia di Napoli la definisce zona industriale. Nel 2009 \u00e8 stato inaugurato ad Acerra un inceneritore tra i pi\u00f9 grandi d'Europa.\nSport.\nLa squadra calcistica della citt\u00e0 \u00e8 l'Associazione Sportiva Dilettantistica Acerrana che ha militato in campionati dilettantistici di livello regionale. Disputava le gare interne presso lo stadio comunale di Acerra, ormai demolito per costruzione di una villa comunale.\nAttualmente disputa le gare interne nel Centro Sportivo \u201cArcoleo\u201d. Inoltre, vi \u00e8 un'altra squadra calcistica della citt\u00e0 ed \u00e8 l'Associazione Sportiva Dilettantistica Royal Acerrana 2019. Attualmente milita nella Prima Categoria campana nel girone E. Disputa le gare interne nello stadio Agostino De Cicco di Sant'Anastasia.\nNel comune hanno sede:"}
{"id": "1795705", "revid": "1530646", "url": "https://it.wikipedia.org/wiki?curid=1795705", "title": "Cees Nooteboom", "text": "La sua opera comprende lavori di poesia, narrativa, drammaturgia, commedia e cronaca di viaggio tradotti in pi\u00f9 di trenta lingue, per i quale ha ricevuto riconoscimenti di valore fra cui pi\u00f9 d'una candidatura al Nobel. Come giornalista, ha seguito come testimone tre momenti cruciali del secondo Novecento: l'invasione di Budapest nel 1956, la contestazione del Maggio francese nel 1968 e la caduta del muro di Berlino nel 1989.\nBiografia.\nInfanzia e adolescenza.\nCees Nooteboom \u00e8 nato da Hubertus Nooteboom e da Johanna Pessers. Oltre ai due genitori e a Cees, la famiglia comprendeva anche Hanneke, le figlia di un anno pi\u00f9 grande di Cees, e Huub, nato nel 1940. Giovanissimo, lo scrittore visse l'esperienza dell'invasione nazista dell'Olanda e i bombardamenti della Luftwaffe sul campo di aviazione di Ypenburg, ai margini meridionali della citt\u00e0 dell'Aia. La guerra gli lasci\u00f2 anche la ferita familiare dovuta all'abbandono del padre, che si rispos\u00f2 nel 1944 e gener\u00f2 un figlio in seconde nozze, Hugo, prima di morire nella primavera dell'anno successivo in conseguenza delle ferite riportate in un bombardamento tedesco. Quando la guerra fin\u00ec, la madre radun\u00f2 la famiglia e con essa si trasfer\u00ec a Tilburg.\nL'istruzione superiore di Nooteboom fu discontinua, ma nonostante l'irregolarit\u00e0 del percorso il giovane studi\u00f2 con profitto in particolare le lingue classiche e la storia dell'arte, considerate dallo scrittore determinanti nella sua crescita culturale. Nooteboom frequent\u00f2 dapprima il Sint Odulphus Lyceum di Tilburg, poi si spost\u00f2 a Venray proseguendo la formazione nel convitto di un istituto cattolico gestito dai frati francescani, il Gymnasium Immaculatae Conceptionis, dove segu\u00ec il secondo e il terzo anno. Il quarto anno ebbe luogo presso un Liceo Cattolico Romano di Hilversum, citt\u00e0 dell'Olanda settentrionale, dove si era trasferito con la madre. Il corso di studi si concluse all'Augustinianum, un monastero agostiniano di Eindhoven.\nMaturit\u00e0.\nDopo aver conseguito il diploma, Nooteboom lavor\u00f2 in banca a Hilversum e svolse altri lavori impiegatizi. Agli inizi degli anni cinquanta viaggi\u00f2 in autostop girando per la penisola scandinava e visitando la parte meridionale della Francia \u2013 vicende che sarebbero state riprese nella sua prima opera di narrativa. Per amore di una ragazza, si arruol\u00f2 come mozzo su una nave diretta in America meridionale, ulteriore esperienza da cui trasse spunto per le sue cronache di viaggi. Poi, nel 1954, si stabil\u00ec ad Amsterdam e tre anni dopo si spos\u00f2 con Fanny Lichtveld. Esord\u00ec nel giornalismo nel 1956, scrivendo sul quotidiano \"Het Parool\" dell'ingresso delle truppe sovietiche a Budapest, e in seguito coi suoi scritti collabor\u00f2 alla rivista \"Elseviers Weekblad\".\nNel decennio successivo lavor\u00f2 come giornalista e inviato al \"de Volkskrant\", ed ebbe l'opportunit\u00e0 di seguire le evoluzioni sociali del periodo, con particolare riguardo al Maggio francese. L'inquietudine esistenziale lo spinse a scegliere la dimensione del viaggio, che avrebbe seguito per tutta la vita. Le esperienze maturate resero cos\u00ec possibili nel tempo i suoi \"reportage\" da Iran, Gambia, Germania, Giappone, Inghilterra, Madeira, Malesia, Marocco, India e Tunisia; e lo portarono a determinare l'importanza fondamentale che la cultura araba ha avuto nel superamento del Medioevo, nella fioritura del Rinascimento e perci\u00f2 nella fisionomia dell'Europa moderna; e a indicare la necessit\u00e0 di ricomporre il dissidio fra Occidente e mondo arabo. Il 1989 lo vide a Berlino, dove lo scrittore entr\u00f2 in relazione col filosofo R\u00fcdiger Safranski e con una cerchia di artisti fra i quali il pittore Max Neumann. Nei tre decenni tra i Sessanta e gli Ottanta, Nooteboom scrisse anche delle sue avventure di viaggio sui periodici \"Avenue\" ed \"Elsevier\".\nIl matrimonio con Fanny Lichtveld si ruppe nel 1964. Successivamente, dal 1965 al 1979 Nooteboom condusse una relazione con la cantante connazionale Liesbeth List, a cui dedic\u00f2 dei versi. Dal 1970, quando \u00e8 nel suo Paese lo scrittore abita nella citt\u00e0 vecchia di Amsterdam, in una casa del primo Settecento. Altrimenti trascorre lunghi periodi nell'isola spagnola di Minorca.\nCarriera artistica.\nNooteboom, oltre a essersi \u00e8 impegnato alla redazioni di articoli in forma di saggi o di cronache su diverse testate olandesi, si \u00e8 dedicato alla poesia e alla narrativa. L'opera di esordio \u00e8 un romanzo del 1955, \"Philip en de anderen\", che riprende le impressioni dei primi viaggi di Nooteboom e che, scritto due anni prima di \"On the Road\" di Kerouac, fa del racconto un anticipatore della Beat Generation. Lo scrittore olandese prosegu\u00ec con una raccolta di poesie del 1956, \"De doden zoeken een huis\", a cui fece seguire un'altra antologia di versi, \"Het schwarze gedicht\", pubblicata nel 1960 e, quattro anni dopo, \"Gesloten gedichten\". Del 1963 \u00e8 nouveau roman intitolato \"De ridder is gestorven\".\nIl punto di svolta nella carriera di Nooteboom si ebbe nel 1980: la pubblicazione del romanzo \"Rituelen\", successivamente trasposto in un'opera cinematografica, gli diede fama internazionale e stimol\u00f2 gli studi critici dell'opera. Negli anni ottanta l'artista altern\u00f2 poesia e narrativa: il romanzo \"Een lied van schijn en wezen\", le liriche di \"Aas\" (1982), due anni dopo il romanzo favolistico \"In Nederland\", il lavoro poetico \"Het gezicht van ten oog\" del 1989, la raccolta di versi del 1991 \"Rollende stenen\", il romanzo \"Volgende verhaal\" (1993); e un altro romanzo, \"Allerzielen\" (1998), in cui Berlino d\u00e0 l'occasione per una riflessione sul nesso fra Storia e attualit\u00e0. Nel frattempo, Nooteboom dette alle stampe \"reportage\" riguardanti i suoi giri per il mondo: \"Een nacht in Tunesie\" (1965), \"Een avond in Isfahan: reisverhalen uit Perzie, Gambia, Duitsland, Japan, Engeland, Madeira, en Maleisie\" (1978), \"De zucht naar het Westen\" (1985), \"Berlijnse notities\" (1990). La sua conoscenza diretta della Spagna gli offr\u00ec il modo di cimentarsi in una produzione filmica, un lungometraggio sul pellegrinaggio a Santiago di Compostela, seguito dalla pubblicazione nel 1997 del libro \"Omweg naar Santiago\".\nAnche in questo secolo, Nooteboom ha intervallato opere di natura diversa: dal riflessivo \"Nootebooms hotel\" del 2002 a \"Paradijs verloren\", romanzo del 2004 che prende le mosse da alcuni versi di \"Paradise Lost\" di John Milton; \"Het geluid van Zijn naam. Reizen door de Islamitische wereld\" (2005), che raccoglie le note dello scrittore durante la sua esperienza nel mondo arabo; \"\u2018s Nachts komen de vossen: verhalen\" (2009), collezione di otto racconti che si snodano attraverso l'indagine di vecchie foto; \"Brieven aan Poseidon\", saggio in forma epistolare pubblicato nel 2012.\nFortuna critica.\nSpecie dopo il 1980, la critica ha messo in risalto il valore di Cees Nooteboom, considerandolo uno fra gli scrittori europei di maggiore spessore e versatilit\u00e0, assieme arguto umorista, filosofo penetrante, storico attento, viaggiatore curioso e appassionato. Paragonato a Borges, Calvino e Nabokov e definito dal \"New York Times\" \u00abuna delle voci pi\u00f9 alte nel coro degli autori contemporanei.\u00bb, ha riscosso molto successo di critica e di pubblico anche a seguito di lusinghiere presentazioni televisive dei suoi lavori.\nHa ricevuto molti premi letterari in patria, fra i quali il Constantijn Huygensprijs e il Premio della letteratura nederlandese. I riconoscimenti sono arrivati anche dalle massime istituzioni di Paesi come Francia, Germania, Cile, Spagna e Belgio. Lo scrittore \u00e8 stato insignito della \"Laurea ad honorem\" da parte delle universit\u00e0 di Bruxelles, Berlino e Nijmegen."}
{"id": "1795706", "revid": "174925", "url": "https://it.wikipedia.org/wiki?curid=1795706", "title": "Ematologo", "text": ""}
{"id": "1795709", "revid": "2519", "url": "https://it.wikipedia.org/wiki?curid=1795709", "title": "Distretto di Shai Osudoku", "text": "Il distretto di Shai Osudoku (ufficialmente Shai Osudoku District, in inglese) \u00e8 un distretto della regione della Grande Accra del Ghana.\nFino al 2012 era chiamato distretto di Dangwe Ovest."}
{"id": "1795716", "revid": "599013", "url": "https://it.wikipedia.org/wiki?curid=1795716", "title": "Marcelo Elizaga", "text": ""}
{"id": "1795717", "revid": "1990984", "url": "https://it.wikipedia.org/wiki?curid=1795717", "title": "Oye como va", "text": "Oye como va \u00e8 una canzone scritta e composta dal musicista mambo Tito Puente nel 1963, ma resa popolare dalla cover registrata dai Santana nel 1970 nell'album \"Abraxas\", contribuendo a lanciare la carriera di Santana, raggiungendo la posizione numero 13 della classifica Hot 100 di Billboard e ricevendo il Latin Grammy Awards 2001.\nIl brano \u00e8 stato inciso anche da Mina per l'album \"Sorelle Lumi\u00e8re\"."}
{"id": "1795719", "revid": "3115", "url": "https://it.wikipedia.org/wiki?curid=1795719", "title": "Marianella Garc\u00eda Villas", "text": "Membro dell'Associazione Cattolica Universitaria Salvadoregna (ACUS - \"Asociaci\u00f3n Cat\u00f3lica Universitaria Salvadore\u00f1a\"), fond\u00f2 la Commissione per i diritti umani del Salvador, partecip\u00f2 attivamente alla Democrazia cristiana salvadoregna e fu collaboratrice di monsignor \u00d3scar Romero. Fu catturata il mattino del 12 marzo 1983 in un'area di conflitto dove si era recata per documentare l'uso di armi chimiche da parte dell'esercito. La sua morte sopraggiunse nella notte fra il 13 ed il 14 marzo: testimoni raccontano che rest\u00f2 in vita per circa otto ore nelle quali sub\u00ec inenarrabili sevizie.\nBiografia.\nDi estrazione borghese, durante gli anni dell'universit\u00e0 si schier\u00f2 al fianco del popolo, spinta da una forte sensibilit\u00e0 sociale nata dall'impatto con la realt\u00e0 del suo Paese. Laureata in legge e filosofia all'inizio degli anni settanta, inizi\u00f2 a lavorare con le comunit\u00e0 di base contadine e a condividerne la vita, con l'obiettivo di risvegliare le loro coscienze sui diritti umani fondamentali. Milit\u00f2 prima nell'Azione Cattolica Universitaria e poi nel Partito Democratico Cristiano; prima tollerata dai dirigenti, poi ostacolata, fu infine emarginata. Esercit\u00f2 la professione d'avvocato, fondando l'ALDHU (Asociaci\u00f3n Latino-Americana de Derechos Humanos - Associazione Latino-Americana dei Diritti Umani), e divenendo Vice Presidente della Federazione internazionale dei diritti umani.\nSi sforzava di capire e condividere i veri problemi della sua gente: le donne dei mercati e i lavoratori della terra furono i suoi elettori al Parlamento, all'interno del quale sedette dal 1974 al 1976. Quando si rese conto che le spinte dal basso erano non solo ignorate ma represse si allontan\u00f2 definitivamente dalla DC e si dedic\u00f2 al lavoro della Commissione per i Diritti Umani, di cui era presidente e attraverso la quale cerc\u00f2 costantemente di tradurre in fatti il suo profondo impegno a favore di una lotta \"non violenta\" tesa alla conquista della libert\u00e0 e della giustizia sociale non solo in Salvador, ma in tutto il Centroamerica. Dopo il 1980, con l'uccisione del vescovo \u00d3scar Romero, suo sostenitore, e braccata dalla Guardia Nacional, ripar\u00f2 in Messico da dove periodicamente rientrava a El Salvador alla ricerca di prove, documenti e nomi da presentare alla Commissione per i diritti umani dell'ONU e ai tribunali nazionali.\nPi\u00f9 volte minacciata di morte, si rec\u00f2 in Europa tra il 1981 ed il 1982. Durante un suo viaggio in Italia, nel 1981, partecipando ad una manifestazione nella citt\u00e0 di Padova, testimoni\u00f2 del dramma vissuto dal suo popolo, evidenziando una necessit\u00e0 fondamentale, una risoluta presa di posizione politica nei confronti dei problemi del Sud del mondo. Sottolineando l'insufficiente ed inadeguato impegno a livello internazionale, quando si limita a semplici manifestazioni, commemorazioni e cerimonie per la difesa dei diritti umani, sensibilizzava le coscienze e la responsabilit\u00e0 delle donne e degli uomini perch\u00e9 le nazioni non possono vestire i panni di spettatori inconsapevoli della tragedia di un popolo. Entr\u00f2 per l'ultima volta a El Salvador nel gennaio del 1983 per raccogliere prove sull'uso delle armi al fosforo bianco e al napalm contro la popolazione civile.\n\u00c8 stata uccisa nella zona di Suchitoto, mentre si trasferiva da un villaggio ad un altro sotto la scorta dei suoi amici contadini. Il cadavere, oltre le ferite da arma da fuoco, presentava altre gravi ferite. I militari salvadoregni l'arrestarono, la torturarono, la uccisero e poi la gettarono nel \"mucchio\" degli altri cadaveri. Il maggiore D'Aubisson tent\u00f2 fin dall'inizio di accusarla di essere una guerrigliera, di appartenere alla dirigenza militare del Fronte Farabundo Mart\u00ed per la Liberazione Nazionale. Il 15 marzo usc\u00ec il comunicato stampa delle Forze Armate: \"\u00abUn uomo e una donna, si suppone giornalisti, si trovavano tra i morti quando una pattuglia militare fu attaccata nella zona di La Bermuda, Suchitoto, da un gruppo di terroristi, secondo informazioni ricevute da una pattuglia militare, si stava compiendo un'operazione di rastrellamento e nell'operazione con gli estremisti si causarono 20 perdite, tra cui una donna che portava materiale fotografico\u00bb\".\nIl 16 marzo esce un altro comunicato delle Forze Armate che sottolinea la pericolosit\u00e0 di Marianella Garc\u00eda \"\u00absi trovavano grandi quantit\u00e0 di documenti sulla terrorista Marianella Garc\u00eda. La delinquente sovversiva aveva piani di comunicazione internazionali provenienti dall'estero del paese, diretti a campi terroristi dell'interno\u00bb.\" Il suo cadavere fu deposto in una camera ardente e vigilato, in modo tale da proteggerlo e preservarlo dall'intervento della Guardia Nacional, per permettere ai suoi sostenitori un ultimo saluto."}
{"id": "1795723", "revid": "729019", "url": "https://it.wikipedia.org/wiki?curid=1795723", "title": "Aeroporto di Budapest-Ferihegy", "text": "L'Aeroporto di Budapest-Ferihegy (IATA: BUD, ICAO: LHBP) commercialmente noto come Aeroporto Internazionale Budapest-Ferenc Liszt (in ungherese: \"Budapest Liszt Ferenc Nemzetk\u00f6zi Rep\u00fcl\u0151t\u00e9r\") dopo l'intitolazione al musicista Ferenc Liszt, \u00e8 l'aeroporto principale dell'Ungheria, \u00e8 collocato a a est-sud est dal centro di Budapest. Nel corso del 2007 l'aeroporto ha avuto un traffico di circa 8,6 milioni di passeggeri. L'aeroporto offre collegamenti, oltre che con le principali citt\u00e0 d'Europa, anche con Medio Oriente, Asia e Nord America. Il nome ufficiale con il quale \u00e8 noto internazionalmente lo scalo \u00e8 stato modificato nel marzo 2011 dal Parlamento ungherese ed \u00e8 in corso la revisione degli elenchi ICAO internazionali, che riportano ancora il nome precedente.\nLo scalo \u00e8 stato hub per Mal\u00e9v sino al suo improvviso fallimento, avvenuto il 3 febbraio 2012 ed \u00e8 la base per la compagnia low-cost ungherese Wizz Air (una delle pi\u00f9 attive dell'Est Europa) e per la compagnia Travel Service.\nTerminal.\nL'aeroporto ha tre terminal: 1, 2A e 2B, pi\u00f9 una zona dedicata all'aviazione generale. Attualmente \u00e8 in costruzione un'area dedicata ai voli cargo.\nTerminal 1.\nQuesto terminal, il pi\u00f9 vecchio, \u00e8 stato riaperto dopo una ristrutturazione nel 2005 ma \u00e8 stato chiuso temporaneamente nel 2012.\nTerminal 2A.\nIl terminal 2 fu aperto nel 1985, e solo nel 1998 fu ribattezzato terminal 2A. Venne progettato per i voli della compagnia di bandiera ungherese Mal\u00e9v, ma da marzo 2008 ospita tutti i voli dell'area Schengen delle compagnie non low cost.\nTerminal 2B.\nQuesto terminal, aperto a dicembre 1998, sebbene sia connesso con il terminal A, forma una struttura a s\u00e9 stante. Ospita i voli non-Schengen e tutti i voli low cost. Il terminal 2B \u00e8 collegato al 2A tramite una zona di servizi ai passeggeri e di negozi, chiamata SkyCourt.\nCollegamenti con la citt\u00e0.\nDal 2007 un collegamento ferroviario dedicato collega la stazione Nyugati p\u00e1lyaudvar al terminal 1 dell'aeroporto.\nIl collegamento tra l'aeroporto e il centro di Budapest \u00e8 assicurato da un pullman navetta, il bus 200E, che raggiunge il capolinea K\u0151b\u00e1nya-Kispest della linea M3 della metropolitana.\n\u00c8 stata anche creata la navetta bus veloce 100E che dal terminal dell'aeroporto fa capolinea nella stazione centrale di Deak Ferenc."}
{"id": "1795727", "revid": "1543377", "url": "https://it.wikipedia.org/wiki?curid=1795727", "title": "Bozi Boziana", "text": "Ha militato in numerose formazioni storiche di musica soukous (\"rumba africana\"), inclusi Bamboula de Papa Noel, Minzoto Sangela, Za\u00efko Langa Langa, Isifi Lokole, Yoka Lokole, Langa Langa Stars e Choc Stars, e ha fondato un proprio gruppo, l'Orchestre Anti-Choc, considerato fra i pi\u00f9 significativi del genere.\nBiografia.\nAscesa al successo.\nFormatosi musicalmente nel gruppo afro-pop degli Air Marine, Bozi Boziana giunse alla celebrit\u00e0 nel 1974, entrando a far parte degli Za\u00efko Langa Langa, che all'epoca dominava la scena del soukous congolese e in cui militavano stelle come Papa Wemba ed Evoloko Jocker. Meno di un anno dopo il suo ingresso nel gruppo, Boziana abbandon\u00f2 per seguire Papa Wemba ed Evoloko in un nuovo gruppo, gli Isifi Lokole; gli Isifi conobbero una serie di dispute interne fra i diversi leader, che sfociarono nella fuoriuscita di Papa Wemba, Boziana, Mavuela Somo e altri, che fondarono gli Yoka Lokole. Questa formazione ebbe un periodo di buon successo intorno all'estate del 1976, per subire una nuova scissione alla fine dello stesso anno, con la defezione di Papa Wemba. Il successo del nuovo gruppo di Papa Wemba, Viva La Musica, e forse anche le polemiche fra Wemba e i leader degli Yoka Lokole (soprattutto Mavuela) portarono a un calo di popolarit\u00e0 di quest'ultima formazione, da cui Boziana decise di uscire nel febbraio del 1977. Per qualche tempo lavor\u00f2 in una \"nzong-zing\" (una collaborazione musicale non legata a un'orchestra) insieme a Efonge Gina degli Zaiko Langa Langa; i due incisero insieme alcuni successi (\"Selemani\" di Boziana e \"Libanko Ya Ngai\" di Gina). Nel giugno del 1977, quando Gina decise di abbandonare gli Zaiko per fondare un proprio gruppo (i Tout-Grand Libanko), Boziana prese il suo posto negli Zaiko Langa Langa.\nNel 1981, fu convinto dal produttore Verckys Kiamuangana ad abbandonare nuovamente gli Zaiko Langa Langa per entrare nei Langa Langa Stars, una nuova formazione in cui si erano riunite numerose stelle del soukous (incluso lo stesso Evoloko, Dindo Yogo e altri). I Langa Langa Stars si sciolsero dopo pochi anni di attivit\u00e0, e Boziana entr\u00f2 in un altro gruppo congolese storico, gli Choc Stars di Ben Nyamabo, in cui rimase fino al novembre del 1985. In questo gruppo Boziana incise alcuni dei suoi brani pi\u00f9 celebri, come \"Sandu Kotti\", \"Alena\", \"Mbuta-Mutu\", e \"Retrouvailles a Paris\".\nL'Orchestre Anti-Choc.\nA questo punto della sua carriera, Boziana era diventato una celebrit\u00e0, e decise di creare un proprio gruppo, denominato \"Orchestre Anti-Choc\" (o semplicemente \"Anti-Choc\"). Il nome \"Anti-Choc\" fu scelto allo scopo di evidenziare l'appartenenza di Boziana alla tradizione degli Zaiko Langa Langa (che si facevano chiamare \"Tout-Choc Anti-Choc Zaiko Langa Langa\") e la rottura con le Choc Stars. Nel gruppo hanno militato, tra gli altri, Fifi Mofude, Djo Nolo, Koffi Alibaba, Wally Ngonda, Rigo Star, Ngouma Lokito e le cantanti Deesse Mukangi (lanciata nel 1988), Marthe Lamugenia, Ngimbi Yespe e Maoussi Solange. Il primo chitarrista del gruppo, Dodoly, proveniva dall'Orchestre Stukas di Lita Bembo; era noto come \"la macchina da cucire\" per la velocit\u00e0 con cui le sue dita correvano sulla tastiera della chitarra. Anche dopo il suo abbandono, i successivi chitarristi dell'Orchestre Anti-Choc continuarono a imitarne lo stile, che rimane un tratto distintivo degli arrangiamenti del gruppo.\nUltimi lavori.\nAlternando album e concerti con l'Orchestre Anti-Choc ad altri pubblicati a proprio nome, Boziana \u00e8 rimasto dagli anni ottanta in avanti fra i musicisti di spicco del soukous. Nel 1998, il suo album \"Bana Saint-Gabriel\" (inciso con la partecipazione di altre ex-Zaiko Langa Langa, come Evoloko Jocker) ha vinto il premio Kora come miglior album dell'Africa centrale.\nDiscografia parziale.\nQuella che segue \u00e8 un elenco incompleto degli album incisi da Bozi Boziana come solista o con gli Anti-Choc:"}
{"id": "1795731", "revid": "486946", "url": "https://it.wikipedia.org/wiki?curid=1795731", "title": "Dangme West District", "text": ""}
{"id": "1795741", "revid": "767487", "url": "https://it.wikipedia.org/wiki?curid=1795741", "title": "Jos\u00e9 Cevallos", "text": "\u00c8 il padre del centrocampista ecuadoriano Jos\u00e9 Cevallos Enr\u00edquez. Dal 24 maggio 2011 ricopre la carica di ministro dello sport dell'Ecuador.\nCarriera.\nClub.\nHa giocato pi\u00f9 di 400 partite per il Barcellona di Guayaquil vincendo 3 campionati ecuadoriani (1991, 1995 &amp; 1997).\nHa fatto parte dell'Once Caldas, squadra colombiana, e del Deportivo Azogues nel 2007. Dal 2008 fa parte dell'LDU Quito\nNella Coppa Libertadores 1992 giocando per il Barcelona Sporting Club, aveva raggiunto la finale di Libertadores, ma il Barcelona perse quella finale contro il San Paolo.\nNel 1998 Barcelona raggiunge di nuovo la finale, perdendo, contro il Vasco da Gama. Durante la semifinale contro il Cerro Porteno Cevallos aveva parato tre rigori.\nNella Coppa Libertadores 2008 l'LDU raggiunge le finali, e dopo 10 anni dalla sua ultima finale, Cevallos risulta determinante. Nei quarti di finale contro il San Lorenzo para il rigore tirato da Aureliano Torres assicurando la qualificazione alla sua squadra.\nNella finale l'LDU affronta il Fluminense. Nella finale di andata, giocata a Quito, l'LDU vince 4 - 2 ma a Rio de Janeiro, il Fluminense pareggia il risultato chiudendo i tempi regolamentari e supplementari sul 3 - 1. Il risultato di 5 - 5 maturato fino a quel momento rendeva necessario lo svolgimento dei calci di rigore. Cevallos ne para addirittura 3, quelli tirati da Dar\u00edo Conca, Thiago Neves e Washington, mentre il suo omologo avversario Fernando Henrique para solo quello di Jairo Campos. L'LDU viene quindi dichiarata vincitrice della Coppa Libertadores 2008 all'interno dello stadio Maracan\u00e3.\nNazionale.\nCon l' ha partecipato a varie competizioni, come il e per edizioni della Copa Am\u00e9rica 1995, 1997, 1999 e 2001.\nHa riguadagnato la nazionale per le qualificazioni ai , venendo convocato per le partite contro e ."}
{"id": "1795746", "revid": "6923", "url": "https://it.wikipedia.org/wiki?curid=1795746", "title": "Manuel Astorga", "text": ""}
{"id": "1795751", "revid": "729019", "url": "https://it.wikipedia.org/wiki?curid=1795751", "title": "Stazione di Compiobbi", "text": "La stazione di Compiobbi \u00e8 una stazione ferroviaria della linea lenta Firenze-Roma, situata nell'omonima localit\u00e0, frazione del comune di Fiesole della citt\u00e0 metropolitana di Firenze.\nStrutture ed impianti.\nDispone di due banchine, e solo i binari 2 e 3 hanno una pensilina. Dispone anche di un sottopassaggio.\nIl binario 1 \u00e8 di interscambio. Sul binario 2 si fermano i treni in direzione Firenze mentre il binario 3 per la direzione di Arezzo e Borgo San Lorenzo. C'\u00e8 un piccolo scalo merci che non \u00e8 pi\u00f9 in uso. Il fabbricato viaggiatori ha una biglietteria self-service. Fermano solo treni regionali. Dispone di un parcheggio di interscambio.\nServizi.\nLa stazione dispone di:"}
{"id": "1795760", "revid": "2519", "url": "https://it.wikipedia.org/wiki?curid=1795760", "title": "Distretto municipale di Ga Est", "text": "Il distretto municipale di Ga Est (ufficialmente Ga East Municipal District, in inglese) \u00e8 un distretto della regione della Grande Accra del Ghana.\nFino al 2012 era chiamato distretto di Ga Est, in quell'anno, dopo la separazione di parte del territorio orientale per costituire il distretto municipale di La-Nkwantanang-Madina \u00e8 stato a sua volta rinominato in distretto municipale. "}
{"id": "1795764", "revid": "339392", "url": "https://it.wikipedia.org/wiki?curid=1795764", "title": "Ga East District", "text": ""}
{"id": "1795766", "revid": "767487", "url": "https://it.wikipedia.org/wiki?curid=1795766", "title": "Joffre Guerr\u00f3n", "text": "Caratteristiche tecniche.\nAla destra pu\u00f2 giocare anche come esterno su entrambe le fasce, potendo adattarsi anche al ruolo di prima punta."}
{"id": "1795772", "revid": "1924342", "url": "https://it.wikipedia.org/wiki?curid=1795772", "title": "Smooth (Santana)", "text": "Smooth \u00e8 un singolo del gruppo musicale statunitense Santana, pubblicato il 29 giugno 1999 come primo estratto dal diciottesimo album in studio \"Supernatural\".\nDescrizione.\nIl brano, scritto da Rob Thomas e Itaal Shur e prodotto da Matt Serletic, ha visto la collaborazione vocale del cantante statunitense Rob Thomas, frontman dei Matchbox Twenty. Originariamente intitolato \"Room 17\", Thomas aveva pensato inizialmente di farla cantare a George Michael. Tuttavia Thomas registr\u00f2 un demo per Santana, che consigli\u00f2 a Thomas di cantare il brano egli stesso.\nSuccesso commerciale.\nIl brano divenne un enorme successo nel 1999, rimanendo per ben 12 settimane al numero uno della Billboard Hot 100 ed arrivando al quarto posto in Australia ed al nono in Austria.\nIl brano riporta Santana in vetta alle classifiche dopo quasi trenta anni di assenza (il suo maggior successo precedente era stato \"Black Magic Woman\" del 1971).\nLa canzone ha vinto tre Grammy Award come \"Disco dell'anno\", \"Canzone dell'anno\" e \"Grammy Award alla miglior collaborazione vocale pop\".\n\u00c8 stata inoltre inserita nella colonna sonora del film \"Love Actually\""}
{"id": "1795780", "revid": "2519", "url": "https://it.wikipedia.org/wiki?curid=1795780", "title": "Distretto municipale di Ga Ovest", "text": "Il distretto di Ga Ovest (ufficialmente Ga West District, in inglese) \u00e8 un distretto della regione della Grande Accra del Ghana."}
{"id": "1795782", "revid": "1851848", "url": "https://it.wikipedia.org/wiki?curid=1795782", "title": "Alberto Bernardi", "text": "Carriera.\nClub.\nCresce calcisticamente nel dove percorre la trafila giovanile fino all'esordio in massima serie avvenuto nel corso della stagione 1993-1994. Orbita intorno alla prima squadra fino alla stagione 1995-1996 collezionando altre 4 presenza in Serie A ma senza trovare la via del gol. La stagione successiva scende di categoria (Serie C1) con la maglia del dove raccoglie 13 presenze. Nel 1997 approda nel Castel di Sangro, squadra rivelazione che aveva da poco guadagnato il palcoscenico della Serie B. Nella prima stagione raccoglie 15 presenze bagnate da 2 reti (le prime da professionista), mentre per le 2 stagioni e mezza successive passate in C1 il bottino \u00e8 di 8 reti in 53 partite.\nNell'ottobre del 2001 approda all'Alzano Virescit dove, sempre in C1, in 2 stagioni e mezza \u00e8 autore di 10 marcature ottenute in 46 match.a gennaio 2002 passa all'albinoleffe dove vince il campionato di C1.\nNel 2003 ritorna al Prato, sempre in C1 dove va a segno 7 volte in 23 incontri. L'anno successivo scende di categoria con il , con 3 gol in 23 presenze nell'arco di due stagioni.\nDa questo momento in poi, la carriera di Bernardi \u00e8 un pellegrinare per lo stivale poich\u00e9 in 2 stagioni veste la maglia di tre squadre, pi\u00f9 precisamente del neo-fallito (Serie D, 21 presenze e 3 gol con cui vince la Coppa Italia Serie D), della (Serie C1, 2 presenze fino a gennaio 2008) e infine del Val di Sangro (Serie C2, 10 presenze ed 3 gol con cui ottiene una retrocessione in Serie D). Dal settembre 2008 approda in Molise, all'Atletico Trivento (Serie D), dove rimane per due stagioni. In seguito milita nell'Olympia Agnonese, di nuovo per una stagione nel Trivento e infine nel Bojano, sempre tra i dilettanti molisani. Chiude la stagione con la Turris di Santa Croce di Magliano sempre nel campionato Molisano.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori.\nNegli ultimi giorni di agosto Bernardi si trasferisce nella Polisportiva Vastogirardi, squadra partecipante al campionato di Eccellenza molisana, di cui diventa allenatore a partire dal 2014.\nNazionale.\nFinch\u00e9 \u00e8 rimasto nella societ\u00e0 granata, ha avuto possibilit\u00e0 di vestire la maglia della e con cui ha conquistato un secondo posto agli Europei di categoria tenutisi in Grecia nel 1995."}
{"id": "1795783", "revid": "599013", "url": "https://it.wikipedia.org/wiki?curid=1795783", "title": "Dami\u00e1n Manso", "text": "Carriera.\nCresciuto nelle giovanili del Newell's Old Boys, con cui esordisce nel Campionato di calcio argentino nel 1996.\nNel 2001 si trasferisce in Francia al SC Bastia, e con la formazione corsa raggiunge la finale di Coppa di Francia, ma subisce un grave infortunio al ginocchio che sembra compromettergli la carriera.\nTornato al Newell's, passa per una breve parentesi all'Independiente, per poi rientrare nuovamente al Newell's con cui conquista il Torneo di Apertura 2004. Dopo aver subito un nuovo grave infortunio, ritenta l'avventura europea con lo Skoda Xanthi, formazione della massima divisione greca, quindi nell'agosto 2007 passa alla LDU Quito, della quale diventa uno dei giocatori pi\u00f9 rappresentativi e con cui conquista il Campionato ecuadoriano 2007, la Coppa Libertadores 2008 e accede alla finale della Coppa del mondo per club FIFA 2008.Successivamente nel mercato di gennaio il Pachuca cede il giocatore a titolo definitivo allo Jaguares."}
{"id": "1795786", "revid": "339392", "url": "https://it.wikipedia.org/wiki?curid=1795786", "title": "Ga West District", "text": ""}
{"id": "1795791", "revid": "125391470", "url": "https://it.wikipedia.org/wiki?curid=1795791", "title": "Faccetta nera", "text": "Faccetta nera \u00e8 una canzone scritta da Renato Micheli e musicata da Mario Ruccione nell'aprile del 1935.\nEssa \u00e8 stata composta in occasione della grande diffusione di notizie da parte della propaganda fascista relative all'Etiopia e, in particolare, della schiavit\u00f9 - l\u00e0 ancora vigente - su parte della popolazione abissina. Tali notizie servirono in parte a giustificare l'intervento militare che, oltre a procurare all'Italia un \"posto al sole\", doveva porre fine alla condizione cos\u00ec degradata della popolazione.\nOrigini e storia.\nLa canzone \"Faccetta nera\" celebra la colonizzazione e la cessazione dello sfruttamento del popolo abissino. Nel 1935, mentre lo Stato maggiore dell'Esercito italiano prepara le operazioni militari in Abissinia, incominciano a essere pubblicate notizie relative allo sfruttamento della schiavit\u00f9 cui era sottoposta la popolazione abissina, ed \u00e8 appunto la liberazione dalla schiavit\u00f9 il tema che la propaganda italiana vuole attribuire all'occupazione dell'Etiopia.\nIl poeta romano Renato Micheli, in seguito alla lettura di tali notizie, scrive una composizione in romanesco con l'intenzione di presentarla al Festival della canzone romana del 1935.\nIntento della canzone era quello di decantare il colonialismo italiano fascista nell'Africa orientale, esaltando la missione \"civilizzatrice\" di Roma attraverso il riferimento alla pratica del madamato, per cui le donne etiopi venivano ridotte in schiavit\u00f9 dai militari italiani e abusate sessualmente. Al Festival non se ne fa nulla, ma poco tempo dopo la canzone viene musicata dal maestro Mario Ruccione e conosce l'onore della ribalta al teatro Capranica, grazie all'interpretazione di Carlo Buti. Al cinema-teatro Quattro Fontane di Roma, \"Faccetta nera\" viene cantata dalla compagnia della Fougez. In scena compare in catene una giovane di colore, poi arriva la Fougez nelle vesti dell'Italia che la libera e le fa indossare una camicia nera.\nLa canzone viene inserita in molte riviste dell'epoca diventando popolarissima, specie tra le truppe in partenza per l'invasione dell'Etiopia. In ogni caso, questa versione avrebbe gi\u00e0 subito dei ritocchi rispetto a quella originale, che conteneva il verso \u00abvendicheremo noi sullo straniero/ i morti d'Adua e liberamo a te\u00bb, non gradita al regime fascista in quanto riportava all'attenzione la disfatta italiana di Adua (nel 1896).\nI versi vennero cambiati col pi\u00f9 generico \u00abvendicheremo noi camicie nere/ l'eroi caduti e liberamo a te\u00bb.\nPur essendo, insieme a \"Giovinezza\", la canzone pi\u00f9 nota del ventennio fascista, \u00e8 da sottolineare come al Regime questo brano non piacque: Benito Mussolini odiava \"Faccetta nera\" e tent\u00f2 di farla bandire perch\u00e8 essa sembrava favorire il meticciato poich\u00e8 inneggiava all\u2019unione tra \u201crazze\u201d, cosa non concepibile nella sua \"Italia imperiale\" che presto avrebbe varato le leggi razziali. Tuttavia, ormai il motivetto era divenuto troppo popolare e cos\u00ec il dittatore dovette \"accontentarsi\" di censurarne qualche verso (venne espunta una strofa che definiva faccetta nera \u00absorella a noi\u00bb e \u00abbella italiana\u00bb)..\nSuccessivamente il comico e attore romano Gustavo Cacini vinse una causa per plagio musicale nei confronti di Mario Ruccione, poich\u00e9 il ritornello \"Faccetta nera, bell'abissina\u2026\" era persin troppo ispirato dalla sua \"La vita \u00e8 comica presa sul serio, perci\u00f2 prendiamola come la va\u2026\". Avr\u00e0 anche moltissime altre edizioni stampate e parecchi saranno gli editori e i compositori che se ne attribuiranno la paternit\u00e0. Tra i tanti si ricordano Gustavo Cacini, ai quali la SIAE riconosce una percentuale sui diritti d'autore, e Giulio Razzi, maestro dei programmi radiofonici Rai ancora nel 1961. Altri autori scriveranno canzoni dal titolo di \"Faccetta bianca\" per bilanciare il successo di \"Faccetta nera\", ma senza riuscirvi; una di esse, musicata da Nicola Macedonio ed Eugenio Grio, descriveva una ragazza che saluta sul molo il fidanzato legionario in partenza per l'Africa."}
{"id": "1795792", "revid": "125541663", "url": "https://it.wikipedia.org/wiki?curid=1795792", "title": "Mariano Abignente", "text": "Biografia.\nPoco sappiamo della sua vita, se non che fosse nato a Sarno da illustre casata, e che ivi fu sepolto, nella Chiesa monumentale di San Francesco d'Assisi, pochi anni dopo lo storico evento, nel quale leggenda vuole che egli sia stato ferito.\nAncora oggi i discendenti della famiglia conservano il pugnale e lo stocco di Mariano, esposti al pubblico solo in poche occasioni.\nIl 20 dicembre 1503, per i meriti acquisiti nella disfida, Mariano divenne proprietario di due cartiere sul fiume Sarno, avute in dono dal conte di Sarno, Guglielmo Tuttavilla.\nNel 1512 fu anche sotto il comando di Prospero Colonna, partecipando tra l'altro alla battaglia di Ravenna.\nNel 1893 a Mariano fu dedicato un monumento in bronzo (opera dello scultore Giovanni Battista Amendola), eretto su un alto piedistallo proprio di fronte al municipio di Sarno, accanto alla Chiesa in cui \u00e8 sepolto."}
{"id": "1795796", "revid": "1543377", "url": "https://it.wikipedia.org/wiki?curid=1795796", "title": "Rijndael key schedule", "text": "AES (Rijndael) usa un key schedule per espandere una chiave primaria corta in un certo numero di chiavi di ciclo differenti. Questo metodo \u00e8 noto con il nome key schedule di Rijndael.\nOperazioni comuni.\nIl key schedule di Rijndael utilizza un numero di operazioni comuni che vengono illustrate prima di descrivere il key schedule vero e proprio.\nRotate.\nL'operazione Rotate prende una parola di 32-bit come questa (in esadecimale):\ne la ruota di otto bit verso sinistra, in modo che gli otto bit pi\u00f9 a sinistra \"si avvolgano\" e diventino gli otto bit pi\u00f9 a destra del risultato.\nRcon.\nRcon \u00e8 quello che la documentazione del Rijndael chiama l'elevamento a potenza di 2 per un valore specificato dall'utente. Quest'operazione non \u00e8 eseguita sugli interi regolari, ma nel campo finito di Rijndael. In forma polinomiale, possiamo scrivere 2 come formula_1, e calcolare\nin formula_3 o equivalentemente, \nin formula_5.\nPer esempio, rcon(1) = 1, rcon(2) = 2, rcon(3) = 4, e rcon(9) \u00e8 il numero esadecimale 0x1b (27 in decimale).\nS-box.\nIl key schedule usa le S-box del Rijndael.\nIl cuore del Key schedule.\nQuesta operazione viene utilizzata come un ciclo interno nel key schedule ed esegue i seguenti passaggi:\nIl key schedule.\nCostanti.\nSiccome i key schedule per chiavi di criptatura da 128 bit, 192 bit o 256 bit sono molto simili, cambiano esclusivamente dei valori costanti, definiamo le seguenti costanti:\nDescrizione del Key schedule.\nIl key schedule di Rijndael funziona come segue:"}
{"id": "1795799", "revid": "767487", "url": "https://it.wikipedia.org/wiki?curid=1795799", "title": "Evoloko Jocker", "text": "Era un minatore quando diede inizio alla propria carriera musicale, nel 1969, entrando negli Za\u00efko Langa Langa, uno dei gruppi musicali storici della scena congolese. Evoloko divenne ben presto una delle figure di spicco della formazione, insieme a Papa Wemba; fu lui, tra l'altro, a lanciare la \"cavacha\", un ballo che divenne un vero e proprio fenomeno di costume nell'Africa orientale e centrale degli anni settanta.\nNel 1974 abbandon\u00f2 temporaneamente la scena musicale per completare gli studi in Europa. Al suo rientro, Papa Wemba era uscito dagli Zaiko per fondare gli Isifi Lokole, ed Evoloko lo raggiunse in questa nuova formazione. Nel 1975, dissapori fra Evoloko e le altre stelle del gruppo (come Papa Wemba e Mavuela Somo) portarono il gruppo alla scissione; la formazione guidata da Evoloko prese il nome di Isifi Melodia e per qualche tempo fu fra i gruppi pi\u00f9 popolari della scena congolese.\nNei primi anni ottanta, scioltisi gli Isifi Melodia, Evoloko fond\u00f2 i Langa Langa Stars, un'altra formazione di enorme successo, con cui Evoloko lanci\u00f2 diverse nuove mode di ballo soukous, tra cui il \"sansaku\". Gli Stars si sciolsero nel 1984, ed Evoloko prosegu\u00ec la propria carriera come solista e come leader di altre formazioni; fra le ultime, i Langa Langa R\u00e9nov\u00e9 (2008).\nIl 29 gennaio 2008, Evoloko \u00e8 stato condannato a dieci anni di reclusione dal tribunale di Kasa-Vubu per abuso di minore."}
{"id": "1795801", "revid": "21583", "url": "https://it.wikipedia.org/wiki?curid=1795801", "title": "Jos\u00e9-Maria Jimenez", "text": ""}
{"id": "1795802", "revid": "287204", "url": "https://it.wikipedia.org/wiki?curid=1795802", "title": "Girolamo Mazzola Bedoli", "text": "Biografia.\nNato a Parma, col nome di Girolamo Bedoli, da famiglia di origine di Viadana, era cugino del Parmigianino, con cui in giovent\u00f9 intraprese un viaggio proprio a Viadana, per scampare i pericoli dell'assedio di Parma (1521). Col cugino ebbe un rapporto altalenante. Da lui deriv\u00f2 molto del suo stile, ma negli anni trenta, quando Parmigianino torn\u00f2 a Parma, si assiste a una rottura tra l'artista e la famiglia, tutto a vantaggio del Bedoli. Egli infatti spos\u00f2 nel 1529 la cugina del Parmigianino (figlia di suo zio Pier Ilario) e si insedi\u00f2 nella sua casa paterna, aggiungendo al proprio cognome quello, ben pi\u00f9 rinomato sulla piazza parmense, dei Mazzola, attivi da decenni e con una fiorente bottega.\nComplet\u00f2 alcuni degli affreschi, inizialmente ordinati al cugino, come ad esempio quelli dell'abside della chiesa di Santa Maria della Steccata. Dal Parmigianino e dal Correggio deriv\u00f2 alcuni schemi figurali e temi compositivi, che lo condussero verso un astratto formalismo.\nAssieme al suocero dipinse l\"Immacolata Concezione\", per l'oratorio dell'Immacolata Concezione a lato della chiesa di San Francesco del Prato, tela che attualmente si trova nella Galleria nazionale di Parma. Attorno al 1547 dipinse per la Certosa di Parma una \"Adorazione dei Magi\" che \u00e8 nella Galleria nazionale di Parma. In Galleria si trova anche il polittico del 1538 del coro dell'abbazia di Valserena, raffigurante, nella parte inferiore, la \"Madonna col Bambino e san Giovannino dormiente\", \"San Bernardo di Chiaravalle\" e \"San Roberto di Chaise-Dieu\", mentre, nella parte superiore, l\"Ecce Homo\", \"Sant'Ilario di Poitiers\" e \"San Martino vescovo di Tours\".\nNel corso dell'anno 1555 realizz\u00f2 la grande pala della \"Trasfigurazione\", incastonata nell'abside della chiesa di San Giovanni e si distinse con il tema allegorico \"Parma abbraccia Alessandro Farnese\".\nDatato 1525 \u00e8 il suo dipinto ad olio su tavola \"Madonna col bambino e i Santi Michele e Antonio Abate\", presso l'originale sede della chiesa di San Michele di San Michele Tiorre.\nAlla Galleria dell'Accademia di belle arti di Napoli \u00e8 presente la piccola tela \"Presepe in paesaggio\", 33x43 cm, che porta sul retro il timbro della Collezione Farnese di Parma e quello dell'inventario della Collezione Borbonica."}
{"id": "1795803", "revid": "439868", "url": "https://it.wikipedia.org/wiki?curid=1795803", "title": "Roxburgh", "text": "La distrutta citt\u00e0 reale di Roxburgh (o Rosbroch) fu un'importante citt\u00e0 commerciale scozzese dall'alto medioevo fino agli inizi dell'era moderna. Nel medioevo aveva un'importanza pari almeno a quella di Edimburgo, Stirling, o Berwick-upon-Tweed, e per un periodo fu la capitale \"de facto\", in quanto residenza reale di Davide I di Scozia.\nStoria.\nLa sua importanza era legata alla sua posizione, al centro di una delle aree pi\u00f9 fertili nelle Lowlands scozzesi, e vicino al fiume Tweed, che permetteva di trasportare merci al principale porto marino di Berwick-upon-Tweed. La sua posizione era anche importante militarmente per difendersi dalle invasioni inglesi.\nLa citt\u00e0 era situata in una penisola facilmente difendibile tra i fiumi Tweed e Teviot, con il Roxburgh Castle posto a difesa della parte pi\u00f9 stretta della penisola. Oggi non rimane nulla della citt\u00e0 ad eccezione di qualche rovina delle mura del castello. Si trova a sud della moderna citt\u00e0 di Kelso e del Floors Castle, che sta dall'altro lato del Tweed. Il Duca di Roxburghe \u00e8 proprietario dell'area.\nGli eserciti inglese e scozzese conquistarono e riconquistarono a pi\u00f9 riprese la citt\u00e0 nel corso delle Guerre di indipendenza scozzesi. La ripresa finale nel 1460 vide la distruzione del castello e della citt\u00e0 stessa. Dopo quest'evento la citt\u00e0 non riguadagn\u00f2 pi\u00f9 l'importanza di prima poich\u00e9 la conquista definitiva da parte degli inglesi di Berwick-upon-Tweed nel 1482 priv\u00f2 Roxburgh della sua utilit\u00e0. Roxburgh venne quindi sostituita dalla citt\u00e0 di Jedburgh come capoluogo della ex contea del Roxburghshire.\nIn tempi pi\u00f9 recenti (1975\u20131996), per \"Roxburgh\" si intendeva un distretto amministrativo locale nella regione degli Scottish Borders in Scozia. I confini \"grosso modo\" erano simili a quelli della tradizionale contea Roxburghshire. Nel 1996, con la riorganizzazione delle suddivisioni della Scozia, il distretto di Roxburgh \u00e8 diventato parte dell'area unitaria delle Scottish Borders.\nRoxburgh (villaggio).\nAttualmente il nome di Roxburgh appartiene ad un piccolo villaggio a circa 2,5\u00a0km a sud-ovest del sito in cui si trovava la Roxburgh storica."}
{"id": "1795805", "revid": "2519", "url": "https://it.wikipedia.org/wiki?curid=1795805", "title": "Distretto metropolitano di Tema", "text": "Il distretto metropolitano di Tema (ufficialmente Tema Metropolitan District, in inglese) \u00e8 un distretto metropolitano della regione della Grande Accra del Ghana."}
{"id": "1795806", "revid": "339392", "url": "https://it.wikipedia.org/wiki?curid=1795806", "title": "Tema Municipal District", "text": ""}
{"id": "1795816", "revid": "33689", "url": "https://it.wikipedia.org/wiki?curid=1795816", "title": "Dexicrate", "text": ""}
{"id": "1795817", "revid": "287204", "url": "https://it.wikipedia.org/wiki?curid=1795817", "title": "Topkapi (disambigua)", "text": ""}
{"id": "1795818", "revid": "287204", "url": "https://it.wikipedia.org/wiki?curid=1795818", "title": "Lepilemur aeeclis", "text": "Il lepilemure di Antafia (\"Lepilemur aeeclis\" ) \u00e8 una specie di lemure recentemente scoperta, endemica del Madagascar.\nL'epiteto specifico \u00e8 un omaggio alla \"Association Europ\u00e9enne pour l'Etude et la Conservation des L\u00e9muriens\" (AEECL).\nDistribuzione.\nLa specie \u00e8 diffusa nella zona occidentale dell'isola (nell'area compresa fra i fiumi Betsiboka e Mahavavy, dove preferisce le zone di foresta decidua secca.\nDescrizione.\nDimensioni.\nMisura fino a 65\u00a0cm di lunghezza, pur rimanendo solitamente al di sotto dei 60\u00a0cm: di questi, circa met\u00e0 vanno attribuiti alla coda.\nAspetto.\nIl pelo \u00e8 grigio scuro nella zona dorsale (a volte con sfumature rossastre a livello della zona prossimale degli arti), mentre tende a schiarirsi in quella ventrale: la testa \u00e8 grigia e a forma di triangolo capovolto, sormontata da due grandi orecchie semicircolari.\nI grandi occhi sono sormontati da pelo nerastro: nerastri sono il muso e la nuca, che pu\u00f2 presentare addirittura striature che si riuniscono a livello della spina dorsale, formando una banda che corre fino alla coda, che pu\u00f2 variare dal colore grigio al rosso ruggine.\nLe zampe presentano i polpastrelli allargati e rigonfi per una migliore presa sui rami, mentre gli occhi sono spostati frontalmente, permettendo una buona visione binoculare.\nEssendo un animale erbivoro, e nello specifico un grande mangiatore di foglie, ha il cieco assai sviluppato."}
{"id": "1795820", "revid": "1305772", "url": "https://it.wikipedia.org/wiki?curid=1795820", "title": "Volusiano (disambigua)", "text": "Volusiano fu il nome di:"}
{"id": "1795821", "revid": "640277", "url": "https://it.wikipedia.org/wiki?curid=1795821", "title": "Asteroide", "text": "Un asteroide (a volte chiamato pianetino o planetoide) \u00e8 un piccolo corpo celeste simile per composizione ad un pianeta terrestre, generalmente privo di una forma sferica, in genere con un diametro inferiore al chilometro, anche se non mancano corpi di grandi dimensioni, giacch\u00e9 tecnicamente anche i corpi particolarmente massicci recentemente scoperti nel Sistema solare esterno sono da considerarsi tali.\nSi pensa che gli asteroidi siano residui del disco protoplanetario che non sono stati incorporati nei pianeti, durante la formazione del Sistema. La maggior parte degli asteroidi si trova nella fascia principale, e alcuni hanno degli asteroidi satelliti. Hanno spesso orbite caratterizzate da un'elevata eccentricit\u00e0. Asteroidi molto piccoli (in genere frammenti derivanti da collisioni), con le dimensioni di un masso o anche meno (secondo l'Unione Astronomica Internazionale, corpi di massa compresa fra 10\u22129 e 107 kg), sono conosciuti come \"meteoroidi\".\nGli asteroidi composti per la maggior parte di ghiaccio sono conosciuti invece come comete. Alcuni asteroidi sono il residuo di vecchie comete, che hanno perso il loro ghiaccio nel corso di ripetuti avvicinamenti al Sole, e sono adesso composti per lo pi\u00f9 di roccia.\nDescrizione.\nOrigini e struttura.\nDal giorno 1\u00ba gennaio 1801 in cui l'astronomo italiano Giuseppe Piazzi, dall'Osservatorio astronomico di Palermo, scopr\u00ec quello che allora venne definito un \"pianetino\", assai poco luminoso, orbitante nella fascia tra Marte e Giove, e che in seguito sar\u00e0 classificato come asteroide, gli studiosi cercano di individuare le origini dei singoli \"planetini\" e delle famiglie di \"corpuscoli\".\nPrendendo come riferimento gli asteroidi formati nel sistema solare, quelli vicini ai pianeti come la Terra e a Marte mostrano lo spettro dei minerali rocciosi mescolati col ferro, mentre quelli vicini a Giove tendono a essere scuri e rossastri, indice di una composizione non molto diversa da quella della nebulosa primordiale, che circa 4,5 miliardi di anni fa avrebbe prodotto i pianeti da condensare.\nQuindi, in base alle ipotesi pi\u00f9 accreditate, in una prima fase i minuscoli corpi solidi si aggregarono per formare i mattoncini dei pianeti, ma nella zona oltre Marte, a causa degli effetti delle risonanze gravitazionali con la massa di Giove, furono impedite le formazioni di corpi con diametro superiore a 1000 chilometri.\nI corpuscoli che non riuscirono ad essere inglobati all'interno dei pianeti in formazione divennero asteroidi, e tra essi i pi\u00f9 grandi raggiunsero una temperatura sufficiente per consentire una differenziazione chimica; la conseguenza fu che in alcuni di essi si form\u00f2 l'acqua, in altri fenomeni vulcanici.\nGrazie all'interferenza di Giove sulle orbite primarie degli asteroidi aumentarono gradualmente le loro collisioni, che portarono a numerose distruzioni e mutilazioni dalle quali sopravvissero i corpi pi\u00f9 grandi, mentre altri corpuscoli furono proiettati fuori dal sistema solare.\nQuindi alcuni asteroidi, e anche i meteoriti, rappresentano i resti di questi protopianeti, mentre altri, come le comete, sono corpi ancora pi\u00f9 primitivi, che non sono riusciti a differenziarsi e perci\u00f2 sono testimonianze di un passato molto remoto, vicino alle origini del sistema solare.\nPer quanto riguarda la struttura, gli studiosi hanno avanzato l'ipotesi che accanto alla conformazione tipica solida e rocciosa, gli asteroidi pi\u00f9 grandi di un chilometro non siano monolitici, ma piuttosto aggregati di frammenti piccoli o addirittura pile di pietre frammentate sulla falsariga delle comete, come proposero per la prima volta Don Davis e Clark Chapman.\nSistema solare.\nNel sistema solare sono gi\u00e0 stati numerati e catalogati oltre asteroidi e probabilmente altre centinaia di migliaia (alcune stime superano il milione) attendono ancora di essere scoperti. L'asteroide pi\u00f9 grande del sistema solare interno \u00e8 Cerere, con un diametro di ; seguono Pallade e Vesta, entrambi con diametri sui ; i tre sono anche gli unici asteroidi di forma approssimativamente sferica della fascia principale. Al contrario, numerosi oggetti del sistema solare esterno quali Eris, Sedna, Orco, Quaoar, Issione e Varuna, sono pi\u00f9 grandi di Cerere.\nVedi anche Lista degli asteroidi principali per una lista degli oggetti pi\u00f9 interessanti e degni di nota.\nLa fascia principale, di Kuiper, dei Centauri e dei Troiani.\nLa maggior parte degli asteroidi orbita tra Marte e Giove, ad una distanza compresa tra 2 e 4 UA dal Sole, in una regione conosciuta come Fascia principale. Questi oggetti non poterono riunirsi a formare un pianeta, a causa delle forti perturbazioni gravitazionali del vicino pianeta Giove; queste stesse perturbazioni sono all'origine delle cosiddette lacune di Kirkwood, zone vuote dalla fascia dove gli asteroidi non possono orbitare, in quanto si troverebbero in risonanza orbitale con Giove e ne verrebbero presto espulsi.\nUn numeroso gruppo di asteroidi, oltre un migliaio, \u00e8 costituito dai cosiddetti troiani. Questi asteroidi hanno orbite molto simili a quella di Giove. Sono suddivisi in due gruppi: uno precede Giove di 60 gradi nella sua orbita e l'altro lo segue ad una medesima distanza angolare. In altre parole, i troiani occupano due dei cinque punti lagrangiani del sistema Sole-Giove, l'L4 e l'L5, dove le orbite sono stabili. Gruppi simili di asteroidi, molto pi\u00f9 piccoli e meno numerosi, sono stati scoperti anche nei punti lagrangiani L4 e L5 del sistema Sole-Marte e del sistema Sole-Nettuno.\nI centauri orbitano attorno al Sole in mezzo ai pianeti giganti, quindi oltre l'orbita di Giove. Il primo scoperto di questa categoria fu Chirone, nel 1977, un asteroide di pi\u00f9 di di diametro e il pi\u00f9 grande della categoria. Si pensa che questi oggetti siano asteroidi o ex-comete che sono state espulse dalle loro orbite originali e immesse in orbite che le portano in regioni relativamente poco popolate dagli asteroidi tradizionali.\nLe migliorate capacit\u00e0 dei moderni telescopi hanno permesso di estendere le nostre conoscenze sugli oggetti transnettuniani. Oggi vengono comunemente riconosciute tre grandi distribuzioni asteroidali oltre l'orbita di Nettuno: la fascia di Edgeworth-Kuiper, il disco diffuso e la nube di Oort.\nLa fascia di Kuiper \u00e8 la sorgente di circa la met\u00e0 delle comete che arrivano nel sistema interno. Le prime scoperte risalgono al 1992, quando David Jewitt dell'Universit\u00e0 delle Hawaii e Jane Luu di Harvard individuarono corpi ghiacciati poco oltre l'orbita di Nettuno. Si conosce molto poco degli asteroidi della fascia di Kuiper, che appaiono come minuscoli puntini anche nei telescopi pi\u00f9 potenti. La loro classificazione e composizione chimica \u00e8 per adesso materia di speculazioni. Alcuni di questi asteroidi si sono rivelati essere non molto pi\u00f9 piccoli di Plutone o della sua luna Caronte. \u00c8 stata proprio la scoperta, negli ultimi anni, di oggetti di dimensioni sempre maggiori - Quaoar, con i suoi di diametro, scoperto nel 2002; Eris, nel 2003, con un diametro stimato di , appartenente alla regione del disco diffuso - a portare ad una stretta finale l'Unione Astronomica Internazionale, che durante l'assemblea generale del 24 agosto 2006 ha promulgato definitivamente la definizione ufficiale di pianeta. Nel 2008 \u00e8 stata riconosciuta l'appartenenza di Plutone ed Eris alla nuova classe dei pianeti nani.\nClassificazione.\nClassificazione spettrale.\nGli asteroidi sono classificati in tipi spettrali, che corrispondono alla composizione del materiale superficiale dell'asteroide. Il numero degli asteroidi conosciuti nelle diverse classi spettrali potrebbe non corrispondere alla distribuzione effettiva, perch\u00e9 alcuni tipi di asteroidi sono pi\u00f9 facili da osservare di altri, ed il loro numero viene quindi sovrastimato.\nCi sono altri tipi di asteroidi, molto pi\u00f9 rari:\nClassificazione orbitale.\nMolti asteroidi sono stati classificati in gruppi e famiglie in base alle loro caratteristiche orbitali. A parte le suddivisioni pi\u00f9 ampie (per esempio una volta si usava dare nomi femminili agli asteroidi la cui orbita era interamente compresa tra quelle di Marte e Giove, nomi maschili a quelli che avevano il perielio all'interno dell'orbita di Marte e/o l'afelio oltre l'orbita di Giove: vedi per esempio Eros), \u00e8 abitudine nominare un gruppo di asteroidi dal primo asteroide scoperto tra gli appartenenti al gruppo (ovvero dall'asteroide con il numero identificativo pi\u00f9 basso tra gli appartenenti al gruppo). I gruppi sono associazioni dinamicamente sciolte, mentre le famiglie sono molto pi\u00f9 \"strette\" e sono il risultato della disgregazione catastrofica di un progenitore nel passato. Finora, la quasi totalit\u00e0 delle famiglie scoperte appartiene alla Fascia principale. Esse furono inizialmente riconosciute da Kiyotsugu Hirayama nel 1918 e sono spesso chiamate famiglie Hirayama in suo onore.\nTra il 30% ed il 35% degli oggetti della Fascia principale appartengono a famiglie dinamiche, ognuna delle quali si pensa sia stata originata dalla collisione tra due asteroidi nel passato. Una famiglia \u00e8 stata associata all'oggetto transnettuniano Haumea.\nStudio.\nRicerca.\nFino al 1998, e in parte ancora oggi, gli asteroidi venivano scoperti con un procedimento articolato in quattro fasi. Per prima cosa, una regione del cielo veniva fotografata con un telescopio a grande campo. Venivano prese coppie di fotografie della stessa regione, separate, in genere, da un'ora di tempo. In un secondo momento, le due pellicole della stessa regione venivano osservate sotto uno stereoscopio, che permetteva di trovare ogni oggetto che si fosse mosso tra le due esposizioni.\nPoich\u00e9 le stelle sono fisse, mentre gli oggetti del Sistema Solare si sono mossi leggermente, durante l'ora di tempo trascorsa tra le due foto, ogni asteroide risalta come un punto in movimento. Terzo, una volta che un corpo in movimento fosse stato trovato, si misuravano le sue posizioni in modo molto preciso, usando come riferimento stelle presenti sulla fotografia, le cui posizioni siano conosciute con grande precisione.\nAlla fine di queste tre fasi non si aveva ancora una scoperta, ma solo un \"candidato asteroide\". Il passo finale era di inviare i risultati al Minor Planet Center, dove, a partire dalle posizioni misurate, veniva calcolata un'orbita preliminare e venivano calcolate le effemeridi per i giorni successivi. Una volta che l'oggetto veniva ritrovato grazie alle predizioni (segno che tutti i passi precedenti erano stati svolti senza errori), l'astronomo, il gruppo di astronomi o il dilettante che aveva fatto le osservazioni ne era riconosciuto lo scopritore e aveva il diritto di proporre all'Unione Astronomica Internazionale il nome da dare all'asteroide.\nQuando l'orbita di un asteroide viene confermata, esso viene numerato, e pi\u00f9 tardi pu\u00f2 anche ricevere un nome (per esempio, \"1 Cerere\" o \"2060 Chirone\"). I primi vennero chiamati con nomi derivati dalla mitologia greco-romana, ma quando questi nomi iniziarono a scarseggiare, ne vennero usati altri: persone famose, nomi delle mogli degli scopritori, persino attori di televisione. Alcuni gruppi hanno nomi derivati da un tema comune, per esempio i Centauri sono tutti chiamati a partire da centauri leggendari, mentre i Troiani portano i nomi degli eroi della guerra di Troia.\nA partire dal 1998, un gran numero di telescopi automatizzati eseguono automaticamente tutte le fasi precedentemente descritte, usando camere CCD e computer collegati direttamente al telescopio, che calcolano l'orbita e vanno a ripescare l'asteroide in seguito. Tali sistemi scoprono ormai la maggior parte degli asteroidi, ed ognuno \u00e8 gestito da un gruppo di astronomi e tecnici. Ecco un elenco di alcuni di questi gruppi:\nIl solo sistema LINEAR, uno dei pi\u00f9 avanzati, al 31 dicembre 2007, ha scoperto asteroidi. Tutti insieme, i sistemi automatici hanno anche scoperto, al 1\u00ba giugno 2008, asteroidi near-Earth, cio\u00e8 potenzialmente pericolosi per il nostro pianeta.\nEsplorazione.\nPrima dell'era dei viaggi spaziali, gli asteroidi erano soltanto dei puntini luminosi anche se osservati con i pi\u00f9 grandi telescopi. La loro forma e le caratteristiche della superficie rimanevano un mistero.\nLe prime fotografie ravvicinate di un oggetto di tipo asteroidale furono scattate nel 1971 quando la sonda Mariner 9 riprese delle immagini delle piccole lune di Marte, Fobos e Deimos, probabilmente due asteroidi catturati. Queste immagini mostrarono la forma irregolare, simile ad una patata, comune alla maggior parte degli asteroidi, in seguito confermato dalle immagini acquisite dalle sonde Voyager delle lune pi\u00f9 piccole dei giganti gassosi.\nLe prime fotografie ravvicinate di un asteroide vennero scattate dalla sonda Galileo, agli oggetti Gaspra nel 1991, e Ida nel 1993.\nNel 1996 la NASA ha lanciato la prima missione dedicata allo studio di un asteroide: la sonda NEAR Shoemaker, dopo aver effettuato nel 1997 il sorvolo dell'asteroide Mathilde, atterr\u00f2 sull'asteroide Eros nel 2001, determinandone la densit\u00e0 con estrema precisione a partire dalle misure del campo gravitazionale.\nAltri asteroidi visitati da sonde in rotta per altre destinazioni sono:\nNel settembre del 2005, la sonda giapponese Hayabusa ha iniziato lo studio dell'asteroide 25143 Itokawa, riportando sulla Terra campioni della superficie 5 anni pi\u00f9 tardi. La sonda Hayabusa ha incontrato numerosi contrattempi, compresi i guasti di due delle tre ruote di reazione, che controllano l'orientazione della sonda rispetto al sole e mantengono il puntamento dei pannelli solari, e di due dei quattro motori a ioni.\nIl lancio della missione Dawn della NASA, diretta verso Cerere e Vesta, \u00e8 avvenuto nel mese di settembre del 2007. La sonda ha raggiunto Vesta nel luglio 2011, rimanendo in orbita intorno a essa per circa un anno. Ha successivamente proseguito per Cerere, che ha raggiunto nel marzo 2015.\nLa sonda Rosetta dell'ESA \u00e8 transitata ad dall'asteroide 2867 \u0160teins il 5 settembre 2008 e a da 21 Lutetia il 10 luglio 2010.\nModifica dell'orbita.\nNegli ultimi tempi, si \u00e8 sviluppato molto interesse attorno agli asteroidi la cui orbita interseca quella della Terra e che potrebbero, nel corso dei secoli, scontrarsi con essa. La quasi totalit\u00e0 degli asteroidi near-Earth sono classificati, a seconda del semiasse maggiore della loro orbita e della distanza da Sole del loro perielio, come asteroidi Amor, asteroidi Apollo o asteroidi Aten.Sono stati proposti diversi modi per modificarne l'orbita, nel caso fosse confermato il rischio di collisione, tuttavia la scarsa conoscenza della struttura interna di tali oggetti impedisce di prevedere nel dettaglio come reagirebbero ad un impatto o ad un'esplosione che avvenga nelle loro vicinanze allo scopo di defletterli o distruggerli. Persino i modelli che cercano di prevedere le conseguenze di una collisione catastrofica con la Terra sono ancora di dubbia validit\u00e0 a causa dell'impossibilit\u00e0 di sottoporli ad una prova sperimentale."}
{"id": "1795822", "revid": "3082", "url": "https://it.wikipedia.org/wiki?curid=1795822", "title": "Flavio Dexicrate", "text": ""}
{"id": "1795823", "revid": "729019", "url": "https://it.wikipedia.org/wiki?curid=1795823", "title": "Stazione di Rufina", "text": "La stazione di Rufina \u00e8 una stazione ferroviaria al servizio dell'omonima cittadina nella citt\u00e0 metropolitana di Firenze.\nLa propriet\u00e0 e la gestione degli impianti \u00e8 affidata a Rete Ferroviaria Italiana (RFI) controllata del gruppo Ferrovie dello Stato.\nStrutture e impianti.\nLa stazione dispone di due banchine per due binari, servite da sottopassaggio. La stazione \u00e8 pienamente accessibile ai disabili, e a chi deve trasportare bagagli pesanti grazie alla presenza di rampe di collegamento.\nOltre ai due binari utilizzati per il servizio passeggeri \u00e8 presente uno dei due binari a suo tempo utilizzati per il servizio merci.\nIl binario 1 \u00e8 usato per le precedenze, mentre il binario 2 \u00e8 di corsa. Il binario 2 dispone di una pensilina, di alcune panchine e di obliteratrice.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Toscana.\nSecondo i dati della Direzione Trasporto Regionale di Trenitalia del 2007 il numero di persone che frequenta la stazione \u00e8 di 694 unit\u00e0.\nInterscambio.\nAl bivio con la strada statale, si trova la fermata delle Autolinee Mugello Valdisieve."}
{"id": "1795824", "revid": "729019", "url": "https://it.wikipedia.org/wiki?curid=1795824", "title": "The Game of Love (Santana)", "text": "The Game of Love \u00e8 un singolo del gruppo musicale statunitense Santana, pubblicato il 17 settembre 2002 come primo estratto dal diciannovesimo album in studio \"Shaman\".\nDescrizione.\nIl brano, composto da Gregg Alexander e Rick Nowels, ha visto la partecipazione vocale della cantante statunitense Michelle Branch.\nTina Turner originariamente registr\u00f2 il brano per Santana, tuttavia questa versione \u00e8 rimasta inedita fino al 16 ottobre 2007, data in cui la canzone \u00e8 stata inclusa nell'album \"Ultimate Santana\".\nIl brano ha vinto un Grammy Award alla miglior collaborazione vocale pop."}
{"id": "1795828", "revid": "773636", "url": "https://it.wikipedia.org/wiki?curid=1795828", "title": "Sport Club Fortuna K\u00f6ln", "text": "L'SC Fortuna K\u00f6ln, in italiano Fortuna Colonia, \u00e8 una societ\u00e0 calcistica tedesca di Colonia, Renania Settentrionale-Vestfalia. Milita in Regionalliga West, uno dei cinque gironi della quarta serie tedesca.\nStoria.\nIl Fortuna Colonia nasce il 21 febbraio 1948 con il nome di \"SV 1927 K\u00f6ln\", in seguito all'unione tra il \"Victoria K\u00f6ln 1911\" (club da non confondere con quello tuttora esistente), il \"Bayenthaler SV\" (1920) e lo \"Sparkassen-Verein K\u00f6ln\" (1927); tra questi club quello che aveva ottenuto i risultati migliori era il \"Victoria\", vincitore della Gauliga K\u00f6ln-Aachen nel 1943.\nIl Fortuna rimane nelle divisioni inferiori del calcio tedesco occidentale fino al 1967, quando viene promosso in Regionalliga West, una delle seconde divisioni di questo periodo. Poco dopo, nella stagione 1973-1974, accede anche in Bundesliga, ma la stagione si conclude con la retrocessione; l'anno successivo la squadra \u00e8 cos\u00ec una di quelle che inaugura il nuovo campionato di secondo livello, la Zweite Bundesliga. In questo periodo Karl-Heinz M\u00f6drath nel 1979 e Dieter Schatzschneider nel 1983 diventano capocannonieri in campionato, tuttavia quest'ultimo anno sar\u00e0 ricordato anche un avvenimento pi\u00f9 importante: il raggiungimento della finale della DFB-Pokal. Il Fortuna giunge all'appuntamento dopo aver eliminato Friburgo, Ulm, , Borussia M\u00f6nchengladbach e , quest'ultimo battuto con un roboante 5-0, e l'ultima sfida \u00e8 un \"derby\" con il Colonia; sono per\u00f2 i concittadini a vincere 1-0 l'incontro e quindi la coppa. Una nuova possibilit\u00e0 di tornare in massima divisione si concretizza nel 1986 quando, dopo il terzo posto ottenuto in campionato, il Fortuna gioca il play-off promozione/retrocessione contro il ; i nero-gialli vincono per\u00f2 8-0 l'incontro decisivo.\nIntanto per\u00f2 i risultati in campionato sono altalenanti: nel 1992 la squadra non retrocede in terza divisione solo perch\u00e9 viene tolta la licenza professionistica al Blau-Weiss Berlino. Per\u00f2 la retrocessione non pu\u00f2 essere evitata al termine della campionato 1999-2000, dopo cio\u00e8 ventisei stagioni consecutive nel torneo.\nIl club cade presto in quarta divisione, fino a quando non fallisce nel 2005; viene relegato in quinta, la Verbandsliga Mittelrhein. Il Fortuna risale per\u00f2 al quarto livello nel 2011, mentre nel 2014 gioca per la prima volta in 3. Liga, campionato nel quale milita tuttora.\nAllenatori e presidenti.\nPresidenti.\nUno dei personaggi chiave della storia del Fortuna fu certamente Jean L\u00f6ring, che ricopr\u00ec la carica dal 1967 al 2000. Grazie ad una oculata gestione, infatti, riusc\u00ec a tenere in salute i conti della societ\u00e0, inoltre nel 1982 aiut\u00f2 la squadra in modo particolare: avendo lavorato da giovane come elettricista, durante una partita contro il Darmstadt, ripar\u00f2 personalmente le luci del campo che si erano guastate."}
{"id": "1795831", "revid": "339392", "url": "https://it.wikipedia.org/wiki?curid=1795831", "title": "Fortuna Colonia", "text": ""}
{"id": "1795833", "revid": "339392", "url": "https://it.wikipedia.org/wiki?curid=1795833", "title": "Fortuna K\u00f6ln", "text": ""}
{"id": "1795834", "revid": "1441693", "url": "https://it.wikipedia.org/wiki?curid=1795834", "title": "Hella Haasse", "text": "La vita.\nFiglia dell'ispettore delle finanze del governo olandese Willelm Hendrik Haasse e della pianista Katherina Diehm-Winzenh\u00f6hler, trascorre nelle Indie l'infanzia e la giovinezza frequentando le scuole olandesi locali, salvo qualche periodo tra il 1924 e il 1928 in cui \u00e8 nei Paesi Bassi dai nonni, mentre la madre si cura in un sanatorio a Davos. \nFin da giovanissima si inizia ad interessare al teatro e alla letteratura. A soli undici anni scrive il suo primo romanzo storico ispirandosi ai classici scoperti nella biblioteca del padre e compone testi teatrali, che fa recitare ai suoi compagni di giochi. Durante gli anni del ginnasio i suoi interessi, oltre che sulla letteratura olandese, si concentrano sulla mitologia e sulle saghe medievali. \nA vent'anni si trasferisce ad Amsterdam per continuare gli studi di lingua e letteratura scandinava e approfondire le tematiche delle antiche saghe nordiche ma scopre, ben presto, che le grandi epopee eroiche scandinave e germaniche sono sfruttate in quegli anni da una certa propaganda razzista. Tanto basta a farle abbandonare questo filone di studi e a iscriversi, nel 1940, all'accademia di arte drammatica. Negli anni seguenti si dedica alla recitazione e allo studio dei grandi drammaturghi, e gradualmente il teatro diventer\u00e0 per lei un'autentica forma di vita e di scrittura, da cui trarr\u00e0 ispirazione per le sue opere letterarie. \nDebutta come poetessa nel 1939 ma la svolta vera arriva nel 1948 con \"Oeroeg\" (pubblicato in Italia da Lindau nel 1992 con il titolo \"Il lago degli spiriti\") impregnato di quel senso di lacerazione che le ha dato la guerra di secessione delle Indie olandesi, all'epoca ancora in corso. I ricordi dell'infanzia e dell'adolescenza trascorse nelle Indie e connesse alle problematiche della dominazione coloniale rivivono attraverso la vicenda dell'amicizia tra un giovane olandese e il figlio di un sorvegliante giavanese. In un finale, analogo a quello di \"Passaggio in India\" di E. M. Forster, i destini dei due amici si divideranno, a testimoniare che i loro due mondi non saranno mai sullo stesso piano. Non \u00e8 difficile scorgere nell'ambientazione esotica dell'Indonesia sotto il dominio olandese tipica delle opere giovanili della Haasse la decadenza e la crisi di una classe sociale. \nL'interesse per la storia si evidenzia, nelle rievocazioni dell'ambiente coloniale ma si estende anche a tematiche e contesti lontani nello spazio e nel tempo. Seguono cos\u00ec i grandi romanzi storici: \"Het woud der verwachting\" del 1949 (\"Vagando per una selva oscura\", Rizzoli 1991), \"De verborgen bron\" (\"La fonte nascosta\"), 1950, \"De scharlaken stad\" (\"La citt\u00e0 scarlatta\"), 1952, \"De ingewijden\" (\"Gli iniziati\"), 1957, \"Cider voor arme mensen\" (\"Sidro per povera gente\") 1960, \"Een nieuwer testament\" (\"Profumo di mandorle amare\", Rizzoli 1993) 1966 e un certo numero di saggi. L'amore e il gusto per la mitologia dell'antichit\u00e0 \u00e8 un tratto distintivo di questa serie di romanzi.\nSegue il romanzo \"De wegen der werbeelding\" (\"Le vie dell'immaginazione\") del 1983, il cui protagonista, Klaas, che redige una rivista dal significativo nome di \u201cEnigma\u201d, si imbatte casualmente nei versi di un poeta sconosciuto, certo B. Mork: ritrovare altre sue opere e ricostruirne la biografia diviene per l'uomo una vera ossessione. Torna in quest'opera il riferimento al mito, nella fattispecie a quello di Filemone e Bauci, protagonisti di un episodio delle \"Metamorfosi\" ovidiane.\nQuando la Hasse scrive Le vie dell'immaginazione, nel 1983, ha lasciato i Paesi Bassi ormai da due anni per ritirarsi a vivere con il marito in un paesino a nord di Parigi dove rester\u00e0 fino al 1990, anno del suo ritorno ad Amsterdam. In questo periodo si risveglia l'interesse del pubblico e della critica ottenendo un meritato successo internazionale e i pi\u00f9 ambiti premi letterari in patria: nel 1981 le viene conferito, infatti, il \u201cConstantijn Huygens Prize\u201d, nel 1983 il Premio per la letteratura dello Stato dei Paesi Bassi, il \u201cP. C. Hooft Prize\u201d, per l'intera sua opera e nel 1988 un dottorato onorario dall'Universit\u00e0 di Utrecht. \nNelle opere di questi anni risulta pi\u00f9 visibile che mai la paziente sovrapposizione tra elementi storici e autobiografici, come in \"Mevrouw Bentinck of Onverenigbaarheid van karakter\" del 1978 e \"De groten der aarde of Bentinck tegen Bentinck\" del 1981, pubblicati in italiano da Rizzoli nel 1997 in un unico volume dal titolo \"La signora Bentinck\", e \"Heren van de thee\" del 1992 (\"I signori del t\u00e8\", Rizzoli 1994). \nLa tormentata questione coloniale torner\u00e0 ancora, alla fine della carriera letteraria della Haasse, non pi\u00f9, per\u00f2, con un j'accuse ma attraverso il vissuto intimo di un'amicizia, con un libro intenso e avvincente che alterna momenti di tenerezza ad altri di respiro quasi epico. Si tratta di \"Sleuteloog\" del 2002 (\"L'anello della chiave). \nAbbandonati i periodi storici remoti con \"Transit\" del 1994 (\"Di passaggio\") la Haasse si immerge per la prima volta nel mondo contemporaneo. Anzich\u00e9 restare negli schemi che le sono consueti, l'autrice si propone in veste del tutto nuova, tralasciando momentaneamente i suoi personaggi educati e colti per calarsi in una realt\u00e0 quotidiana e moderna e dare spazio ai problemi del mondo attuale. \nDi carattere, invece, decisamente autobiografico, \u00e8 la Haasse stessa a definirlo un \u201cautobioromanzo\u201d, \u00e8 \"Zwanen schieten\" del 1997 (\"Tiro ai cigni\"): una premessa, il racconto di un viaggio in treno che ne contiene gi\u00e0 tutte le tessere, una parte autobiografica, in cui rievoca le vicende della sua famiglia cosmopolita, dalle origini di ebrei ungheresi, attraverso Germania, Paesi Bassi, Giava, l'Amsterdam del presente e della giovinezza, fino all'Australia, scelta come patria del fratello. Al centro il \u201cromanzo\u201d: la storia di Jason, giovane australiano che si perde nella selva oscura del bush per trovare se stesso, dove ricompaiono, mescolati e rielaborati, episodi, motivi e soprattutto la stessa ricerca di verit\u00e0, che \u00e8 ricerca di identit\u00e0 e di radici, dell'autobiografia. Ma \u00e8 il rapporto tra realt\u00e0 e immaginazione il tema unificatore di fondo, metaforicamente espresso dalle immagini dell'arciere e del cigno scorti dal treno e utilizzati in tutte le loro valenze e mitologiche come filo rosso dei ricordi e della narrazione. Secondo la Haasse vissuto e immaginario non sono scindibili, non \u00e8 la verit\u00e0 dei fatti che conta, ma il significato che assumo nel racconto che facciamo a noi stessi della nostra vita. \nIl mondo reale e quello dell'immaginazione sono sempre pi\u00f9 difficili da distinguere in uno dei suoi ultimi romanzi, \"Fenrir\" del 2000 (\"La pianista e i lupi\"). Sfruttando tutta la gamma delle sue contraddittorie rappresentazioni, la Haasse fa del lupo il centro narrativo del romanzo, creando una serie di risonanze simboliche intorno a una storia di famiglia piena di enigmi irrisolti e intricati rapporti affettivi. Con un crescere di interrogativi il romanzo affronta temi quali miti nordici e nazismo, fondamentalismo e identit\u00e0, immigrazioni e razzismo, neopaganesimo e misticismo, musica e giornalismo senza mai perdere suspense e moltiplicando le interpretazioni. \n\u00c8 scomparsa nel 2011 all'et\u00e0 di 93 anni."}
{"id": "1795835", "revid": "729019", "url": "https://it.wikipedia.org/wiki?curid=1795835", "title": "Aeroporto di \u010cerepovec", "text": "LAeroporto di \u010cerepovec (IATA: CEE, ICAO: ULWC) \u00e8 un aeroporto nazionale che serve l'omonima citt\u00e0 dell'Oblast' di Vologda, nel circondario federale nordoccidentale della Russia europea.\nStrategia.\nL'aeroporto di \u010cerepovec \u00e8 la base tecnica e lo hub principale della compagnia aerea russa la Severstal' Aviacompany (in russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u00ab\u0421\u0435\u0432\u0435\u0440\u0441\u0442\u0430\u043b\u044c\u00bb) (IATA: D2; ICAO: SSF) che opera i voli di linea e charter nazionali ed internazionali con la flotta composta dagli aerei russi Yakovlev Yak-40 e Bombardier CRJ Series.\nNel 2010 \u00e8 stato annunciato che la strategia dello sviluppo dei trasporti a \u010cerepovec prevede l'apertura all'aeroporto del settore dei voli internazionali con la polizia di frontiera e la dogana per poter effettuare i charter internazionali senza lo scalo a Mosca o San Pietroburgo.\nDati tecnici.\nL'aeroporto attualmente dispone di una pista attiva asfaltata di 2,523\u00a0m x 42\u00a0m attrezzata per l'atterraggio e per il decollo degli aerei di secondo\u00a0\u2013 quarto classe e di tutti i tipi degli elicotteri.\nL'aeroporto \u00e8 aperto dalle 05:00 alle 19:00 (ora locale) esclusi il sabato e la domenica. La pista dell'aeroporto \u00e8 stata attrezzata con i sistemi moderni di navigazione e la segnaletica adeguata secondo i criteri dell'ICAO."}
{"id": "1795836", "revid": "116067761", "url": "https://it.wikipedia.org/wiki?curid=1795836", "title": "Geografia di Gibuti", "text": "Gibuti \u00e8 un paese dell'Africa orientale che s'affaccia sul Golfo di Aden nel Mar Rosso, situato tra Eritrea e Somalia. Le sue coordinate sono .\nGeografia.\nGibuti condivide 113\u00a0km di frontiera terrestre con l'Eritrea, 337\u00a0km con l'Etiopia e 58\u00a0km con la Somalia per un totale di 506\u00a0km. La sua linea di costa misura 314\u00a0km.\nIl clima \u00e8 caldo-secco desertico. Le catene montuose centrali separano una stretta piana costiera con gli altopiani interni. Il punto pi\u00f9 basso \u00e8 il lago Assal, una depressione che tocca i -155 metri sul livello del mare. Il pi\u00f9 alto \u00e8 la cima del monte Moussa Ali (2028\u00a0m). Tra le risorse naturali principali si annovera l'energia geotermica. Il 9% del suolo del paese \u00e8 a pascolo permanente (stime del 1993), ma per la maggior parte \u00e8 un territorio desertico.\nGibuti ha una posizione strategica prossima alle rotte di navigazione pi\u00f9 trafficate del mondo per i giacimenti petroliferi arabi ed \u00e8 capolinea del traffico ferroviario dell'Etiopia.\nAmbiente.\nI maggiori rischi naturali comprendono i terremoti, la siccit\u00e0; forti piogge e inondazioni in seguito a cicloni provenienti dall'Oceano Indiano, insufficiente approvvigionamento di acqua potabile e desertificazione.\nDati Generali.\nArea totale: 23.000\u00a0km\u00b2 \n\"terra\": 22.980\u00a0km\u00b2 \n\"acqua\": 20\u00a0km\u00b2\nConfini terrestri: 506\u00a0km, di cui 337 con l'Etiopia, 113 con l'Eritrea, 58 con la Somalia\nLinea di costa: 314\u00a0km."}
{"id": "1795838", "revid": "149727", "url": "https://it.wikipedia.org/wiki?curid=1795838", "title": "Gladowsh\u00f6he", "text": ""}
{"id": "1795841", "revid": "287204", "url": "https://it.wikipedia.org/wiki?curid=1795841", "title": "Hohenstein", "text": ""}
{"id": "1795846", "revid": "119403267", "url": "https://it.wikipedia.org/wiki?curid=1795846", "title": "Ruhlsdorf", "text": ""}
{"id": "1795857", "revid": "533647", "url": "https://it.wikipedia.org/wiki?curid=1795857", "title": "Campofranco", "text": "Campofranco (\"Campufrancu\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nCampofranco sorge in una zona collinare a 350 metri sul livello del mare. \u00c8 il comune pi\u00f9 occidentale della provincia, a est del fiume Platani. Confina con i comuni di Aragona, Casteltermini, Grotte, Milena, Sutera. Dista 34\u00a0km da Agrigento, 55\u00a0km da Caltanissetta e 96\u00a0km da Enna.\nStoria.\nLa storia di Campofranco comincia nel 1549, quando la famiglia Del Campo perde la baronia di Mussomeli per una serie di disavventure legate al nome di Cesare Lanza. Al barone Del Campo rimase il possesso solo di quattro feudi, Lo Zubbio, Castelmauro, San Biagio e Fontana di Rose. Il 10 febbraio 1573 Filippo II di Spagna, figlio di Carlo V, sotto la cui dominazione ricadeva la Sicilia, invia lettere regali con la licenza di edificare un casale e chiamarlo Campofranco. Il nome non \u00e8 casuale poich\u00e9 \"Campo\" deriva dal nome del giovane cavaliere Giovanni del Campo, mentre \"franco\" deriva dalle franchigie, esenzioni di imposte e terreni gratuiti che vennero concessi per 10 anni ai contadini ed artigiani che si recarono sul poggiolo del feudo Funtana di li Rosi (cfr. Testa G.)\nI primi abitanti di Campofranco furono vassalli suteresi.\nLa vita del paese cominci\u00f2 a svolgersi, dunque, simile a quella di altri comuni. Il Governatore don Giovanni Lo burgio, per rendere pi\u00f9 accogliente il nuovo borgo, spian\u00f2 il terreno davanti al castello, destinandolo a piazza grande, mentre di fronte, in leggero pendio, sorgeva la chiesa Madre, dedicata a San Giovanni Evangelista. Cominciarono a costruirsi le prime case. Ai lati della piazza grande, sorsero il forno, il macello, qualche bottega e il fondaco, che erano costruzioni di propriet\u00e0 del Barone. La bellezza del luogo contribu\u00ec al progressivo espandersi della popolazione: nel 1583 il primo censimento della popolazione registrava 117 famiglie, e 462 anime; dieci anni dopo (1595) le famiglie erano salite a 910.\nNel 1622, D. Eleonora del Campo, figlia del terzo Barone di Campofranco Ercole Campo (il quale nel momento della momento della sua morte prega il suo successore di seppellirlo senza abito, con un canale di terracotta per cuscino, con la tunica di frate cappuccino, in uno spazio segreto dell'altare della Chiesa di San Francesco di Assisi) spos\u00f2 giovanissima don Fabrizio Lucchesi Palli, della famiglia di Sciacca e Naro, che nel 1625 ottenne da Filippo IV il titolo di principe di Campofranco. La numerosa discendenza dei principi Lucchesi, tuttavia, non port\u00f2 miglioramenti determinanti alla crescita del paese anzi il feudalismo con le sue angherie e soprusi, produsse qualche caso di rivolta.\nIl Palazzo Baronale, che sorge al centro del paese, fu adibito in tempi relativamente recenti a Casa del Fanciullo, mentre oggi, ospita al piano terra il museo di storia locale.\nI principi Lucchesi Palli di Campofranco, infatti, risiedevano stabilmente a Palermo nel Palazzo Campofranco in piazza Croce dei Vespri.\nCiononostante non si possono escludere commissioni dei principi nel loro feudo, come forse il rifacimento della chiesetta con convento intitolata a San Francesco, oggi San Calogero nel XIX secolo, da parte di Ettore Lucchesi Palli (1806-1864), figlio di Antonio, committente del palazzo palermitano. L'edificio fu realizzato nel 1859 dall'architetto Giovan Battista Palazzotto, figlio dell'Emmanuele, autore del palazzo palermitano.\nSociet\u00e0.\nTradizioni e folclore.\nLe tradizioni religiose e folkloristiche Campofranco vantano quattro secoli di vita, da quando, nel 1573, a popolare nuovo borgo si mosse un gruppo di diciannove suteresi, con mogli, figli, parenti, attratto dalle agevolazioni economiche offerte a chi si fosse stabilito nel nuovo casale. \nI nuovi abitanti portarono con s\u00e9 le loro abitudini e tradizi, ormai consolidate, e le prime chiese sorsero per iniziativa di un frate del convento di S. Francesco di Sutera, sotto l'autorit\u00e0 del vescovo di Girgenti, Don Pietro De Michele. Accanto alle chiese sorsero numerose confraternite quella del SS. Salvatore, del SS. Sacramento, della Carit\u00e0 e altre ancora, che avevano l'incarico di organizzare le festivit\u00e0 pi\u00f9 importanti: la celebrazione della Pasqua, innanzitutto, e col tempo quella dell'Immacolata, dell'Ascensione e le altre.\nAncora oggi il sacro si lega al profano, grazie a uno spirito religioso che attesta che \" le tradizioni del popolo sono parte integrante della nostra storia, della nostra civilt\u00e0, della nostra umanit\u00e0\", tramandandosi come atti di fede di padre in figlio.\nLe stesse pratiche agricole della semina e del raccolto venivano viste in dipendenza diretta della benevolenza divina, e vi venivano invocati i nomi di Ges\u00f9, di Maria e di molti tra i santi pi\u00f9 importanti.\nDomenica delle Palme.\nLa domenica delle Palme i contadini lavorano i rami di palme e di ulivo, e i ragazzi, legate le campane delle chiese, vanno in giro a far rumore con speciali strumenti di legno: \"raganelle o truccu\".\nSettimana Santa.\nIl Gioved\u00ec santo vi \u00e8 l'addobbo dei sepolcri con speciali piante a lunghi steli di grano, germogliati \"a lu scuru\" in una ciotola o in un piatto, legati con nastri e deposti a terra davanti all'altare dei S. Sepolcro. Fino a pochi anni fa, tutto si concentrava, oltre che sulle cerimonie che si svolgevano in chiesa, sulla \"cena\" dei Governatori delle Confraternite. Dodici Apostoli e il Signore sedevano davanti a una gran mensa imbandita con l'agnello arrostito, nel salone dell'Oratorio. La sera, dopo la cena, la statua veniva portata, con una gran folla di fedeli silenziosi, dalla Matrice alla chiesa dell'Itria.\nIl Venerd\u00ec santo si svolge ancora oggi nella sua integrit\u00e0 la \"Giunta\", cui segue la Crocifissione e la \"Scinnenza\". \u00c8 un rito antico, con i simulacri portati ancora a spalla dai devoti, secondo una pi\u00f9 recente organizzazione della fine dell'800 dovuta all'arciprete don Vito Modica. Egli fece rinnovare tulti i personaggi della Pasqua, affidandone l'incarico allo scultore Don Michele Caltagirone, detto il Quarantino, della vicina Casteltermini.\nL'incontro.\nLa Madonna, S. Giovanni e Ges\u00f9, con la croce sulle spalle, si ritrovano alle ore 14 tra una gran folla di fedeli sotto il Calvario, per l'incontro in un profondo silenzio rotto soltanto dalle note gravi e solenni della banda musicale l\u00ec massimo della commozione si raggiunge quando Ges\u00f9 bacia la mano dell'Addolorata, quindi i tre gruppi salgono ai luogo vicino dove Ges\u00f9 \u00e8 messo in croce. \nA sera l'urna con Ges\u00f9 morto fa il giro dei paese e la processione diventa pi\u00f9 suggestiva, mentre il giorno va scemando e la fiamma dei ceri incartocciati comincia a tingere i volti di una pallida luce. La \"lamintanza\" di qualche vecchio diventa sempre pi\u00f9 ossessionante, un lamento di dolore e di spasimo. Cos\u00ec avanti e indietro sino alla piazza principale e al silenzio assoluto dopo la fine della processione.\nPasqua.\nNel pomeriggio della domenica, chiude le manifestazioni Pasquali una processione con il simulacro del Sacro Cuore di Ges\u00f9.\nSan Calogero \"ricco\".\nL'ultima domenica di luglio, almeno una volta nella vita, i campofranchesi compiono a piedi scalzi il viaggio dalla propria dimora alla chiesa di S. Francesco, per i festeggiamenti di San Calogero ricco. Da quasi tre secoli, dall'11 gennaio 1693, giorno di uno dei pi\u00f9 tremendi terremoti dell'Isola, Campofranco ringrazia San Calogero, santo taumaturgo famoso nella diocesi di Agrigento, per averlo preservato dalla rovina dei terremoto, ed impetra il suo aiuto per essere liberato da ogni male anche spirituale. L'intero mese di luglio \u00e8 dedicato ai santo; per trenta giorni, ogni sera, una folla di devoti assiste alla messa nella chiesa dell'antico convento francescano, recita il vespro e canta \u00abFedeli a Calogero, correte fidenti, mentr'Egli sa compiere sublimi portenti\u00bb.\nIl \"viaggio\" a piedi scalzi. con il rosario in mano, fino ad alcuni anni fa si completava nella chiesa con la \"lingua a strascinuni\" dall'entrata fino all'altare maggiore, Oggi restano gli abitini bianchi con i bottoni neri per i bambini, la raccolta delle offerte per una \"missa cugliuta\", le grandi forme di pane, anche a decine di chili, che riproducono gambe, braccia o altre pani dei corpo guarite per intercessione dei santo.\nSagra dei pupi di pane.\nDa un paio d'anni la Pro Loco organizza una sagra dei pupi, con quintali di pane che viene distribuito a tuffi. E tutti si segnano con la croce, e anche i pi\u00f9 scettici mangiano il pane come cosa sacra; poich\u00e9 secondo un'antica credenza, San Calogero, \u00e8 capace di comparire durante il sonno e \"prenderti a bastonate\". \nLa bellissima statua, rappresenta un monaco con un viso dolcissimo, la veste candida e il mantello nero, ma con un bel bastone d'argento (regalo dei principi Lucchesi nell'800).\nImmacolata Concezione.\nMolto sentita \u00e8 anche la festa dell'Immacolata Concezione, l'8 dicembre, che si tramanda dal 1624, anno della peste a Palermo. Il sostegno a questo culto trov\u00f2 il suo centro d\u00ec irradiamento nelle chiese francescane e in quel tempo sorsero cappelle, simulacri, confraternite in ogni pane di Sicilia. Campofranco non fu da meno: i frati francescani iniziarono la processione della Madonna tra la chiesa di San Francesco e la Matrice, che dura tutt'oggi. \nNel 1714 il sacerdote Antonino Infante faceva scolpire a sue spese una statua molto bella dell'immacolata; nel 1760 veniva istituita la Confraternita della Madre di Dio e alcune manifestazione folkloristiche, come quella delle \"cotaccalle\". La processione porta le due statue dell'Immacolata e di Santa Lucia dalla chiesa di San Francesco alla Matrice e, dopo una settimana, si svolge una processione di ritorno. Di sera, vampe e fuochi nelle piazze e nelle campagne circostanti.\nLa \"tavulata di li vicchiareddri\".\nSino a pochi anni fa il 19 marzo si svolgeva la \"tavulata di li vicchiareddri\", banchetto con grande profusione di cibi, per sciogliere voti o beneficiare i poveri. Venivano scelti tre santi (o sei, o nove, o dodici), Ges\u00f9, Maria e Giuseppe. Il prete benediceva le pietanze e il pranzo veniva spesso rallegrato da musiche. La tradizione, riproposta qualche anno fa dalla Pro loco, \u00e8 stata di nuovo abbandonata.\nFesta di Santa Rita.\nPer Santa Rita, infine, il 22 maggio, si svolge una originale benedizione di automobili e motociclette, un tempo patrocinata dagli operai della Montecatini.\nEconomia.\nL'economia di Campofranco pur avendo attraversato un periodo florido, intorno agli anni'70-'80, grazie alla Montecatini (produzione di solfato potassico e altri sali potassici) e la Cozzo Disi (estrazione di zolfo) che hanno fatto registrare elevati tassi di occupazione tali da far nascere il villaggio Faina a pochi chilometri da Campofranco, oggi attraversa una fase di profonda crisi economica, soprattutto occupazionale. L'economia nel suo complesso risulta poco sviluppata dove la principale fonte occupazionale \u00e8 il settore pubblico (scuola, comune, pensioni ed altri enti pubblici) locale e non locale.\nSettore primario.\nPur essendoci parecchi terreni adibiti a coltivazione, questa viene svolta in modo rurale e senza l'ausilio delle nuove tecnologie, risultando in questo modo poco sviluppata da un punto di vista dimensionale. I prodotti coltivati sono prevalentemente: frumento, agrumi, uva e olive. Sono anche presenti allevamenti di ovini, anch'essi svolti in modo rurale e poco sviluppati dimensionalmente.\nSettore secondario.\nNon risulta particolarmente sviluppato se non per la presenza di qualche piccola industria con pochi addetti. Spicca per\u00f2 in questo settore un'impresa nata nel 1970 specializzata nella estrazione e lavorazione del gesso, che oggi ha differenziato in modo rilevante la sua gamma di prodotti, allargandosi a tutto l'ambito del settore edile. Dal qualche anno \u00e8 stato realizzato un impianto di produzione di pannelli fotovoltaici nelle vicinanze della zona industriale di Campofranco-Casteltermini, che seppur non particolarmente sviluppata accoglie qualche realt\u00e0 imprenditoriale operante nel settore della ferramenta, sabbiatura, verniciatura e produzione di sacchetti in plastica.\nSettore terziario.\nRisulta il pi\u00f9 ricco di aziende, anche se di piccole dimensioni e prevalentemente focalizzate sui servizi necessari, oltre alla presenza di scuole, dalla materna alla media, ed un istituto professionale di meccanica; quest'ultimo, di recente ha anche un percorso di formazione Servizio Socio Sanitario.\nMonumenti e luoghi d'interesse.\nRiserve Naturali.\nRiserva naturale di Monte Conca.\nNel territorio della riserva naturale di Monte Conca, oltre a numerose emergenze archeologiche, sono protette due importanti grotte, entrambe attraversate da un torrente sotterraneo: la risorgenza e l'inghiottitoio.\nLa riserva naturale integrale di Monte Conca \u00e8 stata istituita nel 1995 dalla Regione Siciliana al fine di salvaguardare un territorio, ampio 245 ettari, in cui ricadono sia due importanti grotte, scavate nei millenni dall'azione solubilizzatrice dell'acqua nella roccia gessosa, sia fenomeni carsici superficiali di notevole interesse scientifico, inseriti in un paesaggio di eccezionale bellezza e valenza naturalistica.\nLa riserva interessa il territorio dei comune di Campofranco, ed \u00e8 stata affidata in gestione ad una associazione ambientalista, il Club Alpino Italiano, che ne cura la sorveglianza, la fruizione, la valorizzazione e la conservazione dell'ambiente naturale. L'intera area della Riserva \u00e8 attraversata dal fiume Gallo d'Oro, che dopo circa tre chilometri a valle della Riserva, confluisce nel fiume Platani. La presenza di ambienti sotterranei, di aree umide caratterizzate da acque dolci, salmastre e sulfuree, di pareti rocciose, contribuisce a valorizzare l'area sotto l'aspetto vegetazionale e faunistico.\nIl territorio in cui ricade la riserva naturale di Monte Conca \u00e8 caratterizzato, dal punto di vista geologico, dall'affioramento di un particolare tipo di rocce denominate \"evaporiti\". Queste rocce hanno avuto origine in un lasso di tempo intorno a 6 milioni di anni fa circa, quando, secondo le teorie pi\u00f9 accreditate, il Mare Mediterraneo si prosciug\u00f2 quasi completamente per interruzione dei collegamenti con l'Oceano Atlantico. In tale contesto ambientale, a causa della forte evaporazione.delle acque marine, sul fondo dei bacini in via di prosciugamento si depositarono considerevoli spessori di rocce evaporitiche, tra le quali le pi\u00f9 comuni sono rappresentate da un particolare tipo di calcare, dal saigemma, dal gesso, dai sali potassici.\nTutti gli affioramenti rocciosi che ricadono all'interno della Riserva sono costituiti da gesso. Nel gesso, a seguito della sua particolare solubilit\u00e0 in acqua, si verificano frequentemente rilevanti fenomeni carsici. li carsismo caratterizza l'assetto morfologico dei territorio, sia in superficie sia nel sottosuolo. Trattandosi di un fenomeno legato allo scorrimento delle acque, in superficie \u00e8 facile osservare: a piccola scala, solchi scavati nel gesso denominati scannellature, a scala maggiore predominano le depressioni della superficie topografica quali le doline, conche sub circolari chiuse, e le valli cieche. Queste ultime mortologie, grazie alla presenza di substrati argillosi impermeabili, convogliano le acque piovane verso punti preferenziali di assorbimento, comunemente denominati Inghiottitoi alcuni di essi si prestano ad essere percorsi dagli speleologi.\nAttraverso gli inghiottitoi le acque meteoriche abbandonano la superficie e, sciogliendo il gesso creano nel sottosuolo un reticolo di cunicoli gallerie, pozzi e saloni. Dopo percorsi anche molto lunghi all'interno delle montagne, le acque riemergono in superficie percorrendo grotte denominate risorgenze.\nL'area della riserva \u00e8 caratterizzata da numerose grotte formatesi anche a seguito della circolazione delle acque all'interno delle montagne. Due di queste grotte, scavate dall'acqua nelle viscere dei Monte Conca e denominate Inghiottitoio l'una e Risorgenza di Monte Conca l'altra, sono ancora oggi attraversate da un torrente sotterraneo, e rivestono un eccezionale interesse scientifico tale da costituire la zona di massima tutela del l'intera Riserva. L'inghiottitoio convoglia nel sottosuolo le acque meteoriche e sorgentizie raccolte in una vasta area, ampia circa 2,5\u00a0km\u00b2, in cui affiorano in larga parte rocce impermeabili. Il suo ingresso si apre alla base dei versante meridionale dei Monte Conca. Le pareti dell'inghioftitoio si presentano levigate, con ondulazioni e mensole, testimonianza della presenza di livelli di roccia meno solubile e di variazioni, nel tempo, dei regime dei flusso idrico.\nA circa 100 metri dall'ingresso, il pavimento della galleria sprofonda formando il primo pozzo verticale della grotta, profondo 9 metri cui seguono, intervallati da brevi tratti di gallerie, altri tre pozzi, profondi rispettivamente 12, 31 e 26 metri. Al fondo dei pozzi si rinvengono marmitte scavate dal violento impatto dell'acqua, che formano piccoli laghetti. Alla base dell'ultimo pozzo si diparte un'ampia galleria meandriforme, lunga circa 400 metri. Nella parte terminaie, a causa dei progressivo abbassamento della volta, l'acqua percorre un condotto non praticabile da parte degli speleologi, chiamato sifone, quindi, dopo un ignoto percorso, riappare all'interno della grotta denominata Risorgenza di Monte Conca. Lo sviluppo pianimetrico dell'inghiottitoio di Monte Conca \u00e8 di 520 metri, con una profondit\u00e0 di 108 metri.\nLe acque che accedono all'interno della montagna mediante l'Inghiottitoio sgorgano nuovamente in superficie dalla Risorgenza, il cui ingresso \u00e8 ubicato lungo le sponde dei Gallo d'Oro, alla base dei versante settentrionale dei Monte Conca.\nLa grotta, ad esclusione della parte iniziale, si sviluppa su due livelli: quello superiore non pi\u00f9 percorso dalle acque e quello inferiore totalmente invaso dalle acque. Dopo 252 metri di percorso si incontrano nuova mente le acque provenienti dall'inghiottitoio. Come gi\u00e0 detto numerose sono le grotte presenti nell'intera area della Riserva, testimonianza della presenza di antichi corsi d'acqua, oggi scomparsi e di antichi movimenti delle montagne, scrigno di concrezioni e di testimonianze archeologiche legate al carattere antropico di alcune di queste grotte. La notevole variet\u00e0 di ambienti che si riscontra all'interno della Riserva, favorisce la presenza di differenti tipologie fioristiche. Particolare interesse rivestono le aree umide e tra queste in particolare quella alimentata dalle acque della sorgente Fontana di Rose, nel cui impluvio \u00e8 possibile rinvenire qualche esemplare di pioppo nero e di salice, essenze tipiche dei boschi ripariali dell'area mediterranea.\nNelle depressioni con ristagno di acqua, si incontra la cannuccia di palude. Mentre nei valloni, specie in quelli in cui \u00e8 presente una certa umidit\u00e0, cresce la canna dei Reno, che svolge la funzione di rallentare o impedire l'azione di erosione dei suolo. Innanzi la Risorgenza di Monte Conca si estende un lussureggiante boschetto di olmi. Le sponde dei fiume Gallo d'Oro sono interessate dalla presenza di varie specie di tamerici. Infine, le porzioni di riserva non antropizzate o non coltivate da lungo tempo presentano un tipo di vegetazione arbustiva denominata gariga. La gariga all'interno della Riserva Naturale di Monte Conca \u00e8 caratterizzata da specie quali il timo, l'euforbia e l'ampelodesma.\nIn periodo primaverile \u00e8 possibile osservare la fioritura di numerose specie di orchidee. La variet\u00e0 di ambienti e di forme vegetazionali predispongono differenti habitat convenevoli a numerose specie faunistiche. L'imposizione dei divieto di caccia, conseguente all'istituzione della Riserva, ha permesso inoltre, dopo anni di progressivo depauperamento delle specie animali ad opera di cacciatori e bracconieri, un moderato miglioramento della situazione. Cosicch\u00e9 mammiferi quali la volpe, il riccio, l'istrice, la lepre, il coniglio e il gatto selvatico, di difficile avvistamento, sono tornati ad essere abituali abitatori dei territorio della Riserva.\nTra i volatili, oltre i passeriformi, vanno menzionate alcune specie di rapaci diurni come il gheppio, il falco pellegrino e la poiana. Numerose specie di insetti, farfalle e coleofferi, per citare i pi\u00f9 conosciuti, popolano la Riserva. Le acque salmastre dei fiume sono abitate da anguille e gamberetti nonch\u00e9 da anfibi come rane e tartarughe. L'area della Riserva, a causa della propria posizione, posta al crocevia di importanti vie di comunicazione fluviali e terrestri, ha sempre rivestito una notevole importanza strategica come testimoniano molteplici emergenze storiche, archeologiche ed antropiche.\nLe prime tracce dell'Uomo nel territorio della Riserva risalgono all'epoca neolitica; villaggi a capanne, tombe a tholos, sono testimonianza dei suo antico insediamento. La cima dei Monte Conca in epoca bizantina venne fortificata mediante la costruzione di un castello e di alcune porzioni di cinta muraria; la fortificazione venne distrutta durante l'invasione araba.\nFonti documentarie risalenti al 1200 circa, attestano come l'area della Riserva sia stata interessata da un notevole sistema viario le cui tracce oggi sono leggibili nelle imponenti rovine di un ponte sul fiume Gallo d'Oro e in alcuni tratti di strada lastricata. In epoche pi\u00f9 recenti, miniere di zolfo, opere di presa e conduzione delle acque dolci che scaturiscono dalla risorgenza dei Monte Conca o dalla sorgente Fontana di Rose, cave di calcare in sotterraneo, testimoniano tutte un inalterato interesse dell'uomo per questo territorio.\nLa fruizione eco compatibile di un territorio \u00e8 uno degli elementi determinanti per l'istituzione di un'area protetta. L'Ente gestore organizza, dietro prenotazione, visite guidate sia nella parte di pi\u00f9 facile accessibilit\u00e0 dell'Inghiottitoio di Monte Conca, sia nell'area esterna della Riserva. I percorsi escursionistici, appositamente predisposti, consentono al visitatore di conoscere ed apprezzare un territorio di notevole valore paesaggistico, naturalistico e scientifico. L'Ente gestore si fa inoltre carico di organizzare annualmente un intenso programma di attivit\u00e0 didattiche (seminari, visite guidate, corsi di formazione e di aggiornamento) rivolte alle istituzioni scolastiche, che riscuote un sempre crescente successo presso i giovani e presso gli insegnanti.\nCultura.\nIstruzione.\nMusei.\nIl Museo di storia locale \"Don Nazareno Falletta\" \u00e8 stato inaugurato nel 2002 dal vescovo della diocesi di Caltanissetta Alfredo Maria Garsia. \u00c8 costituito da un ampio salone dal quale si accede alla Chiesa dell'Itria, la prima del paese, fatta costruita nel 1573 dal barone Giovanni del Campo e successivamente restaurata ed arricchita di alcune opere artistiche dai Lucchesi Palli, principi di Campofranco.\nMedia.\nStampa.\nDal settembre 1961 si pubblica il mensile \"La Voce di Campofranco\", con servizi anche su Sutera, Montedoro e il Circondario. Il giornale raggiunge soprattutto gli emigrati di questi comuni sparsi nel mondo.\nDirettore responsabile Vincenzo Nicastro , collaborato in redazione da un gruppo di volontari residenti nei comuni interessati.\nWeb-Tv.\nVallone Web Tv \nTale sito, nato da alcuni, si occupa principalmente, ma non solo, delle notizie inerenti al \"Vallone\", ossia Campofranco pi\u00f9 i paesi ad esso limitrofi. \nIn breve tempo, \u00e8 diventato il sito di riferimento per quanto riguarda, sia le notizie che i comunicati stampa dei vari paesi.\nAl suo interno si trovano diverse rubriche, tra le quali: \"i talenti del vallone, Bim generation, interviste, dirette streaming, registrazioni dei consigli comunali di campofranco\" e molto altro.\nPer quanto riguarda l'audience, si contano ogni giorno migliaia di visitatori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio del paese \u00e8 l'Atletico Campofranco che disputa le sue gare casalinghe presso lo stadio comunale \"Alfonso Virciglio\". Attualmente milita nel campionato di Eccellenza Sicilia."}
{"id": "1795862", "revid": "1305772", "url": "https://it.wikipedia.org/wiki?curid=1795862", "title": "Light of Day", "text": "Light of Day (\"luce del giorno\" in lingua inglese) pu\u00f2 riferirsi a:"}
{"id": "1795863", "revid": "834", "url": "https://it.wikipedia.org/wiki?curid=1795863", "title": "The Light of Day", "text": ""}
{"id": "1795867", "revid": "123226360", "url": "https://it.wikipedia.org/wiki?curid=1795867", "title": "Everywhere (Michelle Branch)", "text": "Everywhere \u00e8 un singolo della cantautrice statunitense Michelle Branch, pubblicato il 30 ottobre 2001 come primo estratto dal primo album in studio \"The Spirit Room\".\nIl brano \u00e8 stato uno dei suoi maggiori successi, arrivando fino alla posizione #12 della Billboard Hot 100. Il gruppo musicale Yellowcard ha eseguito una cover del brano nell'album del 2002 \"Punk Goes Pop\". La versione originale della Branch \u00e8 stata inclusa nella colonna sonora del film \"American Pie 2\".\nMichelle Branch rivel\u00f2 in un'intervista a MTV nel 2001:\nCuriosit\u00e0.\nIl brano \u00e8 stato utilizzato per alcuni spot della TIM in italia nell'annata 2002/2003.\nNel 2007 \u00e8 stato fatto un remix del brano dal producer Techno-Trance danese DJ Splash."}
{"id": "1795871", "revid": "1573940", "url": "https://it.wikipedia.org/wiki?curid=1795871", "title": "Lepilemur ahmansonorum", "text": "Il lepilemure di Ahmanson (\"Lepilemur ahmansonorum\" ) \u00e8 una specie di lemure recentemente scoperta, endemica del Madagascar.\nIl nome della specie \u00e8 un omaggio alla Ahmanson Foundation, finanziatrice della ricerca che port\u00f2 alla sua scoperta (assieme a quella di altre 10 specie di lemuri).\nDescrizione.\nDimensioni.\n\u00c8 una delle specie pi\u00f9 piccole del genere \"Lepilemur\", misurando all'incirca mezzo metro di lunghezza, di cui circa met\u00e0 va attribuita alla coda.\nAspetto.\nIl pelo \u00e8 lanoso e di colore grigio scuro nella parte superiore del corpo (a volte con sfumature giallognole sulle spalle e nella zona del posteriore) e bianco-giallastro nella parte ventrale. Sono presenti peli sparsi con striature nere.\nGli occhi sono grandi e bruno scuro con riflessi color rubino, mentre le orecchie sono nerastre ed ellittiche, attaccate lateralmente rispetto alla testa.\nDistribuzione e habitat.\nColonizza le aree di foresta decidua secca nella zona attorno a Mahajanga, in particolare ad ovest del fiume Mahavavy.\nTassonomia.\nDescritta nel 2006 come \"L. ahmansoni\", \u00e8 stata successivamente rinominata \"L. ahmansonorum\".\nConservazione.\nLa \"IUCN Red List\" classifica \"L. ahmansonorum\" come specie con dati insufficienti (\"Data Deficient\"); ulteriori ricerche sono necessarie per definire i limiti dell'areale e la reale consistenza della popolazione.\nLa specie \u00e8 inserita nella Appendice I della \"Convention on International Trade of Endangered Species\" (CITES).\n\u00c8 presente nella foresta di Tsiombikibo, in parte ricadente nel parco nazionale della Baia di Baly."}
{"id": "1795877", "revid": "547992", "url": "https://it.wikipedia.org/wiki?curid=1795877", "title": "Carlo Fracanzani", "text": "Biografia.\nNato a Padova, risiede da sempre nel comune di Este. Laureato in Giurisprudenza e avvocato.\nSindaco e deputato.\nDiscendente della famiglia dei conti Fracanzani, nipote di Carlo (1851-1907), fondatore dell'Opera dei Congressi di Padova, Fu eletto sindaco del Comune di Este per sei anni, dal 1964 al 1970. Fu eletto a Montecitorio deputato per il partito della Democrazia Cristiana nel 1968. Venne rieletto continuamente fino alla XI Legislatura.\nIncarichi di Governo.\nAppartenente alla sinistra DC, soprannominato il \"Conte Rosso\", ricevette il suo primo incarico governativo nel 1987 all'interno del governo Fanfani VI come sottosegretario al Ministero del Tesoro nella IX Legislatura. Ritorn\u00f2 nuovamente al governo nella legislatura successiva nel 1988 fu infatti nominato Ministro delle Partecipazioni Statali nel governo De Mita e successivamente riconfermato nel governo Andreotti VI. Durante quest'ultimo, si dimise per\u00f2 a mandato in corso insieme a tutti gli altri ministri appartenenti alla sinistra DC (tra questi c'era anche il futuro Presidente della Repubblica Sergio Mattarella all'epoca ministro dell'Istruzione) per protesta contro l'approvazione della Legge Mamm\u00ec, in merito alla quale Andreotti era favorevole.\nNell'ultima Legislatura in parlamento fu presidente dal 1992 al 1994 della Commissione Speciale per le Politiche Comunitarie.\nNel 1994, dopo lo scioglimento della Democrazia Cristiana, si iscrisse nel PPI di Mino Martinazzoli: con tale partito fu candidato alle elezioni europee del 1994, senza per\u00f2 essere eletto.\nFuori dalla politica.\nFracanzani \u00e8 inoltre stato, dal 1987 al 1997, presidente della Lega Pallavolo Serie A."}
{"id": "1795885", "revid": "110157", "url": "https://it.wikipedia.org/wiki?curid=1795885", "title": "Rio delle Tagliole", "text": "Il Rio delle Tagliole, \u00e8 il braccio maggiore del Torrente Scoltenna, che a sua volta \u00e8 il braccio maggiore del Fiume Panaro.\nIl corso del Torrente Tagliole.\nIl Rio delle Tagliole, durante tutti i 13,5 km del suo corso, attraversa la parte meridionale del comune di Pievepelago. I numerosissimi affluenti e la piovosit\u00e0 frequente conferiscono al torrente una portata elevata, data la sua lunghezza.\nCorso superiore.\nIl corso superiore del Torrente delle Tagliole \u00e8 caratterizzato da una pendenza elevata e un letto ancora non ben definito, per un fossetto che pian piano si arricchisce dei torrentelli provenienti dal Monte Rondinaio e dai laghi Lago Santo, Lago Baccio e Turchino. Le numerosi sorgenti, quali la \"Fonte Rondinaia\" (1707\u00a0m s.l.m., la \"Fonte Ricca\" (1507\u00a0m s.l.m.) e la \"Fonte Acqua Fredda\"(1600\u00a0m s.l.m.), garantiscono al torrente una portata simile per tutto l'anno.\nMa le sorgenti ufficiali del Torrente Tagliole si trovano sotto il massiccio del Monte Rondinaio, nella conca di alta quota del Lago Turchino, in un paesaggio ad alto valore ambientale.\nDurante i primi due chilometri il corso d'acqua percorre la valle denominata \"Costa del Terzino\", tra 1600 a 1400 metri d'altezza. Dopo aver ricevuto l'affluente \"Fosso del Terzino\". Prosegue nella pi\u00f9 grande e ampia \"Costa Femminamorta\", in cui riceve molti corsi d'acqua provenienti dai laghi della zona quali il \"Fosso Baccio\", il \"Fosso Santo\" e il \"Fosso del Balzone\", tra i 1300 e 1100 metri d'altezza.\nIl Torrente riceve poi il \"Fosso dei Bifolchi\", in prossimit\u00e0 dei 1000\u00a0m s.l.m., presso il \"Balzo delle Rose\" . Da qui in poi scava la \"Valle delle Tagliole\", che continua fino alla confluenza con il Torrente Scoltenna a Pievepelago; il letto si fa pi\u00f9 ampio e pi\u00f9 profondo, la portata media aumenta considerevolmente. Ha quindi inizio il basso corso del fiume.\nCorso inferiore.\nIl corso inferiore del Torrente Tagliole \u00e8 lungo circa 6,5\u00a0km. In questo tratto del suo percorso il fiume aumenta man mano la sua portata, attraversando importanti centri e localit\u00e0 del comune di Pievepelago. Il torrente scende con una pendenza molto minore rispetto al suo corso superiore di circa 30 metri ogni chilometro, nella boscosa e suggestiva \"Valle delle Tagliole\".\nA nove km dalle sorgenti il corso d'acqua attraversa la frazione di Tagliole, da cui ha preso il nome omonimo. Il torrente prosegue ricevendo il \"Fosso della Capanna\". Dopo il \"Rio Grande\", affluente ricevuto un chilometro dopo Tagliole, gli immissari diminuiscono da ogni lato della valle per due principali motivi:\nIl corso d'acqua attraversa infine Ponte Modino, importante localit\u00e0 dedicata alla pesca sportiva. Qui la Strada statale 12 dell'Abetone e del Brennero attraversa il torrente, prima che questo si immetta nello Scoltenna, raddoppiando quasi la sua portata."}
{"id": "1795886", "revid": "1429175", "url": "https://it.wikipedia.org/wiki?curid=1795886", "title": "Feste medievali", "text": "Le feste medievali , o medioevali, sono manifestazioni che si organizzano annualmente in molte citt\u00e0 d'Europa, solitamente in paesi e cittadine dove esiste la memoria di un avvenimento di carattere religioso, politico o militare avvenuto nel Medioevo, oppure dove \u00e8 presente una testimonianza architettonica pi\u00f9 o meno importante legata all'epoca medievale. La dinamica di tali feste segue due modelli, secondo che la manifestazione sia diurna o notturna. \nLa manifestazione diurna si apre di solito con un corteo inaugurale in costume, con musici e sbandieratori. Il corteo pu\u00f2 introdurre la rievocazione di una battaglia, seguendo una regia ben definita; pu\u00f2 servire come apertura di un palio, vale a dire una gara disputata con cavalli, asini o altri animali; oppure pu\u00f2 introdurre una \"giostra\", vale a dire un'esibizione di abilit\u00e0 a cavallo o a piedi, con armi bianche. \nLa manifestazione notturna ha un'apertura pi\u00f9 fantasiosa, consistente in uno o pi\u00f9 spettacoli di strada che creano l'attesa per uno spettacolo pi\u00f9 impegnativo, consistente nella rievocazione di un avvenimento storico in forma teatrale, oppure una rappresentazione di fantasia, o anche uno spettacolo di danze e musiche suonate con strumenti antichi. La sceneggiatura degli spettacoli in stile medievale ha visto impegnati, talvolta, scrittori famosi come Carlo Lucarelli e Giordano Berti."}
{"id": "1795889", "revid": "439868", "url": "https://it.wikipedia.org/wiki?curid=1795889", "title": "Chiesa di San Vito", "text": ""}
{"id": "1795890", "revid": "767487", "url": "https://it.wikipedia.org/wiki?curid=1795890", "title": "Kirsi Hannele Sir\u00e9n", "text": " Era conosciuta con il nome d'arte di Kikka.\nCarriera.\nInizi\u00f2 la sua carriera alla fine degli anni ottanta, ispirata dal successo ottenuto in quegli anni da cantanti come Samantha Fox e Sabrina Salerno. Si diede al genere schlager, diventando notissima in Finlandia per il suo abbigliamento provocante e le sue canzoni suggestive ed equivoche.\nLe sue canzoni pi\u00f9 famose furono \"M\u00e4 haluun viihdytt\u00e4\u00e4\" (\"Voglio divertire\"), \"Sukkula Venukseen\" (\"Una navicella per Venere\"), \"Tartu Tiukasti Hanuriin\" (\"Impugna strettamente la fisarmonica\", ma c'\u00e8 da dire che \"hanuri\", \"fisarmonica\", in gergo finlandese \u00e8 una parola usata spesso per riferirsi al fondoschiena) e \"Apinamies\" (\"L'Uomo-Scimmia\").\nIl picco della popolarit\u00e0 Kikka lo ebbe ad inizio carriera, quando vinse tre dischi di platino e due d'oro in Finlandia.\nAll'inizio del ventunesimo secolo la sua carriera sub\u00ec un rallentamento a causa di problemi di salute. La sua morte, avvenuta il 3 dicembre 2005, fu causata da un infarto."}
{"id": "1795891", "revid": "72811", "url": "https://it.wikipedia.org/wiki?curid=1795891", "title": "Syaoran", "text": ""}
{"id": "1795892", "revid": "16402255", "url": "https://it.wikipedia.org/wiki?curid=1795892", "title": "Forlivio", "text": ""}
{"id": "1795894", "revid": "21981", "url": "https://it.wikipedia.org/wiki?curid=1795894", "title": "Kikka", "text": ""}
{"id": "1795898", "revid": "1149807", "url": "https://it.wikipedia.org/wiki?curid=1795898", "title": "Massimo De Ambrosis", "text": "\u00c8 figlio dell'attore e doppiatore Luciano De Ambrosis.\nBiografia.\nIncomincia la carriera nel doppiaggio nel 1974, quando viene chiamato da Gualtiero De Angelis per un turno nella Safa-palatino, nonostante l'assoluto diniego del padre. Dopo aver conseguito il diploma di liceo scientifico e svolto il servizio militare, entra nel Laboratorio di esercitazioni sceniche di Roma diretto da Gigi Proietti e dopo due anni di corso comincia subito dopo a lavorare in teatro.\nHa avuto anche esperienze come attore televisivo: da ricordare una parte in \"Casa dolce casa\", sit-com di Canale 5 dei primi anni novanta (in cui interpretava Filippo, un giovane nobile che diviene genero di Gianfranco D'Angelo, con cui parteciper\u00e0 anche in \"Fantastico\"), oltre alla lettura in studio di vari estratti da testi politici, citazioni di frammenti di dichiarazioni o di discorsi pubblici per \"La notte della Repubblica\" di Sergio Zavoli.\n\u00c8 il doppiatore italiano di Edward Norton, Owen Wilson, Matthew Perry, Josh Lucas, Jason Sudeikis e Jason Bateman. Inoltre ha occasionalmente doppiato Ben Stiller, David Duchovny, Don Cheadle, Craig Sheffer, Billy Zane, James Van Der Beek e altri. Ha anche doppiato l'attore Jason Wiles nel telefilm \"Third Watch\" che interpreta Maurice Boscorelli. \u00c8 anche la voce di Matthew Perry in \"Friends\" (nel ruolo di Chandler Bing), e di Douglas Henshall che interpreta l'ispettore Jimmy Perez nella serie televisiva \"Shetland\"\nA partire dalla quarta stagione di \"House of Cards - Gli intrighi del potere\", \u00e8 diventato la nuova voce di Corey Stoll (nel ruolo di Peter Russo) in sostituzione dello scomparso Vittorio De Angelis.\nInoltre presta la propria voce a Nick Stokes in ', Simon Walker in \"Alias\", Spike Spiegel in \"Cowboy Bebop\", Bob Dunacan in \"Buona fortuna Charlie\", Eikichi Onizuka in \"Great Teacher Onizuka\", Sha Gojyo in \"Saiyuki\", Leorio in \"Hunter \u00d7 Hunter\", Nicholas D. Wolfwood in \"Trigun\" e ', Haran Banjo nel ridoppiaggio di \"Daitarn 3\", Kenshiro in Ken il guerriero - La trilogia, Yutas in \"Abenobashi\" e di Alfonso Lara in \"Paso adelante\", Astronauta in \"Zathura - Un'avventura spaziale\".\nHa doppiato anche Vegeta, nei film di Dragonball Z doppiati dalla Dynit.\nHa vinto il \"Premio Voce maschile - Cartoni animati\" al \"Gran Gal\u00e0 del Doppiaggio\" 2004.\n\u00c8 sposato con l'assistente di doppiaggio Elena Masini. Hanno due figli, Daniele e Luca, anch'essi doppiatori.\nDoppiaggio.\nDocumentari.\nHa prestato la voce anche, in qualit\u00e0 di narratore, nel documentario in DVD venduto in edicola: \"Dimmi di Sic\" edito da Fivestore.\nPer la Rai doppia la voce di James May nei suoi programmi di divulgazione scientifica, e sempre per la Rai ha narrato un documentario dedicato alle nuove e tecnologiche metropolitane artistiche di Napoli."}
{"id": "1795899", "revid": "92723", "url": "https://it.wikipedia.org/wiki?curid=1795899", "title": "Volusiano (console 503)", "text": "Biografia.\nEra padre di Flavio Anicio Massimo, console del 523. Tra il 476 e il 483 aveva raggiunto il rango di \"vir clarissimus\", come attestato da un'iscrizione sul sedile a lui riservato nel Colosseo ().\nFu console nel 503; nel 510/511 aveva raggiunto il rango di \"patricius\", e fece parte di una commissione il cui compito era giudicare alcuni nobili accusati di magia.\nMor\u00ec il giorno di Pasqua, probabilmente nel 511 (quando Pasqua cadde il 3 aprile)."}
{"id": "1795900", "revid": "104066", "url": "https://it.wikipedia.org/wiki?curid=1795900", "title": "Costante gravitazionale gaussiana", "text": ""}
{"id": "1795913", "revid": "149727", "url": "https://it.wikipedia.org/wiki?curid=1795913", "title": "Stalinstadt", "text": ""}
{"id": "1795914", "revid": "287204", "url": "https://it.wikipedia.org/wiki?curid=1795914", "title": "Abbazia di Crossraguel", "text": "Labbazia di Santa Maria di Crossraguel \u00e8 costituita dalle rovine di una abbazia che si trovava vicino alla citt\u00e0 di Maybole, nel South Ayrshire, in Scozia.\nFondazione.\nL'abbazia fu fondata nel 1244 da Donnchadh, conte di Carrick, in seguito a una precedente donazione del 1225, ai monaci della Abbazia di Paisley fatta a questo scopo. I monaci ritennero sufficiente costruire niente pi\u00f9 che una semplice cappella e tennero per s\u00e9 quanto rimaneva. Il conte sollev\u00f2 il caso per un arbitrato davanti al vescovo di Glasgow e, avendo vinto la causa, obblig\u00f2 i monaci a costruire una vera e propria abbazia.\nNome.\nL'origine del nome non \u00e8 chiara ma potrebbe riferirsi all'antica \"Croce di Riaghail\" (il santo Regolo, legato alla legenda di S, Andrea) che si trovava nel posto. Crossraguel fu un'abbazia cluniacense ed i monaci - membri di un ramo dei Benedettini - erano conosciuti come \"Monaci Neri\" dal colore del loro abbigliamento.\nCrossraguel fu saccheggiata nel 1307 da un esercito di Edoardo I. Fu ricostruita in dimensioni pi\u00f9 ampie e rimase un monastero fino al 1560, quando la Riforma pose fine alle istituzioni monastiche in Scozia. Alcune pietre sono state rimosse per usarle in edifici locali, ma le rovine dell'abbazia rimangono uno degli edifici religiosi medievali pi\u00f9 completi tra quelli che sopravvivono in Scozia. Il sito \u00e8 gestito da Historic Scotland ed \u00e8 visitabile a pagamento."}
{"id": "1795915", "revid": "287204", "url": "https://it.wikipedia.org/wiki?curid=1795915", "title": "Dag Solstad", "text": "Ha scritto oltre trenta opere fra romanzi, racconti, saggi, e ricevuto numerosi premi, fra cui, per tre volte, il Premio della critica norvegese per la letteratura (Den norske kritikerprisen) e il Premio Nordico dell'Accademia Svedese (Svenska Akademiens nordiska pris). \u00c8 ritenuto una sorta di icona nazionale per lo stretto legame delle sue opere con la societ\u00e0 norvegese dagli anni '60 in poi; egli stesso ha dichiarato di essere interessato a descrivere \"la peculiarit\u00e0 dell'essere un norvegese\". Le sue opere sono state tradotte all'estero piuttosto tardi, a partire dagli anni Ottanta; in Italia il primo libro pubblicato \u00e8 del 2007: \"Tentativo di descrivere l'impenetrabile\" (\"Fors\u00f8k p\u00e5 \u00e5 beskrive det ugjennomtrengelige, 1984\"), per Iperborea.\nBiografia.\nDag Solstad nasce il 16 Luglio 1941 a Sandefjord, piccola cittadina sulla costa ovest del fiordo di Oslo. Si diploma alla Sandefjord videreg\u00e5ende skole (SVGS) e matura presto la passione per la letteratura; fra i suoi modelli vi \u00e8 lo scrittore norvegese Knut Hamsun, vincitore del Premio Nobel per la letteratura nel 1920. \nNegli anni Sessanta si iscrive all'Universit\u00e0 di Oslo ed entra nei mondo dell'insegnamento e del giornalismo: lavora per un anno come insegnante ad Hamnvik, nella contea di Troms, e poi collabora come giornalista al quotidiano \"Tidningen i Arendal,\" dove scrive brevi articoli, successivamente raccolti in un libro (\"Sleng p\u00e5 byen, 1983\"). In questo stesso periodo prende parte con altri scrittori e intellettuali all'esperienza di \"Profil\", una delle principali riviste di diffusione delle nuove tendenze letterarie, che si riveler\u00e0 molto importante per la sua crescita intellettuale. Dalla fine degli anni Sessanta, Solstad raggiunge un pubblico abbastanza vasto che gli permette di potersi guadagnare da vivere con il solo mestiere di scrittore. Tra gli anni Settanta e Ottanta aderisce al piccolo partito comunista di tendenza maoista AKP-ml, che in quel periodo condiziona significativamente l'ambiente intellettuale e artistico norvegese. Con la caduta del partito comunista cinese e la conseguente perdita di importanza dell'AKP-ml, lo scrittore, pur mantenendo l'adesione, si allontana dal partito e dai suoi principi, arrivando a considerarsi pi\u00f9 un lupo solitario che un interprete di un grande movimento storico.\nVita privata.\nSolstad si sposa tre volte: la prima, nel 1968, con Erna Irene Asp; successivamente, nel 1983, sposa Tone Elisabeth Melg\u00e5rd, il legame durer\u00e0 fino al 1990. Nel 1995 si unisce in matrimonio con la giornalista Eva Therese Bj\u00f8rneboe, figlia dello scrittore Jens Bj\u00f8rneboe.\nProduzione letteraria.\nLa produzione di Solstad non pu\u00f2 essere ricondotta a un unico filone: la sua scrittura fonde storia, sociologia, politica con temi esistenziali e psicologici; lo stesso stile \u00e8 vario e mescola seriet\u00e0 e ironia. Le sue prime opere si collocano nel contesto del modernismo norvegese. In quella di esordio, la raccolta di novelle \"Spiraler\" (1965), prevalgono tematiche esistenziali e il senso dell'assurdo, di ispirazione kafkiana. Nei testi successivi l'interesse si sposta verso il concretismo e il neosemplicismo, tendenze sperimentate da molti degli scrittori raccolti intorno alla rivista \"Profil\". Negli anni Settanta prevalgono il realismo sociale e l'impegno politico, mentre nel decennio successivo l'utopia viene abbandonata e nei suoi romanzi lo scrittore compie un bilancio critico degli ideali radicali sostenuti negli anni precedenti. \nNella produzione degli anni Novanta ritorna il tema della disillusione e dell'estraneit\u00e0; i personaggi sono per lo pi\u00f9 uomini soli, incagliati in problemi esistenziali e questioni morali che paralizzano ogni loro azione, o intellettuali \"anacronistici\", isolati dal mondo reale e dalla societ\u00e0. In alcune di queste opere (\"Romanzo 11, libro 18; Timidezza e dignit\u00e0; La notte del professor Andersen\") \u00e8 avvertibile l'influenza di Henrik Ibsen e della filosofia di S\u00f8ren Kierkegaard. Nella fase pi\u00f9 recente i romanzi diventano pi\u00f9 sperimentali e riflessivi.\nGli anni Sessanta.\nL'opera di debutto di Dag Solstad, di matrice modernista, \u00e8 \"Spiraler; 7 noveller (Spirali: Sette novelle),\" una raccolta di sette racconti pubblicata nel 1965 e ispirata al tema dell'assurdo e all'esistenzialismo di Kafka, Camus e Beckett. Le sette storie descrivono attraverso la metafora del viaggio la condizione umana dello sradicamento e investigano i temi dell'identit\u00e0 e dell'alienazione. I protagonisti, senza nome, riferimenti spaziali o temporali, vagano in cerca di qualcosa, ma sono soli e bloccati: in esilio (mentale e fisico, come in \"Emigrantene\"), o circondati da anonimi edifici e strutture (la stazione a cui il protagonista di \"Em tomsekk og et tau\" arriva dopo aver attraversato il deserto ghiacciato o l'hotel di \"Klirring av tallerkener\"). La vita \u00e8 contraddistinta da caos e superficialit\u00e0, assenza di senso; i personaggi, stranieri nelle loro esistenze, sono esempi di solitudine e assenza di libert\u00e0.\nNel 1967 viene pubblicata \"Svingstol (Sedia girevole)\", una collezione di testi anti-utopici in cui \u00e8 ancora presente il tema del viaggio, mentale pi\u00f9 che geografico, assunto a simbolo di straniamento e casualit\u00e0 della condizione umana. Nel primo racconto, intitolato \"Vi vil ikke gi kaffekjelen vinger\" (trad. lett.: \"Non vogliamo mettere ali alla caffettiera\"), si nota tuttavia lo sforzo dell'autore di rinunciare all'interpretazione simbolista, evitando il linguaggio poetico e metaforico, a favore di uno stile piatto e privo di immagini. L'intenzione di riassegnare agli oggetti la loro dimensione materiale e concreta, che lo stesso autore espliciter\u00e0 nell'articolo \"Tingene og verden\" (1967), rivela gli echi della \"poesia delle cose\" di Olav H. Hauge\"l\". Nel testo che d\u00e0 il titolo all'opera, \"Svingstol\", letteralmente \"Sedia girevole\", il protagonista, guardandosi i palmi, si interroga sull'unicit\u00e0 di ciascun uomo a partire dalle diverse linee della mano, ritornando infine alla condizione iniziale di vita anonima e ripetitiva, come pu\u00f2 essere un lavoro in banca. L'autore accosta il movimento circolare e ripetitivo della sedia girevole, senza andare in alcun posto, con il girare il mondo.\nNel 1969 esce il primo romanzo di Solstad, \"Irr! Gr\u00f8nt! Roman (\"trad.: \"Verderame! Verde!),\" ispirata al pensiero dello scrittore polacco Witold Gombrowicz, ai temi del doppio e del paradosso, dell'autenticit\u00e0 e dell'apparenza, della vita fondata sull'assunzione di ruoli e di maschere. Questa nuova posizione letteraria verr\u00e0 precisata dall'autore nell'articolo \"Om n\u00f8dvendigheten av \u00e5 leve inautentisk\" (1968). Il personaggio principale del romanzo \u00e8 Geir Brevik, un giovane insegnante che tenta di superare i ruoli insegnante-studente, ma che finir\u00e0 per utilizzare proprio la sua autorit\u00e0, derivata dal ruolo che la societ\u00e0 gli riconosce, per perseguire questo obbiettivo. Tale conflitto viene esteso anche alla sfera amorosa: il processo di emancipazione voluto da Geir nei confronti di Benedikte, l'amata, si trasforma in una lotta per il potere all'interno della coppia, in cui vince chi gioca meglio il proprio ruolo.\nGli anni Settanta.\nNegli anni Settanta l'impronta sperimentale e modernista, l'attenzione per l'individuo e i temi esistenziali, l'influsso di autori e filosofi stranieri cedono il passo all'interesse per l'attualit\u00e0, la collettivit\u00e0 e l'impegno politico, assecondando l'avvenuta adesione dello scrittore all' AKP-ml, Arbeidernes Kommunistparti, il Partito Comunista dei Lavoratori (marxista-leninista) di ispirazione maoista, di cui diverr\u00e0 il rappresentante letterario. La missione di \"servire il popolo\" come intellettuale e la fiducia nella classe lavoratrice e in un futuro di grandi rivolgimenti politici contribuiscono al tono di \"ottimismo rivoluzionario\" che connota la produzione di questo periodo. Nel romanzo \"Arild Asnes,\" pubblicato nel 1970 e ritenuto momento di svolta di questa fase, Solstad descrive un giovane scrittore radicale nel suo percorso di conversione alla politica marxista, leninista e maoista. L'adesione al comunismo \u00e8 presentata come una questione sia esistenziale che politica: il desiderio di concretezza, semplicit\u00e0 e autenticit\u00e0 viene soddisfatto nell'attivismo di partito.\nIl romanzo \"25. september-plassen\" (trad.: \"Piazza 25 settembre\") pubblicato nel 1974, sullo sfondo degli avvenimenti che contraddistinguono la storia norvegese del secondo dopoguerra, ritrae due generazione di una famiglia operaia di Halden, formata dal calzolaio H\u00e5kon Nyland e dai tre figli occupati nella segheria della citt\u00e0. Attraverso questa famiglia Solstad descrive il processo di imborghesimento della classe operaia norvegese, sedotta dall'influenza economica e dai modelli culturali degli Stati Uniti, e l'abbandono dei principi della lotta di classe da parte del partito socialdemocratico. \nTra il 1977 e il 1980 esce la trilogia sulla guerra, \"Krigstrilogien,\" di cui fanno parte \"Svik. F\u00f8rkrigs\u00e5r, Krig 1940\" e \"Br\u00f8d og v\u00e5pen\", rispettivamente \"Gli anni prima della guerra\", \"Guerra 1940\" e \"Pane e armi.\" L'opera si concentra specialmente sull'occupazione tedesca in Norvegia, e sul tradimento subito dalla classe operaia da parte degli ufficiali borghesi dell'esercito norvegese che preferirono ritirarsi in attesa degli inglesi piuttosto di armare gli operai.\nGli anni Ottanta.\nNegli anni Ottanta nelle opere di Solstad si fa strada il sentimento di disillusione, legato al fallimento dell'utopia della nuova sinistra e alla rilevata distanza fra ideali politici e realt\u00e0 sociale; riacquistano peso il senso dell'assurdo e della velleit\u00e0 dell'esistenza umana, dell'alienazione e dell'incomunicabilit\u00e0 fra le persone. Nel 1982 pubblica \"Gymnasl\u00e6rer Pedersens beretning om den store politiske vekkelsen som har hjems\u00f8kt v\u00e5rt land\" (\"La relazione dell'insegnante di liceo Pedersen sul grande risveglio politico che ha sconvolto il nostro Paese\"), che diventer\u00e0 nel 2006 un film dal titolo omonimo \"(Gymnasl\u00e6rer Pedersen)\", diretto dal regista norvegese Hans Petter Moland. Narrato in prima persona, \u00e8 un racconto ironico, ma per alcuni aspetti tragico, delle mancate speranze, se non nel fallimento, degli ideali e delle scelte di vita di alcuni militanti comunisti: ad esempio, quella della compagna dell'insegnante di liceo Pedersen che abbandona il mestiere di medico per fare l'operaia in una fabbrica, o dell'operaio Werner Ludal che si iscrive al Partito Socialdemocratico dopo anni di militanza nel partito AKP-ml.\n\"Tentativo di descrivere l'impenetrabile (Fors\u00f8k p\u00e5 \u00e5 beskrive det ugjennomtrengelige)\", pubblicato nel 1984, affronta il rapporto degli intellettuali con la classe lavoratrice, attraverso la storia dell'architetto Arne Gunnar Larsen, di fede socialdemocratica, che dopo essersi separato dalla moglie decide di dare una svolta alla sua vita trasferendosi a vivere a Roms\u00e5s, quartiere operaio alla periferia di Oslo, che ha contribuito a progettare. Scoprir\u00e0 qui come l'idea che lo aveva guidato di dare vita ad una cittadina modello, con al centro il benessere delle persone e lo sviluppo di relazioni umane, risulti alla prova dei fatti un totale fallimento: le persone che abitano il quartiere non si conoscono fra di loro, si ignorano, non si \u00e8 formata alcuna comunit\u00e0. Le uniche conoscenze che l'architetto far\u00e0 sono limitate a una giovane coppia, e la sua presenza e il suo coinvolgimento in questa relazione ne turberanno l'equilibrio, innescando addirittura un epilogo di sangue.\nConnotato da un forte senso di disillusione \u00e8 anche \"Roman 1987\", il cui protagonista, Fjord, sceglie di fare l'operaio, rinunciando al mondo dell'insegnamento e del giornalismo. Alla fine del libro, scritto in forma di monologo interiore, senza suddivisione in capitoli, Fjord ritorna a insegnare e rientra nella classe media, riconoscendo che le sue aspirazioni politiche sono fallite, e che si \u00e8 trattato solo di un'illusione. La commissione giudicatrice del Premio letterario del consiglio nordico, di cui quest'opera verr\u00e0 insignita nel 1989, affermer\u00e0 che esso \"descrive in una lingua vivace, con ironia, facilit\u00e0 e compassione lo sviluppo, gli errori e il destino della generazione del 1968 in una piccola citt\u00e0 norvegese\". \nGli anni Novanta.\nNel corso di questo decennio Solstad pubblica quattro romanzi che hanno per protagonisti uomini soli, spesso disillusi, in fuga dalla vita, in profonda rottura con il mondo circostante: \"Undicesimo romanzo, libro diciotto\" (\"Ellevte roman, bok atten,\" 1992), \"Timidezza e dignit\u00e0\" (\"Genanse og verdighet, 1994)\", \"La notte del professor Andersen (Professor Andersens natt, 1996), T. Singer (1999)\". \nLo stile si fa saggistico e riflessivo, la narrazione si struttura intorno a piccoli episodi intorno ai quali viene organizzato tutto del racconto. In \"Timidezza e dignit\u00e0,\" messo in scena al Teatro Nazionale sotto la direzione di Marit Moum Eide, il centro narrativo \u00e8 l'episodio in cui l'insegnante Elias Rukla non riesce ad aprire il suo ombrello nel cortile della scuola e viene preso da una crisi di nervi. In \"Undicesimo romanzo, libro diciotto,\" il protagonista Biorn Hansen, attore dilettante, si autocondanna su una sedia a rotelle\nIn \"La notte del Professor Andersen (Professor Andersens natt)\", del 1996, il filologo P\u00e5l Andersen dell'Universit\u00e0 di Oslo si ritrova durante una cena solitaria nella notte di Natale ad essere testimone di un omicidio dalla finestra del suo appartamento. In quello che \u00e8 stato definito un \"giallo di inazione\", il protagonista - che non denuncer\u00e0 quanto visto alla polizia - passer\u00e0 il tempo a interrogare se stesso sui motivi che l'hanno condotto ad agire in quel modo. Andersen non valuta per\u00f2 la situazione solo da un punto di vista personale, ma si interroga pi\u00f9 in generale sul ruolo rivestito dai singoli - nel caso specifico gli intellettuali - all'interno della societ\u00e0, e del loro impegno nei confronti della comunit\u00e0. Il mondo dell'insegnamento e della formazione educativa \u00e8 piuttosto ricorrente nei romanzi di Solstad.\n\"T. Singer\", uscito nel 1999, e insignito del Premio della critica norvegese per la letteratura, narra le vicende di uno studente e aspirante scrittore di Oslo che dopo aver abbandonato gli studi e ogni velleit\u00e0 creativa, rivelatasi \"un castello in aria\", sceglie la vita anonima di bibliotecario nella citt\u00e0 di Notodden. Quando entrer\u00e0 in crisi il matrimonio con Merete, Singer torner\u00e0 a Oslo, portando con s\u00e9 Isabella, la figlia di Merete avuta da una precedente relazione. \nGli anni 2000.\nPur avendo dichiarato pubblicamente di non voler pi\u00f9 scrivere altro dopo \"T. Singer,\" Solstad continua a produrre nuovi testi, da lui definiti \"romanzi bonus\". Nella fase che si apre negli anni 2000 prevalgono biografismo, cosmopolitismo e una maggiore sperimentazione del genere romanzesco, che accoglie sempre pi\u00f9 frequenti intarsi saggistici e meta-letterari.\nIl titolo dell'opera \"16.07.41\", pubblicata nel 2002, corrisponde alla data di nascita dell'autore. Il romanzo, che si apre con Solstad in volo per Francoforte nell'anno 1990, contiene elementi autobiografici e riserva un centinaio di pagine alla descrizione dettagliata della sua vita a Berlino, a cui seguono Lillehammer e la casa d'infanzia a Sandefjord. Accompagnano il racconto undici note a pi\u00e8 di pagina, di diversa lunghezza, che comprendono qualsiasi cosa, dalla bozza del testo precedente, al commento meta-poetico, a ricordi pi\u00f9 personali e aneddotici. \nNel successivo \"Armand V. Fotnoter til en uutgravd roman\" (trad.: \"Armand V. Note a pi\u00e8 di pagina di un romanzo non riesumato\"), del 2006, dichiaratamente un non-romanzo, le note - novantanove brani numerati (1-99) privi di un testo principale di riferimento - rappresentano l'unico elemento costitutivo dell'opera, sia dal punto di vista grafico che compositivo. Il protagonista \u00e8 Armand, un diplomatico di successo, ambasciatore di Norvegia fin dall'et\u00e0 di 42 anni e ormai vicino al pensionamento. I temi trattati spaziano da quelli strettamenti politici - relazioni internazionali, ruolo della diplomazia - a quelli personali ed esistenziali, come il rapporto padre e figlio, e pi\u00f9 in generale, fra generazioni. Il romanzo ha suscitato un dibattito tra Solstad e l'allora ministro degli Esteri Jonas Gahr St\u00f8re sulle relazioni della Norvegia con gli Stati Uniti e sulla libert\u00e0 di parola.\nNel 2009 viene pubblicato \"17. roman\" (trad.: \"Romanzo 17\"), in cui si ritrova Bj\u00f8rn Hansen, il personaggio principale di \"11.Roman\". La terza parte, \"Tredje, og siste, roman om Bj\u00f8rn Hansen\" (trad.: \"Terzo e ultimo romanzo di Bj\u00f8rn Hansen\"), \u00e8 in uscita a settembre 2019. \n\"Det uoppl\u00f8selige episke element i Telemark i perioden 1591\u20131896\" (trad.: \"L'indissolubile elemento epico nel Telemark nel periodo 1591-1896\"), uscito quattro anni pi\u00f9 tardi, \u00e8 una sorta di romanzo genealogico in cui Solstad descrive attraverso minuziosi documenti la storia della sua famiglia nel corso di tre secoli, lasciando i critici divisi sulla classificazione dell'opera. L'autore ha dichiarato di essersi ispirato allo studio d'archivio di Espen S\u00f8by sullo psichiatra norvegese Johan Scharffenberg. "}
{"id": "1795916", "revid": "1442080", "url": "https://it.wikipedia.org/wiki?curid=1795916", "title": "Lago Turchino", "text": "Il lago Turchino \u00e8 uno specchio d'acqua di piccole dimensioni situato in una conca ad alto valore ambientale, nel Parco naturale dell'alto Appennino Modenese.\nGeografia.\nIl lago ha una superficie estremamente ridotta, avendo un diametro di soli 30 metri, ma \u00e8 altamente suggestivo per il paesaggio intorno e per il colore delle acque, che quasi sembra raggiungere una sfumatura turchina.\nTutto intorno vi \u00e8 lo splendido panorama dell'Appennino modenese, ricoperto di foreste di conifere, faggi, lecci e prati spogli nelle zone pi\u00f9 alte. Un gigantesco strapiombo di quasi trecento metri separa la conca del Lago Turchino dal Monte Rondinaio, tra le pi\u00f9 alte vette della zona.\nL'estuario dello specchio d'acqua \u00e8 il pi\u00f9 alto dei ruscelli che vanno a formare il Rio delle Tagliole. Tuttavia questo rimane spesso vuoto poich\u00e9 il lago \u00e8 alimentato quasi solamente dalle precipitazioni.\nPosizione.\nIl Lago Turchino si trova:"}
{"id": "1795918", "revid": "149727", "url": "https://it.wikipedia.org/wiki?curid=1795918", "title": "F\u00fcrstenberg (Oder)", "text": ""}
{"id": "1795919", "revid": "3732", "url": "https://it.wikipedia.org/wiki?curid=1795919", "title": "Leone Cobelli", "text": "Secondo il Bonoli, fu anche \"suonatore eccellente di salterio\", termine, per\u00f2, che pi\u00f9 propriamente dovrebbe essere baldosa.\nBiografia.\nFu figlio di Battista Cobelli, ma incerta \u00e8 la data della nascita.\nTrascorse larga parte della fanciullezza in Francia. Dopo il ritorno a Forl\u00ec, trasferitosi a Roma, frequent\u00f2 la corte di Paolo II. Di nuovo a Forl\u00ec, appartenne alla cerchia di Girolamo Riario, ma fu anche amico degli Orsi e degli Ordelaffi: in particolare, ricorda egli stesso nelle sue \"Cronache\", di essere stato maestro di ballo di una nuora di Checco Orsi. Dopo l'ucciosione del Riario, l'amicizia con queste famiglie gli procur\u00f2 problemi da parte della vedova del Signore, Caterina Sforza, che lo fece arrestare. Fu liberato per intercessione di un altro suo amico, Tommaso Feo, ma, nella sua opera storica, non appare grande simpatia verso Caterina Sforza.\nSempre il Bonoli racconta che un contadino port\u00f2 un giorno al Cobelli, nel 1480, un libro ricevuto, insieme alla consegna di portarlo a \"Leone Cobelli dipintor forlivese e storico, e assai ben noto per le sue virt\u00f9\", da un misterioso frate al mercato di Faenza. Il libro conteneva varie profezie in versi che poi si avverarono, compresa quella della congiura ai danni dell'allora Signore di Forl\u00ec, Girolamo Riario. Il frate non fu mai rintracciato.\nFu forse un tentativo di salvare il Riario da parte di chi aveva avuto notizie da fonti incerte o che non poteva rivelare, magari per il segreto della confessione. Ma l'operazione non riusc\u00ec, in quanto Girolamo Riario fu effettivamente ucciso.\nFu persona molto versatile, pittore, storico, musico, insegnante di ballo.\nScomparve il 14 maggio 1500 e fu sepolto nella chiesa di Santa croce, attuale cattedrale di Forl\u00ec.\nOpere.\nPubblicazioni.\nDal punto di vista storico, la fama di Cobelli \u00e8 legata alle importanti \"Cronache Forlivesi\", la cui narrazione copre la storia della citt\u00e0 romagnola dalle origini fino al 1498.\nL'opera fu pubblicata, sulla base dei manoscritti, per la prima volta a cura della Deputazione di Storia Patria, con \"Notizie\" del conte Filippo Guarini, a Bologna nel 1874, per i tipi della Regia Tipografia, nella collana \"Monumenti istorici\". La cura fu del dottor Enrico Frati nonch\u00e9 dello stesso professor Giosu\u00e8 Carducci.\nLe Cronache Forlivesi sono famose anche negli ambienti degli studiosi di OVNI, perch\u00e9 riferiscono alcune osservazioni di oggetti volanti non identificati nel cielo di Forl\u00ec effettuate alla fine del XV secolo.\nOpere pittoriche.\nCome pittore, Cobelli appartiene alla scuola forlivese, seguace sia di Melozzo sia di Marco Palmezzano.\nGli sono attribuite le seguenti opere:"}
{"id": "1795920", "revid": "125249368", "url": "https://it.wikipedia.org/wiki?curid=1795920", "title": "Craig Sheffer", "text": "Biografia.\nSheffer comincia la propria carriera lavorando in alcune produzioni televisive come la soap opera \"Una vita da vivere\". Il suo primo ruolo da protagonista cinematografico \u00e8 nel 1985 in \"That Was Then... This Is Now\" al fianco di Emilio Estevez, e subito dopo in \"Un meraviglioso batticuore\" (1987).\nI due ruoli per i quali \u00e8 maggiormente conosciuto sono quello in \"In mezzo scorre il fiume\" (1992), e quello del quarterback Joe Kane in \"The Program\" (1993). Fra gli altri film cui ha partecipato, si possono ricordare \"Bagliori nel buio\" (1993), \"Fiamme sull'Amazzonia\" (1993), con Sandra Bullock, e \"Sleep With Me\" (1994). Inoltre ha interpretato il ruolo del protagonista in \"Cabal\" (1990) di Clive Barker, e dieci anni dopo ha interpretato nuovamente il ruolo da protagonista in un altro film di Barker, \"\" (2000).\n\u00c8 noto anche per la sua partecipazione alla serie televisiva \"One Tree Hill\", dove dal 2003 al 2007 ha interpretato il ruolo di Keith Scott. Nel 2008, dopo aver recitato nel film \"Love Lies Bleeding - Soldi sporchi\", ha debuttato alla regia con il film \"American Crude - Follie in America\".\nNel 2021 prende parte alla decima stagione di \"American Horror Story\", dove interpreta il Presidente Richard Nixon.\nFilmografia.\nAttore.\nTelevisione.\nOne tree hill"}
{"id": "1795922", "revid": "14691", "url": "https://it.wikipedia.org/wiki?curid=1795922", "title": "Evoloko Lay Lay", "text": ""}
{"id": "1795924", "revid": "1573940", "url": "https://it.wikipedia.org/wiki?curid=1795924", "title": "Lepilemur ankaranensis", "text": "Il lepilemure di Ankarana (\"Lepilemur ankaranensis\" ) \u00e8 un lemure endemico del Madagascar.\nDescrizione.\nMisura fino a 53\u00a0cm di lunghezza, di cui poco meno della met\u00e0 vanno attribuiti alla coda, per un peso complessivo di circa 750 g: queste misure ne fanno uno dei pi\u00f9 piccoli lepilemuridi.\nIl pelo \u00e8 grigio nella zona dorsale, con zone pi\u00f9 scure su spalle e posteriore: la zona ventrale \u00e8 invece biancastra, mentre la punta della coda e la nuca sono bruno-grigiastre. Spesso su spalle, ginocchia e fronte sono presenti sfumature rosso-ruggine.\nGli occhi sono medio-grandi, rotondi e color nocciola: la testa \u00e8 piccola ed arrotondata con orecchie pelose e triangolari anch'esse di piccole dimensioni, mentre la zona posteriore del corpo \u00e8 pi\u00f9 grande rispetto a quella anteriore a causa del voluminoso intestino (adattato ad una dieta erbivora a base di foglie), dando all'animale a riposo il curioso aspetto di una forma di provolone.\nDistribuzione e habitat.\nLa specie \u00e8 diffusa nella zona settentrionale del Madagascar (foreste di Ankarana, Andrafiamena, Analamerana e Montagna d'Ambra), dove preferisce vivere nelle zone di foresta decidua secca a basse altitudini, anche se sulle Montagna d'Ambra lo si trova nella foresta pluviale.\nConservazione.\nLa IUCN Red List classifica \"L. ankarensis\" come specie in pericolo di estinzione.\nLa specie \u00e8 protetta all'interno del parco nazionale della Montagna d'Ambra e nelle riserve speciali di Analamerana, di Ankarana e della Foresta d'Ambra.\nFigura nell'Appendice I della CITES (specie di cui \u00e8 vietato il commercio)."}
{"id": "1795936", "revid": "838137", "url": "https://it.wikipedia.org/wiki?curid=1795936", "title": "Anno gaussiano", "text": "Un anno gaussiano \u00e8 definito come 365.2568983 giorni. Fu adottato da Carl Friedrich Gauss come lunghezza dell'anno siderale nei suoi studi sulla dinamica del sistema solare. Un valore leggermente diverso viene oggi accettato come lunghezza dell'anno siderale, ed al valore accettato da Gauss viene dato appunto il nome di anno di Gauss.\nUna particella di massa trascurabile che orbiti con periodo di un anno di Gauss attorno ad un corpo di massa pari ad una massa solare ha il raggio medio dell'orbita pari per definizione ad un'unit\u00e0 astronomica. Il valore \u00e8 ricavato dalla terza legge di Keplero:\ndove"}
{"id": "1795942", "revid": "6923", "url": "https://it.wikipedia.org/wiki?curid=1795942", "title": "Gerome Ragni", "text": "Biografia.\nNato in una famiglia di umile estrazione di origine italiana, dimostr\u00f2 fin dall'infanzia una precoce versatilit\u00e0 musicale.\nNegli anni sessanta si trasfer\u00ec a New York, iniziando la collaborazione con diverse compagnie attive a Broadway.\nAvvicinatosi all'esperienza del Living Theatre, conobbe James Rado, col quale decise di sviluppare un musical incentrato sulla vita comunitaria degli Hippy."}
{"id": "1795944", "revid": "729019", "url": "https://it.wikipedia.org/wiki?curid=1795944", "title": "Stazione di Luogosano-San Mango sul Calore", "text": "La stazione di Luogosano-San Mango sul Calore \u00e8 una stazione ferroviaria ubicata lungo la linea Avellino-Rocchetta Sant'Antonio.\nStoria.\nLa stazione venne attivata insieme alla prima parte della ferrovia da Avellino a Paternopoli il 27 ottobre 1893. La stazione, come si evince dal nome che porta, serve sia il comune di Luogosano che quello di San Mango sul Calore.\nIn passato era dotata di un fabbricato viaggiatori con servizi come biglietteria e sala d'attesa, mentre all'interno i binari erano due, oltre ad alcuni tronchi per il servizio merci.\nA causa del terremoto del 1980, che sconvolse le zone dell'Irpinia, il fabbricato viaggiatori croll\u00f2 e venne sostituito con una struttura prefabbricato ancora oggi esistente, ma che \u00e8 chiusa e che non ospita alcun servizio. A causa dello scarso traffico sia merci che passeggeri \u00e8 stato tolto il secondo binario e quelli per il servizio merci: quindi oggi la stazione si presenta come una semplice fermata, con un unico binario passante.\nL'esercizio ferroviario sulla linea \u00e8 sospeso dal 12 dicembre 2010.\nMovimento passeggeri e ferroviario.\nIl traffico passeggeri \u00e8 sospeso come nel resto della linea e non viene effettuato traffico merci.\nServizi.\nLa stazione dispone di:"}
{"id": "1795966", "revid": "1934238", "url": "https://it.wikipedia.org/wiki?curid=1795966", "title": "Sinantropismo", "text": "Il sinantropismo (dal Greco \"syn-\", \"assieme\" + \"anthropos\", \"uomo\") \u00e8 l'attrazione di specie animali o vegetali selvatici verso ambienti profondamente alterati dall'uomo come centri abitati, parchi e giardini, sistemi fognari, discariche, collegamenti stradali, ecc. \nLe creature sinantropiche ricavano beneficio dall'insediarsi in questi luoghi grazie alla presenza di cibo o all'assenza di predatori; da questa categoria sono esclusi tutti gli animali domestici intenzionalmente inseriti dall'uomo, mentre sono inclusi gli animali addomesticati e rinselvatichiti ed un gran numero di quelli che gli umani classificano come parassiti oppure infestanti. \nQueste specie non desiderate possono portare alla diffusione di infestazioni nella popolazione umana.\nDescrizione.\nTra gli esempi di creature sinantropiche si includono molti roditori, i passeri domestici, i piccioni, i pidocchi, i gabbiani, molte blatte e zanzare, alcune specie di formiche e molte altre specie inurbate, come, ad esempio, diverse specie di scoiattoli e cinghiali.\nIl sinantropismo pu\u00f2 avvenire anche per via indiretta tramite altre specie sinantropiche che attirano nuove specie animali all'interno dello stesso habitat. Ad esempio, i cani randagi possono rendersi indirettamente responsabili dell'aumento di popolazioni di animali sinantropici come le mosche o i ratti, a loro volta serbatoi o vettori di svariate malattie e parassiti, come le pulci.\nAnche le piante possono essere sinatropiche; di solito si tratta di piante infestanti. \nLe piante sinantropiche si dividono in apofite - che derivano da piante native della zona e che si sono diffuse nell'ambiente per l'azione umana (es. agricoltura) o degli animali domestici - e in piante antropofite che non sono native del luogo e che sono state introdotte in modo pi\u00f9 o meno deliberato dall'azione dell'uomo.\nLe piante sinantropiche possono \"naturalizzarsi\" ed arrivare a convivere indefinitamente con la flora e la fauna locale."}
{"id": "1795969", "revid": "1632387", "url": "https://it.wikipedia.org/wiki?curid=1795969", "title": "Thefakesoundofprogress", "text": "Thefakesoundofprogress \u00e8 l'album di debutto della band gallese Lostprophets.\nIl disco.\nInizialmente pubblicato il 27 novembre 2000, era stato registrato in una settimana con un budget di circa \u00a35000, con l'intenzione d'essere un demo pubblicato dalla Visible Noise Records. Quando la band firm\u00f2 un contratto con la Columbia Records nel 2001, l'album fu in parte registrato nuovamente, mixato e nuovamente pubblicato. Inoltre la title track dell'album, oltre ad esser stata parzialmente modificata, fu significativamente velocizzata. Questa versione venne pubblicata l'8 ottobre e il 4 dicembre rispettivamente nel Regno Unito e U.S.A.. Molto della seconda versione dell'album \u00e8 identico alla prima versione. Alcune canzoni cambiarono titolo, come \"MOAC Supreme\" divenne \"A Thousand Apologies\", mentre \"Directions\" venne usata come lato B del singolo di debutto \"Shinobi vs Dragon-Ninja\". Data la breve sessione di registrazione dell'album, la band sent\u00ec che quest'ultimo non rispecchiava esattamente le loro abilit\u00e0, ed \u00e8 questo il motivo per il quale il loro secondo lavoro venne chiamato \"Start Something\" in quanto, secondo la band, dava meglio un'idea delle loro potenzialit\u00e0."}
{"id": "1795972", "revid": "287204", "url": "https://it.wikipedia.org/wiki?curid=1795972", "title": "Serie B 1969-1970 (pallacanestro maschile)", "text": "Il campionato di Serie B di pallacanestro maschile 1969-1970 \u00e8 stato il 19\u00b0 organizzato sotto questa definizione e il 5\u00b0 dall'ultima riforma dei campionati. Era il secondo livello del 48\u00ba campionato italiano.\nLe ventiquattro squadre sono divise in due gironi all'italiana da dodici l'uno. La prima viene promossa in Serie A e le ultime due retrocedono in Serie C. Nel Girone B si rende necessario un maxispareggio salvezza tra le ultime cinque classificate.\nVengono promosse nella massima serie la Libertas Biella (retrocessa nel 1966-67) e la Libertas Livorno (assente dal 1967-68).\nVerdetti.\nFormazione: Gallo, Castagnetti G., Castagnetti L., Caglieris, Lucarelli, Polzot, Biasiol, Riva, Celoria, Furia."}
{"id": "1795974", "revid": "486946", "url": "https://it.wikipedia.org/wiki?curid=1795974", "title": "Monti Roseto", "text": ""}
{"id": "1795975", "revid": "113794777", "url": "https://it.wikipedia.org/wiki?curid=1795975", "title": "Basdorf", "text": ""}
{"id": "1795976", "revid": "486946", "url": "https://it.wikipedia.org/wiki?curid=1795976", "title": "Algor Siena", "text": ""}
{"id": "1795978", "revid": "212348", "url": "https://it.wikipedia.org/wiki?curid=1795978", "title": "CAF Champions League 2000", "text": "La CAF Champions League 2000 fu vinta dall'Hearts of Oak, al loro primo successo nella competizione."}
{"id": "1795979", "revid": "1543377", "url": "https://it.wikipedia.org/wiki?curid=1795979", "title": "Klosterfelde", "text": "Klosterfelde \u00e8 una frazione del comune tedesco di Wandlitz, nel Brandeburgo.\nConta (2007) 3.155 abitanti.\nStoria.\nKlosterfelde fu nominata per la prima volta nel 1240.\nCostitu\u00ec un comune autonomo fino al 2003, quando venne aggregato al comune di Wandlitz."}
{"id": "1795980", "revid": "1543377", "url": "https://it.wikipedia.org/wiki?curid=1795980", "title": "Lanke", "text": "Lanke \u00e8 una frazione del comune tedesco di Wandlitz, nel Brandeburgo.\nConta (2007) 582 abitanti.\nStoria.\nLanke fu nominata per la prima volta nel 1315.\nCostitu\u00ec un comune autonomo fino al 2003, quando venne aggregato al comune di Wandlitz."}
{"id": "1795982", "revid": "1543377", "url": "https://it.wikipedia.org/wiki?curid=1795982", "title": "Prenden", "text": "Prenden \u00e8 una frazione del comune tedesco di Wandlitz, nel Brandeburgo.\nConta (2007) 520 abitanti.\nStoria.\nPrenden fu nominata per la prima volta nel 1306.\nCostitu\u00ec un comune autonomo fino al 2003, quando venne aggregato al comune di Wandlitz."}
{"id": "1795986", "revid": "1543377", "url": "https://it.wikipedia.org/wiki?curid=1795986", "title": "Sch\u00f6nerlinde", "text": "Sch\u00f6nerlinde \u00e8 una frazione del comune tedesco di Wandlitz, nel Brandeburgo.\nConta (2007) 1.016 abitanti.\nStoria.\nSch\u00f6nerlinde fu nominata per la prima volta nel 1242.\nCostitu\u00ec un comune autonomo fino al 2003, quando venne aggregato al comune di Wandlitz."}
{"id": "1795987", "revid": "21880", "url": "https://it.wikipedia.org/wiki?curid=1795987", "title": "Lepilemuridi", "text": ""}
{"id": "1795989", "revid": "1543377", "url": "https://it.wikipedia.org/wiki?curid=1795989", "title": "Stolzenhagen (Wandlitz)", "text": "Stolzenhagen \u00e8 una frazione del comune tedesco di Wandlitz, nel Brandeburgo.\nConta (2007) 1.619 abitanti.\nStoria.\nStolzenhagen fu nominata per la prima volta nel 1242.\nCostitu\u00ec un comune autonomo fino al 2003, quando venne aggregato al comune di Wandlitz."}
{"id": "1795990", "revid": "1543377", "url": "https://it.wikipedia.org/wiki?curid=1795990", "title": "Zerpenschleuse", "text": "Zerpenschleuse \u00e8 una frazione del comune tedesco di Wandlitz, nel Brandeburgo.\nConta (2007) 953 abitanti.\nStoria.\nZerpenschleuse fu fondata nel XVII secolo.\nCostitu\u00ec un comune autonomo fino al 26 ottobre 2003."}
{"id": "1795991", "revid": "122704887", "url": "https://it.wikipedia.org/wiki?curid=1795991", "title": "Val d'Alpone", "text": "La Val d'Alpone \u00e8 una valle veronese che confina con la provincia di Vicenza, che scorre da nord a sud ed \u00e8 percorsa dall'omonimo torrente. Essa rappresenta la pi\u00f9 orientale di una serie di valli parallele della provincia di Verona e segna l'estrema propaggine orientale dei monti Lessini, appunto Lessinia orientale.\nGeografia.\nEssa comprende i comuni di Vestenanova, San Giovanni Ilarione, Montecchia di Crosara, Ronc\u00e0 e Monteforte d'Alpone; confina ad est con la Valle del Chiampo, che si trova in territorio vicentino, a ovest con la Val Tramigna e con la Val d'Illasi, a sud con la bassa veronese.\nLa valle prende il nome dal torrente Alpone la cui sorgente si trova nel territorio comunale di Vestenanova. La valle \u00e8 famosa per i giacimenti fossiliferi di Bolca e Ronc\u00e0, per i resti di una fortezza medievale, oggi antiche mura e per la presenza di un villaggio Neolotico entrambi sul M.Bastia a Montecchia di Crosara, per il vino Soave Classico di Monteforte d'Alpone, per il vino Lessini Durello e per la fiorente produzione di olio e ciliegie.\nTurismo.\nIl turismo della vallata dell'Alpone da qualche anno \u00e8 in costante crescita, grazie al progetto locale \"Lessinia orientale Turismo le valli di Veneto outdoor\" che sfrutta il territorio agricolo e boschivo per offrire una tipologia di turismo incentrato sui servizi enogastronomici, enoturismo e sportivo\nVoci correlate.\nAlcuni comuni della valle fanno parte della Comunit\u00e0 montana della Lessinia, e dell'area del Parco della Lessinia."}
{"id": "1795994", "revid": "409613", "url": "https://it.wikipedia.org/wiki?curid=1795994", "title": "Ora (vento)", "text": ""}
{"id": "1795995", "revid": "287204", "url": "https://it.wikipedia.org/wiki?curid=1795995", "title": "Il Tao della fisica", "text": "Il Tao della fisica (1975) \u00e8 il primo libro pubblicato da Fritjof Capra, tradotto in italiano nel 1982 (Adelphi) e divenuto famoso solo con la ristampa del 1989.\nIn questo volume Capra svolge un'analisi delle analogie tra le teorie relativistiche e quantistiche della fisica moderna, e le filosofie religiose orientali, tra cui l'induismo, il Buddhismo Mah\u0101y\u0101na, e in particolare il taoismo e lo zen.\nCapra considera significativo come, attraverso esperienze del tutto differenti \u2014 l'una (la fisica) attraverso l'empirismo razionale e codificato, e l'altra (la filosofia religiosa orientale) attraverso la meditazione e l'esperienza extra-sensoriale \u2014 giungano a conclusioni e considerazioni astratte, basate su principi di analogia concettuale, molto simili. La visione del \"mondo\" che ne deriva, e che accomunerebbe la fisica relativistica e quantistica alle filosofie religiose orientali, \u00e8 completamente diversa dalla visione meccanicistica derivante da Newton."}
{"id": "1795998", "revid": "21880", "url": "https://it.wikipedia.org/wiki?curid=1795998", "title": "Lepilemur betsileo", "text": "Il lepilemure betsileo (\"Lepilemur betsileo\") \u00e8 una specie di lemure recentemente scoperta, endemica del Madagascar.\nIl nome della specie deriva dall'omonima trib\u00f9 malgascia, conterranea di questo animale.\nDistribuzione.\nLa specie \u00e8 diffusa nella zona centro-orientale dell'isola, fra i fiumi Mangoro e Namorona, dove vive nella foresta pluviale primaria (non ancora intaccata dall'attivit\u00e0 umana) e secondaria (rasa al suolo a causa del disboscamento o di un incendio, ma ricresciuta).\nDescrizione.\nDimensioni.\nMisura fino a 60\u00a0cm di lunghezza, pur rimanendo solitamente pi\u00f9 piccolo: di questi, poco pi\u00f9 di met\u00e0 spettano alla coda.\nAspetto.\nIl pelo \u00e8 uniformemente di un caldo marrone, con tonalit\u00e0 pi\u00f9 scure nella zona dorsale, ma che vanno schiarendosi sempre pi\u00f9 verso la zona ventrale. La testa, le mani e la coda tendono al nero, mentre una striscia bianca corre da un orecchio all'altro, passando per la mandibola anch'essa bianca."}
{"id": "1796001", "revid": "339392", "url": "https://it.wikipedia.org/wiki?curid=1796001", "title": "Consum.it Siena", "text": ""}
{"id": "1796002", "revid": "287204", "url": "https://it.wikipedia.org/wiki?curid=1796002", "title": "Vasca di colmata", "text": " \nLa vasca di colmata, detta anche cassa di colmata, \u00e8 una grande vasca situata in prossimit\u00e0 dei porti marittimi e lagunari, il cui compito \u00e8 quello di contenere la sabbia dragata dal fondale del porto e non compatibile con il ripascimento dell'arenile o altri tipi di reimpiego."}
{"id": "1796003", "revid": "647919", "url": "https://it.wikipedia.org/wiki?curid=1796003", "title": "Tiemme Porto Sant'Elpidio", "text": ""}
{"id": "1796005", "revid": "29361", "url": "https://it.wikipedia.org/wiki?curid=1796005", "title": "Trony Cagliari", "text": ""}
{"id": "1796006", "revid": "647919", "url": "https://it.wikipedia.org/wiki?curid=1796006", "title": "Kocca Napoli", "text": ""}
{"id": "1796007", "revid": "156341", "url": "https://it.wikipedia.org/wiki?curid=1796007", "title": "Lila Palestrina", "text": ""}
{"id": "1796008", "revid": "1373059", "url": "https://it.wikipedia.org/wiki?curid=1796008", "title": "Michael Beasley", "text": "Biografia.\nMichael Beasley \u00e8 nato il 9 gennaio 1989 a Frederick (Maryland). Figlio di Fatima Smith e Michael Beasley sr., ha due fratelli, Leroy Ellison e Malik Smith, e due sorelle, Mychaela Beasley e Tiffany Couch. \u00c8 inoltre fratellastro del cestista DerMarr Johnson. Ha una figlia, Mikaiya, nata nel maggio 2009, e un figlio, Michael III, nato nel novembre 2010.\n\u00c8 alto 208\u00a0cm e pesa 107 chili. \u00c8 soprannominato \u201cThe Beast\u201d (la bestia) o B-Easy (per assonananza con il suo cognome), pu\u00f2 giocare sia da ala piccola che da ala grande ed \u00e8 ambidestro.\nCarriera.\nHigh school.\nHa militato nei PG Jaguars, una delle squadre giovanili della AAU pi\u00f9 importanti. Ha vinto numerosi campionati nazionali con i Jaguars. In seguito si \u00e8 trasferito ai DC Assault, sempre in AAU.\nIn questo periodo ha frequentato ben 6 licei: Bowie High School (Bowie), National Christian Academy (Fort Washington), The Pendleton School (Bradenton), Riverdale Baptist School (Upper Marlboro), Oak Hill Academy (Mouth of Wilson) e Notre Dame Preparatory School (Fitchburg).\nIl 26 giugno 2006 viene inserito nella squadra nazionale ideale degli under-18. Chiude i Campionati americani under-19\u00a02006, svoltisi ad Austin (Texas), con una media di 13,8 punti e 8,3 rimbalzi a partita. Nel 2006 \u00e8 quinto in classifica per numero di rimbalzi a partita nei tornei under 18 e terzo giocatore nella classifica globale degli under 18, entrando cos\u00ec nel libro dei record.\n\u00c8 stato inoltre convocato per il McDonald's All-American Game, del quale \u00e8 stato eletto MVP.\nCollege.\nNel 2007 si \u00e8 iscritto all'Universit\u00e0 statale del Kansas. Nella sua prima stagione ha disputato 24 partite, con una media di 25,7 punti a partita e 12,6 rimbalzi a partita. Ha inoltre stabilito il nuovo record di doppie doppie come freshman, precedentemente appartenente a Carmelo Anthony. Anthony aveva un record di 22 doppie doppie, stabilito nella stagione 2003-04 a Syracuse. Beasley ha stabilito un nuovo record di 28 doppie doppie. Beasley ha guidato i Kansas State Wildcats ad un record di 18-6, con una vittoria contro Oklahoma, una contro Texas A&amp;M e una contro University of Kansas.\nHa in seguito deciso di rendersi eleggibile per il Draft 2008.\nNBA e CBA.\nIl 26 giugno 2008, al Draft NBA, viene selezionato dai Miami Heat come seconda scelta assoluta dietro solo a Derrick Rose. Firma con gli Heat il successivo 2 luglio. L'8 luglio fa il suo debutto in Summer League, realizzando 28 punti, 9 rimbalzi e 2 assist in 23 minuti. Chiude la Summer League secondo in rimbalzi e terzo in punti. Durante la preparazione ufficiale con gli Heat, ha ricevuto una gomitata al petto da un compagno non identificato. Dopo alcuni esami, ha ripreso ad allenarsi il giorno seguente con delle contusioni al petto, senza per\u00f2 partecipare ad allenamenti di contatto; aveva subito una leggera incrinazione dello sterno, e ha ripreso ad allenarsi regolarmente due giorni dopo. Al suo debutto in preseason, segna 16 punti contro i Detroit Pistons. Nelle partite successive ha realizzato 21 punti e 7 rimbalzi, 12 punti e 14 rimbalzi, 12 punti e 6 rimbalzi, 19 punti ma nessun rimbalzo, 14 punti e 3 rimbalzi e 19 punti e 9 rimbalzi.\nNella notte di apertura della stagione NBA 2008-09 ha realizzato 9 punti nella sconfitta contro i New York Knicks. Nelle successive 9 partite consecutive \u00e8 sempre andato in doppia cifra, incluso un season-high di 25 punti, realizzati il 1\u00ba novembre in una sconfitta contro gli Charlotte Hornets. Dopo l'eliminazione degli Heat al primo turno dei play-off, \u00e8 stato annunciato che Beasley ed il compagno di squadra Mario Chalmers erano stati multati pi\u00f9 volte per violazioni del regolamento della squadra. Durante la stagione 2009-10 viene sempre schierato titolare. Il 19 febbraio 2010 guida gli Heat alla vittoria contro i Memphis Grizzlies, segnando un career-high di 30 punti, uniti a 8 rimbalzi. Chiude la stagione con 14,8 punti e 6,4 rimbalzi di media a partita. Nell'eliminazione degli Heat al primo turno di play-off contro i Boston Celtics, chiude con 10,4 punti e 5,8 rimbalzi di media.\nIl 12 luglio 2010 viene ceduto ai Minnesota Timberwolves in cambio di due seconde scelte nel draft 2011 e 2014 ed una somma in denaro. La sua cessione \u00e8 stata una manovra economica fatta dagli Heat per liberare spazio salariale per firmare LeBron James, Dwyane Wade e Chris Bosh. Il 10 novembre 2010 realizza un career-high di 42 punti (insieme a 9 rimbalzi), guidando i Timberwolves nella vittoria contro i Sacramento Kings. Chiude la stagione con 19,2 punti di media, classificandosi tra i primi 20 della lega. Il 6 gennaio 2012, nella partita contro i Cleveland Cavaliers, si sloga il piede, saltando 11 partite. Poco dopo il rientro dall'infortunio, realizza 34 punti contro gli Houston Rockets. Chiude la stagione 2011-12 con 11,5 punti di media.\nIl 5 luglio 2012 firma un contratto triennale da 18 milioni di dollari con i Phoenix Suns. In questo periodo decide di allenarsi con il due volte campione NBA Norm Nixon per migliorare le sue prestazioni. Il 7 novembre 2012 realizza 21 punti, 15 rimbalzi e 7 assist, nella vittoria per 117-110 contro gli Charlotte Hornets. Il 30 gennaio 2013 realizza un season-high di 27 punti, con 6 rimbalzi e 5 palle rubate, nella vittoria per 92-86 contro i Los Angeles Lakers. Il 3 settembre 2013, a causa dei nuovi problemi con la marijuana, viene tagliato dai Suns.\nL'11 settembre 2013 firma un contratto annuale con gli Heat, facendo cos\u00ec ritorno in Florida. Durante la stagione trova per\u00f2 pochissimo spazio, chiudendo con 7,9 punti, 3,1 rimbalzi e 0,7 assist a partita.\nIl 25 settembre 2014 firma un contratto non garantito con i Memphis Grizzlies. Il 9 ottobre viene tagliato dai Grizzlies e firma un contratto annuale con gli Shanghai Sharks, squadra militante in CBA. Durante l'All-Star Game della CBA segna 59 punti in uscita dalla panchina, realizzando il record di punti nell'All-Star Game della CBA. Chiude la sua stagione con una media di 28,6 punti, 10,4 rimbalzi, 5,2 assist e 1,9 palle rubate di media in 37 partite, ma gli Sharks non riescono a qualificarsi ai play-off.\nIl 26 febbraio, dopo aver rescisso il suo contratto con gli Sharks, firm\u00f2 un contratto di dieci giorni con i Miami Heat, facendo ritorno per la terza volta a Miami. Ridebutt\u00f2 con gli Heat il giorno successivo contro i New Orleans Pelicans, realizzando 7 punti e 2 rimbalzi. Il 18 marzo viene confermato per la stagione. Il 21 febbraio 2019, dopo avero militato in altre quattro compagini della NBA (Houston Rockets, Milwaukee Bucks, New York Knicks e Los Angeles Lakers), Beasley torna in Cina firmando con i Guangdong Tigers.\nControversie.\nIl 3 settembre 2008, al Rookie Transition Program della NBA, \u00e8 rimasto coinvolto in un incidente insieme a Mario Chalmers e Darrell Arthur. La polizia \u00e8 entrata nella camera di Chalmers e Arthur alle due della mattina dopo l'attivazione di un allarme antincendio, dichiarando che nella stanza c'era un forte odore di marijuana, ma che non era stato trovato nulla e che non erano state formulate accuse formali. Chalmers e Arthur sono stati esclusi dal campo e in seguito multati di 20.000 dollari a testa per aver saltato il campo, ma non hanno ricevuto multe o sospensioni per reati legati alla droga. Entrambi hanno in seguito negato qualsiasi coinvolgimento con la droga. La ESPN aveva inizialmente dichiarato che anche Beasley era presente nella camera, ma che non gli era stato chiesto di abbandonare il campo. L'articolo \u00e8 stato in seguito modificato e ogni riferimento a Beasley \u00e8 stato rimosso. Il successivo 18 settembre Beasley \u00e8 stato multato di 50.000 dollari dall'NBA, dopo essere stato obbligato da Pat Riley, presidente degli Heat, a dichiarare che era presente anche lui nella stanza, ma era scappato dalla porta all'arrivo della polizia.\nIl 24 agosto 2009 \u00e8 entrato in un centro di riabilitazione, pochi giorni dopo aver caricato una foto sul suo profilo di Twitter nella quale era presente quello che molti hanno ritenuto uno spinello. Non \u00e8 chiaro se Beasley fosse stato ricoverato per problemi di droga, ma \u00e8 stato in seguito dichiarato che Beasley aveva ricevuto delle cure per problemi legati allo stress.\nIl 26 giugno 2011 \u00e8 stato fermato da un poliziotto in un quartiere di Minneapolis per eccesso di velocit\u00e0. Il poliziotto aveva notato che nell'auto c'era un forte odore di marijuana e avrebbe inoltre trovato una borsa piena di marijuana sotto il sedile del passeggero. Beasley ha tuttavia dichiarato che la marijuana non apparteneva a lui, ma ad un amico che aveva appena scaricato. Beasley \u00e8 stato tuttavia multato e schedato.\nSempre nel 2011 ha preso parte insieme all'amico Kevin Durant ad un torneo di playground svoltosi a New York. Il 4 agosto 2011 ha disputato una partita al Dyckman Park, nel quartiere di Inwood. Beasley era nella squadra 914, mentre Durant era nella squadra Nike. Per tutta la partita uno spettatore ha continuato a deridere Beasley. Ad un certo punto, mentre un giocatore della squadra avversaria stava effettuando un tiro libero, Beasley si \u00e8 avvicinato allo spettatore; poco dopo \u00e8 nato un diverbio, durante il quale Beasley ha colpito lo spettatore al volto.\nNonostante dopo aver firmato con i Suns avesse dichiarato che i suoi problemi con la marijuana fossero definitivamente terminati, il 6 agosto 2013 viene arrestato dalla polizia di Scottsdale (Arizona) dopo aver trovato la droga nella sua macchina: gli agenti, insospettiti dall'odore della sostanza nella sua Mercedes al momento del fermo, hanno rinvenuto tre spinelli contenenti marijuana. A causa dell'arresto \u00e8 stato in seguito tagliato dai Suns."}
{"id": "1796009", "revid": "1543377", "url": "https://it.wikipedia.org/wiki?curid=1796009", "title": "Dindo Yogo", "text": "Ha militato in diverse formazioni storiche del genere, inclusi Za\u00efko Langa Langa, Langa Langa Stars e Viva La Musica.\nBiografia.\nDindo Yogo nacque a Lokutu, nell'odierna Repubblica Democratica del Congo (allora Zaire) nel 1955. Prima di compiere vent'anni entr\u00f2 nell'Orchestra Macchi, uno dei pi\u00f9 noti gruppi di musica soukous dell'epoca, che rivaleggiava con i celebri Za\u00efko Langa Langa. Nell'Orchestra Macchi compose, tra l'altro, \"Lola Muana\", uno dei suoi brani pi\u00f9 noti. Nel 1975 fu espulso dall'Orchestra Macchi e fond\u00f2 un proprio gruppo, chiamato Etumba Na N'gwaka. Nel 1978, in un momento in cui era sul punto di abbandonare la musica, Yogo fu chiamato da Papa Wemba a far parte della sua nuova formazione, Viva La Musica. Con i Viva Dindo compose numerosi successi, come \"Sina Ndungu\" e \"Keni Ya Bolingo\". Nel 1981 Yogo abbandon\u00f2 i Viva per dare via a una nuova formazione, i 7 Patrons de Langa Langa Stars, insieme a Evoloko Jocker, Esperant Djengaka e Djuna Djanana. Quando i Langa Langa Stars si sciolsero, nel 1990, Dindo Yogo fu chiamato a far parte degli Za\u00efko Langa Langa, che nel frattempo avevano cambiato numerose volte formazione (negli Zaiko avevano in precedenza militato anche gli stessi Papa Wemba ed Evoloko Joker). Nel 1991 abbandon\u00f2 anche gli Zaiko Langa Langa a causa di un problema contrattuale. In seguito \u00e8 stato cantante di altre formazioni, fra cui Nguaka Aye e una nuova incarnazione della sua vecchia orchestra Etumba Na N'gwaka. \u00c8 morto di infarto nell'agosto del 2000."}
{"id": "1796010", "revid": "262457", "url": "https://it.wikipedia.org/wiki?curid=1796010", "title": "Mi\u00e0of\u01ce Li\u00e1nhu\u0101 J\u012bng", "text": ""}
{"id": "1796013", "revid": "228587", "url": "https://it.wikipedia.org/wiki?curid=1796013", "title": "Luigi De Marchi", "text": ""}
{"id": "1796015", "revid": "287204", "url": "https://it.wikipedia.org/wiki?curid=1796015", "title": "Marie Digby", "text": ""}
{"id": "1796017", "revid": "125817117", "url": "https://it.wikipedia.org/wiki?curid=1796017", "title": "Santana (gruppo musicale)", "text": "I Santana sono un numero flessibile di musicisti che accompagnano Carlos Santana sin dagli anni sessanta. Come lo stesso Santana, il gruppo \u00e8 conosciuto per aver contribuito a rendere il genere latin rock famoso in tutto il mondo.\nIl gruppo si forma nel 1966 a San Francisco come \"Santana Blues Band\" e fa il suo esordio dal vivo verso la fine di quell'anno al \"Mission District\" della stessa citt\u00e0 californiana, esibizione che verr\u00e0 immortalata nell'album \"The Live Adventures of Mike Bloomfield and Al Kooper\" (1968). Cambiata denominazione semplicemente in \"Santana\", la band si esibisce per la prima volta al Fillmore West nel giugno del 1968.\nAll'inizio il gruppo era formato da Carlos Santana (chitarra solista), Tom Frazier (chitarra ritmica), Mike Carabello (percussioni), Rod Harper (batteria), Gus Rodriguez (basso) e Gregg Rolie (tastiera e voce). Negli anni seguenti, i membri del gruppo sono spesso cambiati per diverse ragioni, e dal 1971 al 1972 c'\u00e8 stata una breve separazione fra il gruppo e Santana.\nNel 1998, il gruppo \u00e8 stato inserito nella Rock &amp; Roll Hall of Fame, con Carlos Santana, Jos\u00e9 Chepito Areas, David Brown, Mike Carabello, Gregg Rolie e Michael Shrieve.\nNel 2016 si riunisce il gruppo storico con Schon, Rolie, Carabello e Shrieve per l'album \"Santana IV\" che arriva in quarta posizione nella Official Albums Chart, in quinta nella Billboard 200 ed in Germania, in settima in Svizzera e Paesi Bassi ed in ottava in Nuova Zelanda."}
{"id": "1796018", "revid": "263308", "url": "https://it.wikipedia.org/wiki?curid=1796018", "title": "Cornish rex", "text": ""}
{"id": "1796020", "revid": "204012", "url": "https://it.wikipedia.org/wiki?curid=1796020", "title": "Miocardiopatia", "text": ""}
{"id": "1796030", "revid": "1005847", "url": "https://it.wikipedia.org/wiki?curid=1796030", "title": "Tranvia Milano-Gorgonzola-Vaprio", "text": "La tranvia Milano-Gorgonzola-Vaprio era una linea della rete tranviaria interurbana di Milano, prima di questo tipo in Italia ad essere esercita a vapore, che fra il 1878 e il 1978 collegava Milano a Vaprio d'Adda.\nStoria.\nIl primo progetto relativo ad una strada ferrata a cavalli che collegasse Milano a Vaprio d'Adda fu avanzato dagli ingegneri Radice e Manara presso la Deputazione provinciale milanese il 22 febbraio 1877. La loro idea era quella di derivare la linea dalla tranvia Milano-Monza, costruita l'anno precedente, all'altezza della Barriera di Porta Venezia e quindi proseguire lungo corso Buenos Aires e viale Padova, per attraversare in successione Crescenzago, Vimodrone, Cernusco e Gorgonzola.\nIl 14 agosto dello stesso anno fu costituita la Societ\u00e0 Anonima del Tramway Milano-Gorgonzola-Vaprio (MGV) che l'11 novembre ottenne dalla provincia di Milano la concessione cinquantennale per la costruzione della linea. In cambio la MGV s'impegnava a completare il progetto fino a Gorgonzola entro i primi dodici mesi, costruendo il tronco rimanente fino a Vaprio nei sei mesi che sarebbero seguiti.\nIl 28 gennaio 1878, il Consiglio provinciale accord\u00f2 la possibilit\u00e0 di applicare la trazione a vapore sia alla MGV sia alla societ\u00e0 esercente la tranvia Milano-Saronno-Tradate. Nel mese seguente il progetto fu quindi adeguato alle caratteristiche della nuova trazione e furono avviati i lavori. Il 6 giugno la tranvia fu inaugurata sull'intero percorso, mentre il servizio regolare fu aperto due giorni dopo. L'esercizio con locomotive a vapore atte all'uso stradale sulla Milano-Saronno fu avviato solamente il 26 giugno, per cui la tranvia Milano-Vaprio fu la prima in Italia ad avere applicato il nuovo tipo di trazione.\nLa MGV benefici\u00f2 degli esperimenti che erano compiuti dalla concorrente sulla Milano-Saronno e acquist\u00f2 le dieci locomotive, che formarono il suo parco rotabili, dai principali costruttori del tempo: la Brown, la Krauss, la Henschel &amp; Sohn, la Fox Walker e la Bamat, poi Cerimedo &amp; C..\nGli anni della MGV e della TIP.\nNel 1880 dalla stazione di Cascina Gobba fu derivata la tranvia per Vimercate, concessa sempre alla MGV, mentre da quella di Villa Fornaci si diram\u00f2 la linea per Treviglio, il cui esercizio fu affidato al gruppo facente capo a Ferdinando Pistorius.\nTra il 1882 e il 1884, la concessione della Milano-Vaprio fu acquisita dalla Societ\u00e0 Anonima dei Tramways Interprovinciali di Milano, Bergamo e Cremona, successivamente nota come Tramvie Interprovinciali Padane (TIP). Durante lo stesso 1882, il capolinea milanese fu trasferito da Porta Venezia alla stazione TIP di Viale Montenero, allungando il percorso di circa 1,6 chilometri.\nNel 1918, la TIP avvi\u00f2 l'elettrificazione a corrente continua con tensione da 600 volt del tronco tra Milano e Crescenzago allo scopo di istituire un servizio di rinforzo a livello suburbano. L'elevata domanda di viaggiatori presente lungo quel tronco, caratterizzato da una forte urbanizzazione e in comune anche con la linea per Vimercate, non permetteva alla societ\u00e0 tranviaria di applicare una composizione ottimale dei convogli. Un numero elevato di carrozze, infatti, si traduceva nello scarso utilizzo dei tram nel tratto oltre Crescenzago. La trazione a vapore tuttavia era inadatta per via della breve distanza: era necessario impiegare mezzi celeri, quindi a trazione elettrica, per coprire il pi\u00f9 alto numero di corse con pochi convogli. Per tale motivo furono approntate le elettromotrici serie A.1\u2013A.4.\nLa STEL e l'elettrificazione.\nNel 1926, grazie al Regio Decreto 29 luglio 1926, n. 1565, fu approvata la Convenzione con la quale la Societ\u00e0 Trazione Elettrica Lombarda (STEL) ottenne la concessione di alcune linee della TIP, tra cui anche la Milano-Vaprio, con la facolt\u00e0 di elettrificarle.\nIl processo di elettrificazione segu\u00ec diverse fasi. La STEL decise di applicare la tensione di 1200 volt in corrente continua, mantenendo quella a 600 volt solo nel tratto fino a Crescenzago. Per quanto riguarda questa sezione si rinnovarono gli impianti, raddoppiando il binario sia lungo l'attuale via Padova sia all'interno di Crescenzago e costruendo il deposito di Molino Nuovo. Dopo Crescenzago, la linea sarebbe proseguita a binario semplice, ma in sede separata rispetto alla strada provinciale (l'attuale ex strada statale 11 Padana Superiore). La sede promiscua fu mantenuta solamente negli attraversamenti degli abitati di Cassina de' Pecchi e Gorgonzola.\nIl 21 ottobre 1928 fu inaugurato il servizio con la nuova trazione tra Milano e Gorgonzola, mentre il 24 maggio dell'anno seguente entr\u00f2 in funzione il deposito di Molino Nuovo. Contestualmente fu abbandonata la stazione tranviaria TIP di via Montenero a seguito del trasferimento provvisorio del capolinea milanese presso quello della Milano-Monza, sito in Porta Venezia. Solo il 15 agosto 1931 fu aperto il tratto convertito in trazione elettrica fra Gorgonzola e Villa Fornaci, in contemporanea con il nuovo deposito gorgonzolese, mentre Vaprio fu raggiunta il 20 ottobre. Lo stesso giorno il capolinea milanese fu trasferito in via Benedetto Marcello.\nL'esercizio dell'ATM.\nIl 1\u00ba luglio 1939, l'ATM assunse l'esercizio della linea. Assieme alla linea per Vimercate e alla diramazione per Cassano d'Adda, form\u00f2 l'insieme delle tranvie dell'Adda, distinguibili dalle altre interurbane della rete ATM per la differente tensione elettrica: a 1200 volt anzich\u00e9 a 600.\nIl programma della municipalizzata milanese di ridefinire le infrastrutture tranviarie urbane e interurbane per ottimizzare il servizio fu procrastinato a causa degli eventi della Seconda guerra mondiale. Il conflitto bellico port\u00f2 a progressive interruzioni di servizio e di riduzione delle corse a causa inizialmente della mancanza di ricambi e successivamente, a seguito dei bombardamenti dei depositi urbani, dei rotabili.\nI problemi rimasero presenti anche nel dopoguerra, principalmente quelli dovuti all'insufficienza del materiale rotabile rispetto alla domanda di trasporto. La crescita del traffico passeggeri, favorito dal progressivo inurbamento delle periferie, fu accompagnata dal declino del trasporto di merci che per la linea di Vaprio fu soppresso il 1\u00ba marzo 1951. A met\u00e0 degli anni cinquanta furono introdotte dodici unit\u00e0 bitensione della serie 501 \u00f7 512, mentre \u00e8 testimoniato che per far fronte all'elevato numero di passeggeri nelle ore di punta la lunghezza dei convogli raggiungeva i 130 metri.\nL'avvio dei lavori della linea 1 della Metropolitana milanese avrebbero coinvolto Piazzale Loreto per cui nel 1957 si spost\u00f2 il capolinea delle linee dell'Adda in piazza Aspromonte. Due anni dopo fu attivato il nuovo percorso in sede riservata e a doppio binario di via Palmanova, tra piazzale Sire Raul e Cascina Gobba. Esso sostitu\u00ec il tracciato in sede promiscua di via Padova che fu mantenuto fino all'anno seguente per il servizio vicinale destinato a Crescenzago. Del nuovo percorso, il tronco dalla fermata di \"Molino\", posto sul lato posteriore del deposito dell'ATM, fino a Cascina Gobba, fu alimentato con tensione da 1200 volt. Come deposito del materiale rotabile, in sostituzione di quello di Molino Nuovo in via di dismissione, fu utilizzato quello di via Leoncavallo.\nLe linee celeri dell'Adda e la chiusura della tranvia.\nDurante gli anni cinquanta, le linee tranviarie dell'Adda, soprattutto quella per Vaprio e la sua diramazione per Cassano, avevano rivelato i loro limiti infrastrutturali. Il binario semplice impediva l'aumento delle corse negli orari di punta, mentre la sede promiscua presente ancora nei tratti urbani rendeva problematico il loro attraversamento sia per i tram sia per il normale traffico stradale. Nel 1957, l'ATM present\u00f2 al Ministero dei trasporti un progetto di linee ferroviarie, denominate Linee celeri dell'Adda, che avrebbero dovuto sostituire le corrispondenti linee tranviarie. Per quanto riguarda la linea per Vaprio, il progetto iniziale prevedeva la sua sostituzione con una linea ferroviaria a doppio binario che avrebbe unito Milano a Bergamo passando per Villa Fornaci e Trezzo.\nIl Ministero dei trasporti, con decreto 31 dicembre 1959, n. 4285, diede l'autorizzazione alla costruzione della Milano-Cascina Gobba-Gorgonzola, l'unico tratto finanziabile con i pochi fondi rimasti che erano stati stanziati dalla legge 1221/1952. Uno dei vantaggi immediati per la tranvia di Vaprio, fu la messa a disposizione tra il 1961 e il 1965 del materiale rotabile che sarebbe stato poi impiegato sulle linee celeri a conclusione dei lavori di costruzione. L'ATM decise di rinnovare il parco gi\u00e0 esistente per limitare i costi rifacendo le carrozze rimorchiate di tipo \"Costamasnaga\" e costruendo i cosiddetti \"bloccati\", denominati in questo modo perch\u00e9 in composizione bloccata formata da tre casse, di cui una motrice posta al centro e due rimorchiate pilota in testa e in coda.\nNel 1968, al termine dei lavori di costruzione del tronco da Cascina Gobba a Gorgonzola, inizi\u00f2 la fase di dismissione dei vecchi impianti. Il 3 febbraio fu soppresso il capolinea di Piazza Aspromonte per essere sostituito il giorno seguente con quello di Piazzale Sire Raul, dove a regime si sarebbero attestate le linee celeri. Tra febbraio e aprile si effettu\u00f2 la sostituzione delle sale tranviarie dei \"bloccati\" con quelle ferroviarie, a bordino pi\u00f9 alto delle prime al fine di consentire il raggiungimento delle velocit\u00e0 consentite dalle \"Celeri\". Il 5 maggio fu inaugurata la Milano-Gorgonzola e il giorno seguente fu soppresso il vecchio percorso tranviario: i \"bloccati\" avrebbero percorso la nuova linea e quindi si sarebbero reimmessi sulla tranvia solamente dopo il deposito, completamente rinnovato e divenuto rimessa a servizio della \"Celere\".\nA seguito della decisione di integrare la linea celere nella Linea 2 della Metropolitana di Milano, il 3 dicembre 1972 ebbero termine le corse dei bloccati tra il capoluogo ambrosiano e la stazione di Gorgonzola. La tratta Gorgonzola-Vaprio sopravvisse in queste condizioni fino al 1\u00ba febbraio 1978, quando ATM decise di chiuderne l'esercizio per sostituirlo con un servizio automobilistico. Alcuni bloccati furono trasferiti presso le tranvie della Brianza (Milano-Carate e Milano-Limbiate).\nCaratteristiche.\nLa linea fu una tranvia interurbana a binario semplice, salvo eccezioni, e a scartamento ordinario da 1445 mm.\nCon il passaggio dalla gestione TIP a quella STEL, la linea tranviaria fu oggetto di un completo rifacimento che ne modific\u00f2 le caratteristiche essenziali.\nLa linea originaria.\nL'originaria linea era lunga 30,7 chilometri e percorreva in sede promiscua la strada della cerchia muraria, il vialone di Loreto (attuale Corso Buenos Aires), la strada per Crescenzago e infine l'attuale ex strada statale 11 Padana Superiore attraversando i centri abitati fino a Vaprio d'Adda. A doppio binario erano i tronchi lungo il viale di circonvallazione e il vialone di Loreto; quest'ultimo tratto era inoltre in comune con la Milano-Monza.\nLungo i tratti urbani furono applicate rotaie di tipo Marseillon, lunghe 6\u00a0m, dal peso di 14,1\u00a0kg per metro lineare con controrotaia di 10,9\u00a0kg/m. Nei tratti extraurbani furono impiegate rotaie Vignoles lunghe 7,20\u00a0m e dal peso di 17,6\u00a0kg/m, unite tra loro da giunti di tipo sospeso.\nLa trazione fu a vapore. A partire dal 1918, per il solo tratto tra Porta Venezia e Crescenzago fu applicata la trazione elettrica con le specifiche tecniche in uso sulla rete urbana e interurbana della Edison: in corrente continua tensionata a 600 volt. I treni che effettuavano servizio lungo l'intero percorso rimasero trazionati con locomotive a vapore, mentre la linea con la catenaria era riservata ai tram del servizio vicinale Milano-Crescenzago.\nLa linea elettrificata.\nLa maggior parte della linea fu trasferita su sede separata a fianco del percorso stradale originario, protetta da un cordone \"marciatram\": rimasero in sede promiscua alcuni tratti in via Padova e gli attraversamenti di Crescenzago, Cassina de' Pecchi e Gorgonzola. Fu inoltre raddoppiato il binario di via Padova, fino al nuovo deposito di \"Molino Nuovo\", e il percorso all'interno di Crescenzago. La fermata a servizio di questo borgo, inoltre, fu dotata di un binario di ricovero per i tram del servizio vicinale.\nPer quanto riguarda l'armamento, furono impiegate rotaie Phoenix da 48,750\u00a0kg/m nei tratti in sede promiscua, Nei tronchi in sede separata furono applicati tre tipi di rotaia Vignoles che si differenziavano fra loro per il peso al metro lineare: da 27,7\u00a0kg/m, da 28,3\u00a0kg/m e da 30\u00a0kg/m. Le traverse utilizzate erano in rovere per queste ultime e metalliche per quelle Phoenix, salvo un tratto in prossimit\u00e0 del raddoppio di Villa Fornaci in cui, a livello sperimentale, si introdussero quelle in cemento armato.\nLa tensione scelta dalla STEL fu quella da 1200 volt in corrente continua, che avrebbe garantito una maggior potenza. Tuttavia la STEL decise di mantenere la trazione originaria a 600 volt presente nel tratto fino a Crescenzago: in localit\u00e0 \"Tre Case\" avveniva il cambio di tensione. L'alimentazione fu garantita da due sottostazioni elettriche: una a Cascina Gobba e l'altra presso il deposito di Gorgonzola.\nLa lunghezza della linea scese progressivamente man mano che il capolinea fu spostato lontano dal centro della citt\u00e0: fu lunga 27,694 chilometri quando questo fu posto in via Benedetto Marcello (1931), riducendosi a 26,664\u00a0km con il suo trasferimento in piazza Aspromonte (1957). Nei pochi mesi in cui il capolinea fu posto in Piazzale Sire Raul (febbraio - maggio 1968) la lunghezza scese a 25,021\u00a0km.\nPercorso.\nI capolinea.\nIl capolinea originario della linea era stato posto dalla MGV a settentrione dell'incrocio fra le attuali via Lazzaretto e viale Vittorio Emanuele, in zona Porta Venezia.\nCon il passaggio di gestione alla TIP, lo scalo fu spostato presso l'impianto posto lungo l'attuale viale Montenero, all'incrocio con l'attuale viale Lazio. Lo scalo fu progettato per servire tutte le linee della societ\u00e0 tranviaria che convergevano verso Milano e fungeva anche come deposito del materiale rotabile e come officina.\nLa STEL abbandon\u00f2 l'impianto di via Montenero, spostando il capolinea della linea, prima in Piazza Oberdan (1927), poi in via Benedetto Marcello (1931), all'incrocio con via Vitruvio; il deposito dei rotabili fu trasferito invece in zona Molino, presso l'attuale deposito autobus.\nL'ATM mantenne il capolinea stabilito dalla STEL fino al 1957, quando decise di spostarlo in piazza Aspromonte a causa dei lavori per la costruzione della prima linea della metropolitana di Milano i quali coinvolgevano il nodo di Piazzale Loreto. Tra il febbraio e il maggio del 1968, il capolinea fu spostato presso il \"terminal\" della linea celere dell'Adda di piazzale Sire Raul.\nTracciato originario.\nDalla stazione di viale Montenero, la tranvia percorreva il viale di circonvallazione (gli attuali viale Montenero, viale Premuda e viale Piave) fino all'attuale Piazzale Oberdan dove si immetteva sul percorso della Milano \u2013 Monza lungo il \"vialone di Loreto\", l'attuale Corso Buenos Aires.\nA Piazzale Loreto la linea abbandonava la tranvia per Monza per proseguire sul lato destro della strada lungo l'attuale via Padova, attraversando in successione i centri di Cimiano e di Crescenzago, entrambi dotati di raddoppio per la sosta e l'incrocio dei convogli. La linea seguiva quindi il percorso del Naviglio Martesana per giungere a Cascina Gobba. L'impianto a servizio di questa localit\u00e0 era dotato di raddoppio e di torre del rifornitore; da esso si diramava inoltre la tranvia per Vimercate.\nLa tranvia proseguiva lungo la strada provinciale \"Veneta\" (attuale ex strada statale 11 Padana Superiore), mantenendosi sul lato sinistro della strada e attraversando in successione Vimodrone, Cernusco sul Naviglio, Cassina de' Pecchi e Gorgonzola. Dopo quest'ultimo comune, la linea passava sul lato destro dalla strada per giungere a Villa Fornaci. Presso il bivio fra la strada statale 11 e la strada statale 525 si diramava la linea per Treviglio e Caravaggio; la tranvia proseguiva invece lungo l'attuale ex strada statale 525 attraversando l'abitato di Bettola, frazione di Pozzo d'Adda, per giungere infine a Vaprio d'Adda. Il capolinea terminale di Vaprio era posto all'esterno del paese, in quanto le strade del centro abitato non avevano una larghezza adatta al transito dei tram interurbani.\nCon l'elettrificazione a 600 volt del tratto fra Porta Venezia e Crescenzago, la TIP decise di separare parte del tracciato dal percorso comune con la linea per Monza. Si costru\u00ec un nuovo binario che fu posto sul lato destro di corso Buenos Aires, a sua volta a destra del doppio binario della tranvia interurbana monzese. All'altezza dell'attuale viale Tunisia, dove a quel tempo c'era un ponte ferroviario che permetteva di scavalcare la vecchia linea di cintura milanese, il binario semplice della linea per Crescenzago si reimmetteva sul doppio binario del tracciato originario, proseguendo in questa situazione fino a Piazzale Loreto.\nLa linea elettrificata.\nIl capolinea della linea elettrificata era posto in via Benedetto Marcello, all'incrocio con via Vitruvio, e si reimmetteva nel percorso della linea originaria presso piazzale Loreto. Tra il capolinea e questa piazza i tram erano instradati su due percorsi differenti:\nDopo piazzale Loreto, la tranvia si immetteva in via Padova che era percorsa in sede promiscua e a doppio binario fino al cavalcavia ferroviario della nuova linea di cintura milanese. In questo punto, la linea percorreva la strada in sede separata: a doppio binario, fino al deposito di Molino Nuovo, poi a binario semplice. All'ingresso di Crescenzago, la linea ritornava a doppio binario su percorso promiscuo con l'attuale via Padova.\nNei pressi della fermata di Crescenzago, dotata di un binario tronco per il servizio vicinale con Milano, terminava il tratto a doppio binario: per il resto del tracciato, fino a Vaprio d'Adda, la linea proseguiva a binario semplice. Dopo Crescenzago, presso la localit\u00e0 \"Tre Case\" si trovava il punto di transizione fra la linea alimentata con tensione a 600 volt e quella a 1200 V.\nLa tranvia proseguiva in sede separata a sinistra della strada statale 11 Padana Superiore, ad eccezione degli attraversamenti all'interno degli abitati di Cassina de' Pecchi e Gorgonzola dove, a causa di motivi tecnici, si dovette mantenere il percorso a raso. Nel 1932, per gli stessi motivi, si elimin\u00f2 il binario di precedenza di Gorgonzola Paese, che fu quindi tramutata in fermata in piena linea.\nCon il trasferimento del capolinea in piazza Aspromonte, il percorso dei tram diretti a Vaprio si snodava lungo via Lulli, via Andrea Costa, via Leoncavallo e via Chavez, al termine della quale si reimmettevano in via Padova. I tram della direzione opposta, invece, da via Padova entravano in via Fanfulla da Lodi, la quale \u00e8 la parallela di via Chavez, quindi proseguivano lungo via Leoncavallo, via Andrea Costa e via Ricordi, giungendo infine al capolinea terminale.\nL'apertura del percorso a doppio binario di via Palmanova, avvenuto nel 1959, modific\u00f2 radicalmente questa impostazione: abbandonando via Padova, i tram furono instradati lungo via Leoncavallo fino a Piazzale Sire Raul, oltre il quale si immettevano sul nuovo tracciato. Poco dopo il piazzale, nei pressi del lato posteriore del deposito di Molino Nuovo fu istituita la fermata del Molino, presso la quale avveniva il cambio di alimentazione da 600 V a 1200 V.\nLa tratta Gorgonzola-Vaprio dopo il 1968.\nA seguito dell'attivazione della linea celere dell'Adda (1968), la sezione tranviaria inizi\u00f2 presso il deposito di Gorgonzola, mentre il capolinea del servizio fu mantenuto presso Sire Raul per un quadriennio.\nDal 1972 fino al 1978, il capolinea del servizio tranviario fu posto presso la stazione della metropolitana di Gorgonzola."}
{"id": "1796034", "revid": "965226", "url": "https://it.wikipedia.org/wiki?curid=1796034", "title": "Ministri delle partecipazioni statali della Repubblica Italiana", "text": "I ministri delle partecipazioni statali della Repubblica Italiana si sono avvicendati dal 1957 al 1994, quando il dicastero fu soppresso a seguito dell'esito favorevole di un referendum abrogativo."}
{"id": "1796037", "revid": "729019", "url": "https://it.wikipedia.org/wiki?curid=1796037", "title": "S-Bahn di Dresda", "text": "La S-Bahn di Dresda () \u00e8 un sistema di trasporto ferroviario suburbano gestito dalla Deutsche Bahn."}
{"id": "1796040", "revid": "767487", "url": "https://it.wikipedia.org/wiki?curid=1796040", "title": "Kwango", "text": "Il Kwango (Cuango in Angola) \u00e8 un fiume situato nell'Africa centro-meridionale. Ha una lunghezza di 1.100\u00a0km.\nTrae origine negli altipiani centrali dell'Angola e scorre nel suo tratto iniziale verso nord, per divenire in seguito confine naturale tra due paesi: Angola e Repubblica Democratica del Congo. Giunto in Repubblica Democratica del Congo diviene affluente del fiume Kasai vicino alla citt\u00e0 di Bandundu ."}
{"id": "1796047", "revid": "124219858", "url": "https://it.wikipedia.org/wiki?curid=1796047", "title": "Enrico Alleva", "text": "Biografia.\nLaureato in scienze biologiche nel 1975, approfondisce gli studi in etologia alla Scuola Normale di Pisa e in diverse istituzioni universitarie e di ricerca. \nHa fondato e diretto il Centro di Riferimento per le Scienze Comportamentali e la Salute Mentale \u2013 Centro SCIC, presso l\u2019Istituto Superiore di Sanit\u00e0. Dal 1990 al 2016 ha diretto il Reparto di Neuroscienze comportamentali, continuazione istituzionale del Laboratorio di Psicobiologia fondato dal Premio Nobel Daniel Bovet. Ha collaborato a lungo con Rita Levi Montalcini anche occupandosi del ruolo del \"Nerve Growth Factor\" nelle regolazioni sociali di stress di topi, di paracadutisti e di altre specie animali. Accademico dei Lincei, dell\u2019Accademia Medica di Roma e dell\u2019Accademia delle Scienze di Bologna. Siede dal 2010 nel Consiglio scientifico della Enciclopedia Treccani e ha presieduto il Consiglio tecnico scientifico dell\u2019Agenzia Spaziale Italiana. E' attualmente membro del Consiglio Superiore di Sanit\u00e0 e del Comitato Nazionale per lo Sviluppo del Verde Pubblico Urbano (Ministero della Transizione Ecologica). \nAutore di pubblicazioni scientifiche, ha collaborato con Il Manifesto, La Stampa, Il Messaggero, Linea d'ombra e altri periodici nazionali. \nHa ricevuto il premio \u201cG.B. Grassi\u201d dell'Accademia dei Lincei, la Medaglia Anokin dell'Accademia russa delle scienze mediche e, nel 2013, il premio Masaniello - Napoletani Protagonisti, nella categoria \"scienze\". Attualmente collabora, con incarico formale, presso il Centro di Riferimento per le Scienze Comportamentali e la Salute Mentale, Istituto Superiore di Sanit\u00e0, per l'attivit\u00e0 di formazione rivolta ai giovani ricercatori e supporto alle attivit\u00e0 editoriali della rivista Annali Iss.\n\u00c8 membro della Giuria per il conferimento del premio UNESCO \u2013 L'Or\u00e9al Italia: XIII, XIV e XV Edizione; Premio \u201cL'Or\u00e9al Italia per le donne e la Scienza\u201d, nell'ambito del progetto internazionale L'Or\u00e9al UNESCO \u201cFor Women in Science\u201d."}
{"id": "1796051", "revid": "123409383", "url": "https://it.wikipedia.org/wiki?curid=1796051", "title": "Sam Mangwana", "text": " \u00c8 uno dei pi\u00f9 popolari interpreti di questo genere musicale.\nNato da genitori di origine angolana, durante la sua giovent\u00f9 a Kinshasa ebbe di ascoltare molti gruppi musicali stranieri (soprattutto cubani), che influirono in modo decisivo sul suo gusto musicale e il suo stile. Nel corso della sua lunga carriera ha militato in numerose formazioni storiche di soukous, inclusi African Fiesta, Festival des Maquisards, TPOK Jazz e African All Stars. Recentemente ha abbandonato il soukous tradizionale orientandosi decisamente verso il mercato internazionale della world music; il suo album \"Galo negro\" (Putumayo 1998) viene considerato uno dei suoi capolavori."}
{"id": "1796055", "revid": "122937984", "url": "https://it.wikipedia.org/wiki?curid=1796055", "title": "Mezio Fufezio", "text": "Biografia.\nSecondo il racconto di Tito Livio, Mezio Fufezio, considerando lo scontro tra Alba Longa e Roma empio, in quanto le due popolazioni erano entrambe discendenti da Romolo, e per evitare che la guerra indebolisse entrambe le citt\u00e0, finendo col favorire i comuni nemici Etruschi, propose il duello tra Orazi e Curiazi, per risolvere il conflitto. La sfida fu vinta dai Romani e Alba Longa si sottomise.\nMa gli albani ripresero subito a tramare contro i romani: Mezio, nonostante fosse alleato di Tullo Ostilio, condusse sul campo gli albani, senza prendere parte allo scontro durante una battaglia a fianco dei romani contro Fidenae e Veio.\nDopo che la vittoria arrise ai romani, Tullo Ostilio invit\u00f2 gli albani a condividere lo stesso accampamento, per i festeggiamenti. Ma quando gli albani vi entrarono disarmati, per assistere all'assemblea pubblica di ringraziamento, Tullo Ostilio li fece circondare dai propri soldati armati, e pronunci\u00f2 un discorso, in cui accus\u00f2 Mezio Fufezio di tradimento.\nMezio Fufezio mor\u00ec squartato, Alba Longa fu distrutta, e i suoi abitanti portati a Roma, sul colle Celio."}
{"id": "1796056", "revid": "599013", "url": "https://it.wikipedia.org/wiki?curid=1796056", "title": "Colla a caldo", "text": "La colla a caldo (o termocolla o pistola a caldo) \u00e8 un insieme composto da un utensile elettrico a foggia di pistola e di stick di materiale collante termofusibile.\nDescrizione.\nLa pistola \u00e8 caricata con lo stick che, a temperatura ambiente, si presenta di consistenza elastica ma non gommosa e di aspetto opalescente, anche se ne esistono in commercio di colorati.\nLa resistenza elettrica di cui \u00e8 equipaggiato l'utensile provvede a fondere lo stick che assume la consistenza fluida e l'aspetto trasparente. Ci\u00f2 avviene a circa 150-180 gradi.\nLa plastica fusa viene spinta a forza attraverso un forellino e posizionata sulla superficie da incollare.\nLa presa avviene in circa due minuti, oppure meno se il materiale da incollare \u00e8 in grado di assorbirne rapidamente il calore.\nLa colla utilizzata pu\u00f2 essere del tipo:\nImpiego.\nIdeale per rapidi incollaggi di legno, cartone, stoffe, feltro e laddove non sia richiesta precisione ma rapidit\u00e0. Controindicata per metalli, ceramica, vetro e materiali poco porosi e con conducibilit\u00e0 termica. Trova largo impiego nel bricolage, e nell'allestimento di effimere scenografie.\nStoria.\nLa termocolla, nella sua versione originaria, era prodotta negli USA."}
{"id": "1796060", "revid": "287204", "url": "https://it.wikipedia.org/wiki?curid=1796060", "title": "Lepilemur dorsalis", "text": "Il lepilemure dalla schiena grigia (\"Lepilemur dorsalis\") \u00e8 una specie di lemure endemica del Madagascar.\nDistribuzione.\nLa specie \u00e8 diffusa nella zona nord-occidentale del Madagascar, di fronte all'isola di Nosy Be. Il suo areale \u00e8 circoscritto dal fiume Sambirano a sud e dal Mahavavy a nord.\nDescrizione.\nDimensioni.\nMisura fino a 65\u00a0cm di lunghezza: di questi, circa met\u00e0 vanno attribuiti alla coda.\nAspetto.\nIl pelo \u00e8 grigio, con tonalit\u00e0 pi\u00f9 scure sul dorso e via via pi\u00f9 chiare fino a tendere al biancastro man mano che si va verso il ventre. Lungo la spina dorsale corre una banda di pelo nero, pi\u00f9 evidente nella zona posteriore del corpo e contornata da pelo con sfumature brunastre che ricopre anche il quarto anteriore del corpo, testa e zampe anteriori comprese. La bocca \u00e8 ricoperta di pelo bianco, mentre la zona attorno ai grandi occhi marroni ed il muso sono neri."}
{"id": "1796066", "revid": "30610", "url": "https://it.wikipedia.org/wiki?curid=1796066", "title": "Actio de peculio", "text": ""}
{"id": "1796067", "revid": "729019", "url": "https://it.wikipedia.org/wiki?curid=1796067", "title": "Dispnea parossistica notturna", "text": "Per dispnea parossistica notturna in campo medico, si intende una forma particolare di dispnea che compare in soggetti malati di una forma di cardiopatia. Si manifesta durante il sonno e pu\u00f2 disturbarlo con eventi improvvisi. Essa \u00e8 la forma pi\u00f9 grave della dispnea notturna. \n\u00c8 data da un accumulo di liquidi al livello toracico che, durante il giorno, si mobilitano verso gli arti inferiori essendo la persona in posizione ortostatica quindi eretta. In quel caso gli apici polmonari rimangono liberi e non subiscono alterazioni nella respirazione. \nDurante la notte invece, quando la persona si trova in posizione stesa, si ha la risalita di liquidi verso i polmoni creando una dispnea con la cosiddetta \"fame d'aria notturna\" .\nSe il quadro clinico persiste e peggiora, pu\u00f2 evolvere in edema polmonare.\nSintomatologia.\nDifficolt\u00e0 respiratoria, tosse, aritmie di tipo tachicardico\nEziologia.\nLa causa \u00e8 comune con la forma pi\u00f9 lieve, e si manifesta in un aumento del precarico cardiaco per via di un anomalo afflusso sanguigno.\nTerapia.\nSi \u00e8 notato come dormire con pi\u00f9 cuscini diminuisca la possibilit\u00e0 di attacchi, il trattamento specifico cambia a seconda della malattia che ha portato a tale manifestazione."}
{"id": "1796068", "revid": "212348", "url": "https://it.wikipedia.org/wiki?curid=1796068", "title": "CAF Champions League 2001", "text": "La CAF Champions League 2001 fu vinta dall'Al Ahly."}
{"id": "1796071", "revid": "1573940", "url": "https://it.wikipedia.org/wiki?curid=1796071", "title": "Colobathristidae", "text": "Colobathristidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente circa 80 specie.\nDescrizione.\nQuesti insetti hanno un corpo di medie dimensioni, molto esile, con appendici relativamente lunghe e sottili ed tegumento di aspetto pruinoso e punteggiato.\nIl capo \u00e8 provvisto di ocelli ed ha antenne e rostro composti da 4 segmenti.\nIl torace presenta il mesoscutello stretto e allungato, spesso con processi spinosi del tegumento. Le emielitre sono strette e allungate e mostrano il margine laterale leggermente concavo e la membrana priva di venature. Nella famiglia sono presenti anche specie meiottere.\nL'addome porta gli stigmi in posizione dorsale negli uriti II-IV e ventrale negli altri.\nImportanza e diffusione.\nLa famiglia comprende specie fitofaghe associate per lo pi\u00f9 a Monocotiledoni. Molte specie sono citate come agenti di danno nei confronti delle Graminacee.\nLa famiglia \u00e8 largamente diffusa nelle regioni tropicali dell'Asia, dell'Australia e dell'America.\nSistematica.\nComplessivamente i Colobathristidae sono rappresentati da oltre 83 specie, ripartite fra 23 generi. Sistematicamente si suddivide in due sottofamiglie:\nLa posizione sistematica del gruppo \u00e8 controversa : oltre all'inquadramento sistematico adottato in questa sede, diversi Autori e fonti adottano in alternativa l'inserimento del gruppo al rango di sottofamiglia dei Lygaeidae con la denominazione \"Colobathristinae\"."}
{"id": "1796073", "revid": "92723", "url": "https://it.wikipedia.org/wiki?curid=1796073", "title": "Thoros I d'Armenia", "text": "Biografia.\nFiglio di Costantino I, signore di Partzerpert e Vahka, della Casata dei Rupenidi.\nQuando succedette a suo padre, egli prese il titolo di \"Princeps de montibus\", per indicare la sua indipendenza ed il suo controllo delle montagne di Cilicia.\nPer salvare la faccia, l'imperatore Alessio I Comneno gli concesse il titolo di \"curopalate\".\nCiononostante Thoros continu\u00f2 ed estese la politica di alleanze di suo padre \"Gosdantin I\" con i nuovi stati Crociati di Siria e, aiutato da questi alleati, in particolare da Tancredi del Principato di Antiochia, egli sconfisse i Turchi selgiuchidi a Marash nel 1107 e le forze dell'Impero bizantino ad Anazarbe nel 1108.\nQueste vittorie portarono ad un'ulteriore espansione del principato verso sud occupando territori bizantini, tra l'altro le citt\u00e0 di Anazarbe e Sis e la regione lungo il fiume Pyramos.\nNel 1111 egli vendic\u00f2 l'uccisione del re Gagik II da parte dei tre \"figli di Mandale\" (il maggiore dei quali era suo suocero).\nNonostante le periodiche incursioni dei Turchi selgiuchidi, Thoros riusc\u00ec a consolidare le conquiste del principato. Thoros fu anche un uomo pio, che istitu\u00ec chiese e monasteri ma mano che il principato cresceva.\nEgli mor\u00ec il 17 febbraio 1129 e fu sepolto a Trazarg.\nSuo figlio maggiore Oshin era morto prima di lui, cos\u00ec gli succedette il figlio minore Gosdantin.\nNon si conosce l'identit\u00e0 della moglie di Thoros."}
{"id": "1796075", "revid": "125689531", "url": "https://it.wikipedia.org/wiki?curid=1796075", "title": "Vladimir Petkovi\u0107", "text": "Soprannominato \"Il Dottore\", \u00e8 in possesso di tre cittadinanze: croata (ius sanguinis), bosniaca (ius soli) e svizzera (naturalizzato)\n. Parla otto lingue: oltre al nativo croato e bosniaco, anche l'inglese, il francese, lo spagnolo, il tedesco, il russo e l'italiano.\nSulla panchina della Lazio nel 2012-2013 ha vinto alla sua prima stagione una Coppa Italia grazie all'1-0 in finale contro la Roma.\nBiografia.\nVladimir Petkovi\u0107 nasce a Sarajevo, all'epoca citt\u00e0 della Jugoslavia ed attuale capitale della Bosnia ed Erzegovina.\nSi trasferisce in Svizzera nel 1987, per stabilirvisi definitivamente all'indomani dello scoppio della Guerra dei Balcani. In terra elvetica costruisce la sua carriera calcistica, ma \u00e8 molto attivo anche nel sociale, svolgendo l'incarico di magazziniere di Caritas Ticino a Giubiasco per cinque anni.\nDopo la dissoluzione della Jugoslavia acquisisce la cittadinanza croata e successivamente quella bosniaca.\nTerminata la carriera da calciatore riceve la cittadinanza svizzera.\n\u00c8 sposato con Ljiljana, dalla quale ha avuto le sue due figlie, Ines e Leandra.\nCaratteristiche tecniche.\nGiocatore.\n\u00c8 stato un centrocampista che faceva dell'abilit\u00e0 tecnica la sua forza.\nAllenatore.\nPetkovi\u0107 \u00e8 un tecnico che ama il gioco offensivo a prescindere dall'avversario che si trova di fronte. I suoi moduli preferiti sono il 3-4-3, il 5-4-1 e il 4-1-4-1, schieramento tattico sperimentato positivamente alla Lazio, con il centravanti tedesco Miroslav Klose unico riferimento offensivo e i continui inserimenti dei quattro centrocampisti offensivi appena dietro la punta.\nL'allenatore svizzero \u00e8 noto anche per la sua duttilit\u00e0 tattica che lo porta spesso a sperimentare nuovi schemi di gioco e nuove soluzioni d'attacco, curando ogni minimo dettaglio, aggiornandosi costantemente, prediligendo inoltre l'aiuto della tecnologia.\nCarriera.\nGiocatore.\nNella sua carriera da calciatore, Petkovi\u0107 ha vestito in patria le maglie di Sarajevo, squadra con la quale \u00e8 cresciuto calcisticamente e ha vinto la Prva Liga nella stagione 1984-1985, Rudar Prijedor e Koper, per poi trasferirsi in Svizzera dove, a partire dal 1987, milit\u00f2 in diverse societ\u00e0, quali Coira, Sion, Martigny, Bellinzona, Locarno e Buochs.\nAllenatore.\nGli inizi: Bellinzona, Malcantone Agno e AC Lugano.\nTerminata ormai la carriera di calciatore, Petkovi\u0107 ricevette nel frattempo la cittadinanza svizzera e trov\u00f2 dapprima un ingaggio in veste di giocatore-allenatore del Bellinzona e successivamente, nel ruolo di tecnico, arriva al Malcantone Agno dove, nel 2003, vinse il campionato di Prima Lega, centrando cos\u00ec l'accesso in Challenge League, sfuggito la stagione prima solamente ai play-off. L'annata seguente il tecnico di origine croata guid\u00f2 la squadra ticinese al quarto posto in classifica, lottando fino alla fine per la promozione in Super League.\nNel 2004, vista la fusione tra Malcantone Agno e quanto rimaneva dell'FC Lugano dopo il fallimento societario di quest'ultimo, sedette sulla panchina del neonato AC Lugano, condotto all'ottavo posto nel campionato di Challenge League.\nIl ritorno al Bellinzona.\nNell'ottobre 2005, Petkovi\u0107 approd\u00f2 nuovamente al Bellinzona con il quale riusc\u00ec, dopo un nono posto al primo anno da subentrato, a raggiungere nella stagione 2006-2007 la seconda posizione in classifica, approdando cos\u00ec ai play-off per la promozione in Super League contro l'Aarau (la squadra ticinese venne sconfitta e gli argoviesi mantennero cos\u00ec la massima serie).\nNel 2008 il Bellinzona, dopo aver conquistato addirittura la finale della Coppa Svizzera, persa poi contro il , guida la classifica di Challenge League sino a poche giornate dal termine; il primo posto, valido per la promozione diretta, and\u00f2 per\u00f2 al Vaduz, con la squadra ticinese costretta a disputare ancora i play-off promozione ma stavolta, a scapito del San Gallo sconfitto per 3-2 all'andata e 2-0 al ritorno, ottiene l'accesso al massimo campionato elvetico. La societ\u00e0 bellinzonese, che intanto cambi\u00f2 organigramma dirigenziale proprio in quel periodo, decise tuttavia di non confermare l'allenatore di origine croata e di affidarsi a Marco Sch\u00e4llibaum.\nYoung Boys.\nPetkovi\u0107 viene chiamato nell'agosto del 2008 sulla panchina dello Young Boys, che lo ingaggia alla sesta giornata di campionato dopo aver esonerato Martin Andermatt. Rester\u00e0 per tre stagioni alla guida della formazione bernese fino all'8 maggio 2011, quando verr\u00e0 sollevato dall'incarico dopo aver mancato il titolo all'ultima giornata del campionato precedente in un testa a testa con il Basilea, oltre alla doppia eliminazione rimediata ai preliminari di Champions League contro il e dopo quella ai sedicesimi di finale di Europa League contro lo Zenit San Pietroburgo.\nSamsunspor e Sion.\nTerminata l'avventura con lo Young Boys, il tecnico di Sarajevo tenta un'esperienza fuori dai confini elvetici, guidando in Turchia il Samsunspor, squadra che allener\u00e0 dal 1\u00ba luglio 2011 al 27 gennaio 2012, quando viene sollevato dall'incarico.\nIl 15 maggio dello stesso anno Petkovi\u0107 torna in Svizzera, sulla panchina del Sion, in quel momento penultimo in classifica a causa della grossa penalit\u00e0 subita a campionato in corso, consistente nella decurtazione di 36 punti (per illeciti commessi in Europa League), costretto quindi a giocare i play-out. Riuscir\u00e0 a salvarlo dalla retrocessione avendo la meglio nel doppio confronto con l'Aarau (vittoria per 3-0 all'andata e sconfitta indolore per 1-0 al ritorno).\nLazio.\nIl 31 maggio 2012, dopo la scadenza del suo contratto col club svizzero del Sion, Petkovi\u0107 sottoscrive un accordo biennale con la Lazio da 600.000 euro l'anno e nella giornata successiva visita l'impianto del Centro sportivo di Formello. Il 2 giugno la societ\u00e0 romana comunica ufficialmente l'assunzione del nuovo allenatore, che viene presentato alla stampa il 6 giugno.\nL'11 novembre 2012, in occasione del suo primo Derby di Roma, conquista la vittoria contro i \"giallorossi\" per 3-2. Il 29 gennaio 2013, battendo 2-1 la Juventus nella semifinale di ritorno di Coppa Italia, dopo l'1-1 dell'andata, la formazione guidata da Petkovi\u0107 conquista l'accesso alla finale del torneo, la settima nella storia del club laziale. In questa partita, disputata il 26 maggio 2013, la Lazio sconfigge per 1-0 i rivali di sempre, ovvero i \"giallorossi\" della Roma con gol di Senad Luli\u0107, conquistando la sua sesta Coppa Italia. Meno fortuna ha in campionato, dopo esser stato addirittura al terzo posto in classifica all'inizio del girone di ritorno, a soli 3 punti dalla capolista Juventus, piazzandosi al settimo posto finale a quota 61 punti.\nIl 4 gennaio 2014, dopo una serie di risultati poco soddisfacenti alla guida della Lazio (decimo posto con 20 punti) e la firma per guidare la Nazionale svizzera dal 1\u00ba luglio 2014, viene licenziato per giusta causa e sostituito da Edoardo Reja. Petkovi\u0107 ha per\u00f2 contestato il licenziamento, sui fatti dovr\u00e0 quindi esprimersi il Giudice del Lavoro. Anche il presidente dell'associazione allenatori, Renzo Ulivieri, ha espresso solidariet\u00e0 a Petkovi\u0107 sottolineando che il mister svizzero non aveva violato alcuna norma.\nNazionale svizzera.\nIl 23 dicembre 2013 viene annunciato dalla Associazione Svizzera di Football la firma del contratto di Petkovi\u0107 come allenatore della Nazionale svizzera; l'accordo \u00e8 entrato in vigore a partire dal 1\u00ba luglio 2014 dopo l'eliminazione della nazionale elvetica dai mondiali in Brasile.\nAlla guida della nazionale riusc\u00ec a centrare la qualificazione al campionato Europeo del 2016 in virt\u00f9 del secondo posto raggiunto nel gruppo E di qualificazione alle spalle dell'Inghilterra. Nel corso del torneo venne eliminato agli ottavi di finale per mano della Polonia ai tiri di rigore. Questo, a suo tempo, rappresentava il miglior risultato di sempre per la nazionale svizzera nel torneo continentale.\nRiconfermato alla guida della nazionale anche per il torneo di qualificazione ai campionati del mondo 2018, riesce a raggiungere la massima competizione per nazionali grazie al successo nel doppio scontro con l'Irlanda del Nord nello spareggio UEFA a novembre 2017. In questa edizione della coppa del mondo (Russia 2018) la Svizzera viene eliminata agli ottavi, come nel 2014 (ai supplementari contro l'Argentina), per mano della Svezia, per 1-0, dopo una buona fase a gironi caratterizzata da due pareggi con Brasile (1-1) e Costa Rica (2-2) e dalla vittoria contro la Serbia (2-1).\nRaggiunta la qualificazione al campionato europeo di calcio 2020 (ma disputato nel 2021 a causa della pandemia di COVID-19) grazie ai 17 punti ottenuti nel girone D, la Svizzera viene inserita nel Gruppo A, insieme a Italia, Turchia e Galles. Gli elvetici ottengono 4 punti (vittoria con la Turchia, pareggio con il Galles e sconfitta con l'Italia) e si qualificano alla fase a eliminazione diretta grazie al ripescaggio delle quattro migliori terze. Agli ottavi di finale elimina ai rigori la pi\u00f9 quotata Francia, dopo il 3-3 maturato ai tempi regolamentari e rimasto inalterato nei supplementari, migliorando dunque il record ottenuto nell'edizione precedente della manifestazione. La Svizzera verr\u00e0 poi eliminata ai quarti dalla Spagna proprio ai rigori dopo l\u20191-1 dei tempi regolamentari.\nBordeaux.\nIl 27 luglio seguente lascia la panchina della nazionale, dopo aver collezionato 78 presenze, record assoluto per la selezione elvetica, per diventare il nuovo tecnico del con cui firma un contratto triennale. Il 7 febbraio 2022 viene esonerato dopo la sconfitta per 5-0 contro il Reims, lasciando i girondini al penultimo posto in Ligue 1\nStatistiche.\nStatistiche da allenatore.\nClub.\n\"Statistiche aggiornate al 7 febbraio 2022.\" In grassetto le competizioni vinte.\nNazionale.\n\"Statistiche aggiornate al 2 luglio 2021\"."}
{"id": "1796084", "revid": "30610", "url": "https://it.wikipedia.org/wiki?curid=1796084", "title": "Peculio", "text": ""}
{"id": "1796087", "revid": "1812835", "url": "https://it.wikipedia.org/wiki?curid=1796087", "title": "Pinza (disambigua)", "text": ""}
{"id": "1796089", "revid": "154326", "url": "https://it.wikipedia.org/wiki?curid=1796089", "title": "Dinastia Ottoniana", "text": ""}
{"id": "1796092", "revid": "320578", "url": "https://it.wikipedia.org/wiki?curid=1796092", "title": "Vladomir Petkovic", "text": ""}
{"id": "1796096", "revid": "6923", "url": "https://it.wikipedia.org/wiki?curid=1796096", "title": "Rock latino", "text": "Il rock latino (\"Latin rock\" in lingua inglese) \u00e8 uno stile di musica rock suonato dai gruppi musicali americani messicani (Chicano) oppure la musica i cui temi derivano da quella cultura. \"Chicano Rock\", a grandi linee, non si riferisce a nessun singolo stile o approccio musicale. Infatti alcuni dei gruppi esponenti di tale genere non cantano affatto in spagnolo, ne utilizzano strumenti o sonorit\u00e0 tipiche della musica latina. Il principale fattore unificante, sia che ci siano suoni tipicamente latino-americani o meno, \u00e8 una forte influenza R&amp;B, ed un approccio indipendente e ribelle nel fare musica al di fuori dei canoni dell'industria discografica.\nFra i maggiori rappresentanti di questa corrente musicale ci sono senz'altro Carlos Santana con il suo gruppo e i Man\u00e1. Fra gli altri esponenti si possono ricordare Ritchie Valens, Sunny and the Sunglows, The Sir Douglas Quintet, Thee Midniters, Los Lobos, War, Trini Lopez. Molti altri gruppi musicali nati negli anni novanta hanno subito l'influenza del rock latino: Rage Against the Machine, Deftones, Downset, Spineshank, At the Drive-In, P.O.D., Fenix TX, Unloco, Voodoo Glow Skulls, MxPx, Mento Buru, Adema, Los Lonely Boys, Ozomatli, e 2 Minutos.\nStoria.\nNella zona di Los Angeles, la baia di San Francisco e nel Texas il pubblico afro-americano \u00e8 stato molto importante per i musicisti rock latino, ed essi hanno tenuto la loro musica fedelmente sposata al R&amp;B. Le radici del rock latino si trovano nella musica di Don Tosti e Lalo Guerrero (Il padre del Chicano rock). L'album \"Pachuco Boogie\" di Don Tosti fu il primo album Chicano rock a vendere milioni di copie nel 1949. Negli anni'60 vi \u00e8 stata un'esplosione di Chicano bands a est di Los Angeles. I primi ad avere una Hit locale furono i The Premiers con una cover di una canzone di Don e Dewey chiamata \"Farmer John\".\nNella prima met\u00e0 del 1960, il pubblico americano \u00e8 stato pi\u00f9 aperto ai sound Latini rispetto ad oggi. La bossa nova, il bugalu e il mambo e altri sound latini erano molto popolari. Trini Lopez, la cui musica \u00e8 una miscela di folk, lounge pop e R&amp;B, \u00e8 stata in grado di prosperare prima che i Beatles arrivassero in America o Bob Dylan iniziasse ad utilizzare l'elettronica. La \"British Invasion\" sfid\u00f2 tutti i musicisti americani, non solo i Chicanos. Il Sir Douglas Quintet, si dice che abbia fatto la pi\u00f9 \"inglese\" musica americana di tutto il periodo della Beatlemania.\nChicano Punk.\nIl Chicano Punk \u00e8 una branca del rock latino venuta fuori dalla scena punk di Los Angeles. Gruppi come Los Illegals, The Brat, The Plugz e The Cruzados fecero parte del Chicano Punk. . Il termine Punk Rock fu coniato nel '71 dal critico rock Dave Marsh nel corso di un riesame del loro spettacolo per la rivista Creem.\nChicano Rock dal 1990 al presente.\nMolte band Chicano Rock iniziarono a venire fuori durante la met\u00e0 degli anni 90 come i Rage Against the Machine, Deftones, Downset, Spineshank, At the Drive-In, P.O.D., Fenix TX, Unloco, Union 13, Voodoo Glow Skulls, MxPx, Mento Buru, Adema, Los Lonely Boys, Aztlan Underground, Ozomatli and The Latin Soul Syndicate."}
{"id": "1796098", "revid": "22475", "url": "https://it.wikipedia.org/wiki?curid=1796098", "title": "Azolla caroliniana", "text": "Azolla caroliniana \u00e8 una pteridofita acquatica appartenente alla famiglia Salviniaceae, in grado di stabilire una simbiosi con il cianobatterio azotofissatore \"Anabaena azollae\".\nDistribuzione e habitat.\nLa pianta \u00e8 nativa delle Americhe (Carolina) e si estende dal Nord America all'Ontario, e dalle coste dell'est del Wisconsin e del Texas sino ai Caraibi e nell'America del Sud dal sud-est del Messico (Chiapas) sino al nord dell'Argentina e dell'Uruguay.\nDescrizione.\n\u00c8 nota per essere una pianta ossigenante acquatica, con piccole fronde di lunghezza variabile tra i 5 e i 10\u00a0mm, di un colore variabile dal verde scuro al rossiccio nella stagione invernale. La superficie delle piante \u00e8 coperta di una leggera peluria e conferisce loro un effetto vellutato. Pu\u00f2 sopravvivere in acqua anche alla temperatura di minimo 5\u00a0\u00b0C, ma cresce in maniera migliore in estate, con temperature comprese tra i 25 ed i 30\u00a0\u00b0C.\nColtivazione e usi.\n\"Azolla caroliniana\" viene tutt'oggi coltivata in Asia come biofertilizzante naturale, rinomata per la sua abilit\u00e0 di fissare i nitrati (v. caratteristiche generali dell'Azolla), diminuendo l'uso di concimi naturali od artificiali nelle risaie. Le piccole fronde sono inoltre utilizzate come cibo per i pesci e come piante decorative in terrarium o acquari con specie tropicali, come in vasche a cielo aperto; si propaga per divisione e come tale cresce molto rapidamente."}
{"id": "1796103", "revid": "729019", "url": "https://it.wikipedia.org/wiki?curid=1796103", "title": "Battaglia di Riade", "text": "La battaglia di Riade venne combattuta il 15 marzo 933 alla confluenza del fiume Unstrut con la Helme, in Turingia, tra il \"Regnum Teutonicorum\", retto da Enrico I di Sassonia, e il popolo dei Magiari. Lo scoppio della battaglia risale alla decisione del Sinodo di Erfurt, presa nel 932, di non pagare pi\u00f9 il tributo che annualmente corrispondevano ai nemici.\nA seguito di una pesante sconfitta subita dai Franchi di Enrico contro i Magiari, nel 926, i primi riuscirono comunque a catturare un nobile magiaro e ad ottenere una tregua decennale in cambio di un tributo annuale. Il periodo di pace fu utilizzato per costruire fortezze, armare un numeroso esercito con cavalleria pesante ed assoggettare le trib\u00f9 slave insediate ad est dell'Elba. Una volta rafforzato il suo regno, Enrico si assicur\u00f2 la collaborazione della Chiesa, che smise di pagare il tributo.\nSecondo il Vitichindo di Corvey, l'esercito magiaro fugg\u00ec dal campo di battaglia non appena vide arrivare la cavalleria teutonica. La vittoria, ottenuta da un esercito composto con l'aiuto di tutti i ducati tedeschi, consolid\u00f2 il regno dei Franchi Orientali."}
{"id": "1796108", "revid": "287204", "url": "https://it.wikipedia.org/wiki?curid=1796108", "title": "Bom Jesus do Oeste", "text": "Bom Jesus do Oeste \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1796111", "revid": "110157", "url": "https://it.wikipedia.org/wiki?curid=1796111", "title": "Caxambu do Sul", "text": "Caxambu do Sul \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1796115", "revid": "125307643", "url": "https://it.wikipedia.org/wiki?curid=1796115", "title": "Guerra di Toledo", "text": "La guerra di Toledo, conosciuta anche come guerra Ohio-Michigan, fu una disputa territoriale sull'appartenenza della Striscia di Toledo, un piccolo territorio situato al confine tra i due Stati, che avvenne tra il 1835 e il 1836.\nLa scarsa conoscenza geografica della regione dei Grandi Laghi condusse, tra il 1787 e il 1805, alla produzione di norme statali e federali tra loro contrastanti, e la loro difforme interpretazione condusse entrambi i governi dell'Ohio e del Michigan a rivendicare la giurisdizione su un territorio di 1.210 chilometri quadrati, attualmente noto come la Striscia di Toledo. La disputa giunse al termine quando, nel 1835, il Michigan chiese di esser riconosciuto quale Stato dell'Unione e tent\u00f2 di includere la Striscia nel suo territorio. L'Ohio, oltre a contrastare la rivendicazione territoriale del Michigan, rafforz\u00f2 la sua posizione ostacolando l'ingresso del Michigan quale membro degli Stati Uniti. Infatti, mentre l'Ohio faceva gi\u00e0 parte della nazione dal 1803, il Michigan avvi\u00f2 la richiesta nel 1835 con la questione della Striscia ancora aperta.\nEntrambe le parti tentarono, con loro leggi, di costringere alla resa la parte avversa: i rispettivi governatori istituirono sanzioni penali per i cittadini che si fossero sottomessi all'autorit\u00e0 dell'altra parte.\nI due stati posizionarono milizie sulle opposte rive del fiume Maumee, vicino all'insediamento di Toledo, ma a parte reciproche provocazioni verbali, non vi fu sostanzialmente alcun contatto tra le due forze. L'unico scontro militare della \"guerra\", fin\u00ec con colpi sparati in aria, senza alcuna vittima.\nNel dicembre del 1836 il governo del Michigan, colpito da forti crisi finanziarie, dietro la pressione del presidente degli Stati Uniti d'America Andrew Jackson, accett\u00f2 di adottare la risoluzione proposta dal Congresso, che prevedeva la cessione della Striscia all'Ohio, in cambio del riconoscimento del Michigan. quale Stato dell'Unione e della cessione a quest'ultimo di tre quarti della Penisola superiore (conosciuta anche come \"Michigan superiore\"). Bench\u00e9 questo fosse considerato all'epoca uno scambio svantaggioso, esso si rivel\u00f2 invece essere un ricco patrimonio, grazie alla successiva scoperta nel territorio della penisola di depositi di rame e ferro, oltre all'ottima risorsa costituita dal legname.\nContesto storico.\nNel 1787 il Congresso della confederazione eman\u00f2 l'ordinanza del nordovest che cre\u00f2 un nuovo Stato, il Territorio del nord-ovest, composto da alcuni degli attuali Stati nord-orientali. L'ordinanza specific\u00f2 anche che il territorio sarebbe stato diviso in non meno di tre e in non pi\u00f9 di cinque piccoli Stati. Venne deciso che i confini nord-sud di tre di questi Stati sarebbero stati una linea ovest-est attraverso la curva meridionale o l'estremit\u00e0 del lago Michigan.\nA quel tempo l'esatta localizzazione del luogo citato dall'ordinanza era sconosciuta. La mappa pi\u00f9 famosa di quel tempo, la \"Mitchell Map\", aveva posto quella zona in un luogo a pochi chilometri dalla foce del fiume Detroit. Questo significava che la costa occidentale del lago Erie, appartenente alla Pennsylvania, sarebbe risultata parte dell'Ohio. Quando il congresso approv\u00f2 l'Enabling Act del 1802 autorizzando l'Ohio ad entrare negli Stati Uniti d'America, fu modificato leggermente il confine settentrionale col territorio del nord-ovest, descritto come \"una linea est-ovest attraverso la costa meridionale del lago Michigan, verso est, [...] fino alla sua intersezione col lago Erie o con la linea di confine; quindi con lo stesso, il suddetto confine dal Lago Erie alla Pennsylvania\".\nPoich\u00e9 il confine tra gli Stati Uniti e il Canada attraversava il lago Erie, il lago Michigan e il corso del fiume Detroit, i firmatari della Costituzione dell'Ohio del 1802 credettero che fosse intenzione del Congresso ampliare lo Stato verso nord arrivando al corso del fiume Maumee e, se possibile, oltre il fiume Detroit. L'Ohio ebbe inoltre accesso al territorio ad ovest del lago Erie e della Pennsylvania. Per questi motivi anche altri Stati si staccarono dal Territorio del nord-ovest per conquistare nuove terre oltre il lago Michigan, il lago Huron ed il lago Superiore.\nDurante la riunione costituzionale dell'Ohio, svoltasi nel 1802, i delegati ricevettero da un cacciatore di pelli la notizia che il lago Michigan si estendeva pi\u00f9 a sud di quanto si credesse. Cos\u00ec divenne possibile che una linea di confine est-ovest, partendo in direzione orientale dalla costa meridionale del lago Michigan, potesse intrecciare il lago Erie da qualche parte ad est della Baia di Maumee o, peggio, non incontrare affatto il lago; il punto pi\u00f9 a sud del lago Michigan era forse pi\u00f9 meridionale della costa del lago Erie ad ovest della Pennsylvania e l'Ohio avrebbe quindi perso il territorio della Striscia.\nI delegati dell'Ohio inclusero una clausola nella costituzione che prevedeva, se si fosse rivelato vero quanto gli era stato comunicato, un allargamento verso nord-est del confine fino ad incrociare il lago Erie al capo pi\u00f9 settentrionale della foce del Maumee. La realizzazione di questa clausola era garantita dal fatto che il corso del fiume Maumee e tutte le rive meridionali del lago Erie, appartenenti allora alla Pennsylvania, sarebbero divenute presto dell'Ohio. La bozza della costituzione contenente queste condizioni fu accettata dal Congresso ma prima che lo Stato venisse ammesso nel febbraio del 1803 fu inoltrata a un comitato del Congresso. Il resoconto del comitato dichiar\u00f2 che il confine settentrionale dipendeva da un \"fatto non ancora stabilito\" (la punta meridionale del lago Michigan) e che i membri pensavano non fosse necessaria alcuna clausola per la costituzione.\nQuando il congresso cre\u00f2 il Territorio del Michigan nel 1805 venne utilizzata l'ordinanza del nordovest per stabilire i confini meridionali dello Stato che erano tuttavia differenti da quelli stabiliti dall'Ohio. Questa differenza e le sue potenziali conseguenze furono apparentemente ignorate all'epoca ma posero le basi legali per la guerra combattuta trent'anni dopo.\nIstituzione della Striscia di Toledo.\nCreazione del territorio.\nIl confine tra Michigan e Ohio era ormai conteso dai primi anni del XIX secolo. I residenti di Port of Miami \u2013 successivamente rinominata Toledo \u2013 chiesero al governatore dell'Ohio di risolvere al pi\u00f9 presto tale problema. L'assemblea dell'Ohio chiese perci\u00f2 aiuto al Congresso per trovare delle idee e di conseguenza avere soluzioni concrete. Nel 1812 il Congresso approv\u00f2 un'indagine ufficiale per stabilire definitivamente il confine. Cancellata a causa della guerra del 1812, l'indagine cominci\u00f2 solo dopo l'ammissione agli Stati Uniti dell'Indiana nel 1816. L'ispettore generale degli Stati Uniti, Edward Tiffin, responsabile della perizia, era stato precedentemente governatore dell'Ohio.\nTiffin assunse come investigatore William Harris a cui non diede il compito di indagare sul confine stabilito dall'Ordinanza ma su quello indicato nella Costituzione dell'Ohio del 1802. Trovata la linea di confine, chiamata in suo onore \"Harris Line\", egli tenne la foce del fiume Maumee completamente in Ohio. Quando i risultati di tale indagine furono pubblicati il governatore del Michigan, Lewis Cass, fu scontento poich\u00e9 temeva che quella nuova linea sarebbe stata sostituita a quella stabilita dall'Ordinanza e gli avrebbe portato svantaggi politici. In una lettera indirizzata a Tiffin, Cass dichiar\u00f2 che l'indagine dell'Ohio sui suoi confini era parziale e aveva il solo scopo di rafforzarlo ed indebolire il Michigan.\nCome risposta il Michigan commission\u00f2 una seconda indagine affidata a John Fulton con il medesimo scopo di quella svolta da Harris. L'indagine di Fulton era basata sui confini dell'Ordinanza del 1787 e fu compiuta tracciando verso oriente una linea dal lago Michigan per poi arrivare al lago Erie trovando cos\u00ec il confine tra l'Ohio e il Michigan nei pressi della foce del fiume Maumee. La differenza di territorio tra i risultati dell'indagine di Harris e di quella di Fulton form\u00f2 un territorio chiamato Striscia di Toledo, istituita per evitare la creazione di conflitti. I confini stettero al di fuori di questa regione sottile larga, secondo alcune fonti, cinque miglia, secondo altre otto. Entrambi i governi ne richiedevano comunque la sovranit\u00e0. Mentre l'Ohio rifiut\u00f2 di cedere questo suo ex-territorio, il Michigan se ne occup\u00f2 silenziosamente negli anni successivi istituendo un governo locale, costruendo strade e riscuotendo tasse.\nImportanza economica.\nIl territorio conosciuto come Striscia di Toledo fu ed \u00e8 ancora un'importante area commerciale. Prima dello sviluppo delle industrie ferroviarie, l'unica via di trasporto era quella acquatica, costituita perlopi\u00f9 da canali, fiumi e laghi. Una piccola ma significativa parte della Striscia \u2013 l'area attorno l'attuale citt\u00e0 di Toledo e alla foce del fiume Maumee \u2013 \u00e8 caratterizzata dalla Grande palude nera; inoltre questo territorio ha sempre caratterizzato un insieme di risorse non sfruttabili, quali la costruzione di strade e porti o la navigazione, specialmente dopo le piogge primaverili ed estive. Quando s'immette nel lago Erie, il fiume Maumee non favorisce la buona navigazione a causa della corrente forte, ma offre una connessione pi\u00f9 veloce alla citt\u00e0 di Fort Wayne. A quel tempo, in molti progettavano di unire il fiume Mississippi attraverso una serie di canali ai Grandi Laghi. Questo progetto fu approvato dalla legislatura dell'Ohio nel 1825 per la costruzione del canale Miami-Erie, che collega la citt\u00e0 di Cincinnati, in Ohio, a Toledo, sempre in Ohio, verso il lago Erie.\nPoco pi\u00f9 di un decennio prima del conflitto fu inoltre costruito un canale che collegava Toledo al lago Erie, legando anche New York e la costa orientale nord-americana a Buffalo. Il canale, completato nel 1825, divenne in pochissimi anni una \"strada\" acquatica molto frequentata dai commercianti. Il mais, come molti altri prodotti di fattoria, furono commerciati e trasportati grazie a questa via di comunicazioni anche fino alla costa orientale, diminuendo la celebrit\u00e0 del Mississippi. In pi\u00f9, questo canale fu molto utile per coloro che volevano emigrare dalle campagne verso i grandi porti atlantici e le citt\u00e0 sui laghi, aumentandone in poco tempo la popolazione.\nIl successo del canale dell'Erie ispir\u00f2 il progetto di molti altri canali. Poich\u00e9 la costa occidentale del lago Erie costituiva un'importante rotta commerciale verso gli Stati dell'Indiana e dell'Illinois, i porti sulla foce del fiume Maumee furono subito visti come importanti luoghi per l'economia della Striscia di Toledo. Detroit, situata a venti miglia dal lago Erie sull'omonimo fiume, \u00e8 situata di fronte alla Grande palude nera, la quale costituiva un ostacolo per i mercanti che passavano di l\u00e0. Per questo motivo, Detroit fu luogo di progetti e costruzioni di nuovi canali, e pi\u00f9 tardi anche di ferrovie, da collegare a Toledo, in modo tale da non subire crisi economiche. Dalla prospettiva della rapida crescita della popolazione di tali Stati nel secondo e nel terzo decennio del XIX secolo, entrambi gli Stati limitrofi alla Striscia di Toledo acquistarono da esso molti prodotti per via della sua grande ricchezza economica.\nInoltre, la Striscia di Toledo era caratterizzata da terreni fertili che caratterizzarono una rigogliosa agricoltura, oltre che la ricchezza d'acqua con la quale innaffiare le colture. L'area \u00e8 stata anche caratterizzata per molti anni da ampi campi nei quali venivano coltivati il mais, la soia, i fagioli e il frumento. Il Michigan e l'Ohio, per queste ricchezze economiche della Striscia di Toledo, si contesero il piccolo territorio, ormai diventato quasi uno Stato indipendente.\nAntefatto.\nNel 1820 e nel 1821 gli investigatori federali del territorio raggiunsero la Striscia di Toledo, ossia l'area contesa, da due parti diversi, avanzando verso sud dal Michigan e verso nord dall'Ohio. Per ragioni sconosciute, il Generale ed investigatore Tiffin ordin\u00f2 ai suoi due investigatori di chiudere la linea di confine stabilita dall'Ordinanza del Nordovest e stabilire quindi la linea trovata da Harris. Cos\u00ec, le citt\u00e0 situate a pochi chilometri a nord dalla Striscia di Toledo divennero parte dell'Ohio. Nei primi anni del secondo decennio del XIX secolo, quel territorio tocc\u00f2 la pi\u00f9 bassa soglia di popolazione, solo 60\u00a0000 abitanti, a causa dell'inaspettato cambiamento di territorio, oltre che la voglia di essere ammessi agli Stati Uniti. Comunque, quando il Michigan decise di tenere una costituzione di Stato nel 1833 per tale scopo, il Congresso degli Stati Uniti rifiut\u00f2 la sua ammissione per causa di potenziali guerre causate dalla Striscia di Toledo.\nL'Ohio afferm\u00f2 che il nuovo confine era gi\u00e0 stato stabilito nella sua stessa costituzione e di conseguenza i cittadini del Michigan erano semplicemente intrusi; il Governo di Stato rifiut\u00f2 di affrontare la questione col Territorio del Michigan. La delega congressionale dell'Ohio fu molto attiva nel bloccare l'ammissione agli Stati Uniti del Michigan, istigando altri Stati a votarvi contro. Nel gennaio 1835, frustrato da crisi politiche, il Governatore del Michigan Stevens Mason richiam\u00f2 molti Stati per un congresso, il quale venne poi svolto nel maggio dello stesso anno, per dimostrare che quello che veniva detto loro dai politici dell'Ohio non era vero ma soltanto un meccanismo per impedire al Michigan di far parte degli Stati Uniti.\nNel febbraio 1835 l'Ohio approv\u00f2 una legge che istituiva il governo di contea nella Striscia. La contea che Toledo avrebbe diretto, verso la fine del 1835, fu istituita solo dopo la fine del Governo da parte di Robert Lucas in Ohio, un cambiamento che ne avrebbe successivamente peggiorato la crescita, e nel frattempo anche nel Michigan. Inoltre, in questo periodo, l'Ohio tent\u00f2 di usare il suo potere nel Congresso per riufficializzare un precedente confine, in precedenza rifiutato, che avrebbe oltrepassato quello di Harris e di conseguenza ingrandito ulteriormente il suo territorio.\nIl Michigan, governato dal giovane Stevens Mason, rispose all'Ohio con il passaggio dell'Atto dei Dolori e delle Pene solo sei giorni dopo la creazione della contea formata da Lucas; l'atto venne ritenuto dagli abitanti dell'Ohio un'offesa, fino a indurli a non seguire le regole stabilite dalla legislatura al riguardo della Striscia di Toledo, nonostante fossero al corrente di una pena di 1\u00a0000 dollari americani e/o cinque anni di reclusione in carcere con lavoro forzato in caso di tale violazione. Procedendo come capo di territorio, Mason nomin\u00f2 Brigadiere e Generale Joseph Brown per capitanare la milizia di Stato nella Brigata di Ferro, la terza cronologicamente nella storia degli Stati Uniti, con lo scopo di fermare la propagazione dell'Ohio oltre il confine attuale. Lucas ottenne l'approvazione legislativa per condurre una milizia a favore del suo Stato e mand\u00f2 varie truppe nella Striscia, scatenando il fatto storico conosciuto come Guerra di Toledo.\nIl Presidente degli Stati Uniti dell'epoca, John Quincy Adams, il quale rappresentava lo Stato del Massachusetts al Congresso degli Stati Uniti, non soddisfece le richieste del Michigan. Nel 1833, quando il Congresso respinse la richiesta del Michigan per una convenzione, Adams diede la sua opinione sulla disputa della Striscia di Toledo: \nLa guerra.\nAgendo come comandante della milizia dell'Ohio, il Governatore Lucas, affiancato dal Generale John Bell e da altri 600 militari armati, arriv\u00f2 a Perrysburg (Ohio), situata a dieci miglia a sud-ovest da Toledo, il giorno 31 marzo 1835. Poco tempo dopo, il Governatore Mason e il Generale Brown assediarono la citt\u00e0 di Toledo con l'aiuto di circa 1\u00a0000 uomini armati, con l'intenzione di prevenire l'avanzata delle truppe dell'Ohio verso l'area cittadina, per poi conquistare la Striscia di Toledo.\nIntervento del Presidente.\nIn un disperato tentativo di prevenire la battaglia armata e di evitare, come risultato, una grave crisi economica, il Presidente degli Stati Uniti Andrew Jackson consult\u00f2 il suo Avvocato e Generale Benjamin Butler per la sua opinione legale sulla contesa della Striscia di Toledo. A quel tempo, l'Ohio era una regione ad alta crescita politico-economica negli U.S., e possedeva ben diciannove rappresentanti al Congresso degli Stati Uniti. Per contrasto, il Michigan, ancora sotto forma di territorio indipendente dagli Stati Uniti, aveva un solo delegato, e senza diritto di voto. L'Ohio fu perci\u00f2, nelle elezioni politiche, un'importante regione, e per il Partito Democratico sarebbe stata una disgrazia la sua perdita. Pertanto, Jackson afferm\u00f2 che il suo partito politico sarebbe stato quello con le maggiori possibilit\u00e0 di far guadagnare la Striscia di Toledo all'Ohio.\nLa risposta che ricevette Jackson da Butler era inattesa: egli afferm\u00f2 infatti che finch\u00e9 non fosse stato svolto un congresso nel quale venissero stabilite nuove leggi che risolvessero il dubbio sull'appartenenza della Striscia di Toledo il Michigan non sarebbe entrato a far parte degli Stati Uniti. Butler present\u00f2 quindi un dilemma politico a Jackson che lo avrebbe indotto a cercare un accordo sulla Striscia al pi\u00f9 presto e di chiudere la guerra in atto.\nIl 3 aprile 1835, Jackson invi\u00f2 due rappresentanti da Washington D.C., Richard Rush dalla Pennsylvania e Benjamin Chew Howard dal Maryland, verso la citt\u00e0 di Toledo, per arbitrare il conflitto e trovare un compromesso per tutti e due i Governi coinvolti. La proposta, presentata il 7 aprile dello stesso anno, raccomand\u00f2 inoltre di rivagliare la precedente indagine fatta da Harris senza ulteriori interruzioni da parte del Michigan; tra l'altro, gli abitanti della zona coinvolta ebbero il permesso di istituire uno Stato indipendente con una sede governativa propria finch\u00e9 il congresso non avesse risolto definitivamente la faccenda.\nLucas, a malincuore, accett\u00f2 la proposta e si mise all'opera per sciogliere la sua milizia, rendendo il dibattito stabile. Tre giorni dopo partirono le elezioni politiche nella regione, le quali erano seguite dai legislatori dell'Ohio. Comunque, Mason rifiut\u00f2 l'accordo e continu\u00f2 a preparare armi e soldati per vincere la guerra.\nDurante le elezioni gli ufficiali dell'Ohio vennero infastiditi dalle autorit\u00e0 del Michigan a tal punto che i residenti della zona furono minacciati d'arresto se si sommettevano alle autorit\u00e0 dell'Ohio. L'8 aprile 1835, nella contea di Monroe, in Michigan, dove abitava il Maggiore Benjamin Stickney, arriv\u00f2 lo sceriffo del Michigan, un partigiano dell'Ohio. Nella prima fase di contatto tra i partigiani del Michigan e la famiglia di Stickney lo sceriffo arrest\u00f2 due persone provenienti dall'Ohio sotto l'Atto dei Dolori e delle Pene sulla base che essi, alle elezioni, avessero votato a favore dell'Ohio.\nBattaglia di Phillips Corners.\nFinita l'elezione, Lucas credette che, col lavoro dei suoi rappresentanti, la situazione si fosse calmata, nonostante ci\u00f2, chiese di vagliare un'ulteriore volta la linea di confine stabilita da Harris. Il progetto inizi\u00f2 con un incidente il 26 aprile 1835, quando la squadra di investigatori venne attaccata da cinquanta o sessanta uomini della milizia del Generale Brown. Questo fatto \u00e8 chiamato Battaglia di Phillips Corners. Questo nome \u00e8 anche usato per indicare l'intera Guerra di Toledo.\nGli investigatori scrissero a Lucas dopo l'aggressione definendola \"\u00abla benedizione del Sabbath\u00bb\". Perci\u00f2 la milizia del Michigan consigli\u00f2 loro di ritirare la ricerca. In seguito, nove dei loro uomini, che non vollero abbandonare la missione, furono costretti, con trenta o cinquanta colpi di pistole, a diventare prigionieri. Bench\u00e9 i dettagli della battaglia sono in controversia\u00a0\u2013 c'\u00e8 chi infatti ritiene che il Michigan accese un ampio fuoco senza sparare e costrinse tutti i membri del gruppo a ritirarsi, senza imprigionare nessuno, \u2013 la battaglia scaten\u00f2 l'ira sia degli abitanti dell'Ohio che di quelli del Michigan, peggiorando la situazione della guerra.\nSpargimento di sangue nell'estate del 1835.\nIn risposta alle accuse che la milizia del Michigan scaten\u00f2 sugli abitanti dell'Ohio, Lucas richiese una seduta non ordinaria dalla legislatura dell'Ohio l'8 giugno 1835 per superare molti atti controversi, come la Striscia di Toledo come capoluogo di contea della Contea di Lucas, lo stabilimento di una corte nella comune assemblea della citt\u00e0, una legge per prevenire il rapimento forzato di alcuni cittadini dell'Ohio dall'area per un costo totale di 300\u00a0000 dollari americani. La legislatura territoriale del Michigan rispose con una disponibilit\u00e0 di 315\u00a0000 dollari americani per fondare la milizia.\nNel maggio e nel giugno 1835 il Michigan abbozz\u00f2 una Costituzione di Stato, con la possibilit\u00e0 di avere una legislatura bicamerale, una corte suprema e altri componenti di un Governo di Stato funzionante. Comunque, il Congresso non era ancora disponibile a permettere al Michigan di entrare negli Stati Uniti, pertanto il Presidente Jackson vot\u00f2 contro l'entrata in esso del Michigan finch\u00e9 la Guerra di Toledo non sar\u00e0 finita.\nLucas ordin\u00f2 al suo aiutante e Generale Samuel Andrews di condurre un conteggio della milizia e furono trovati 10\u00a0000 soldati volontari pronti a combattere. Questa notizia esagerata vece andare gli abitanti dell'Ohio, perci\u00f2 la legislatura territoriale del Michigan os\u00f2 al \"milione\" dell'Ohio di entrare nella striscia con un benvenuto ospitale.\nDurante l'intera estate del 1835, i Governi di entrambi gli Stati continuarono gli esercizi militari per conquistare la Striscia di Toledo e la costante organizzazione di schermaglie e di tentativi di risoluzione del conflitto. I cittadini della Contea di Monroe si unirono assieme per arrestare la Guerra di Toledo. I partigiani dall'Ohio, infuriati dalla persecuzione, bersagliarono coloro che li avevano insultati con varie violenze fisiche. Le azioni legali non erano solo dilagate, ma servirono anche come base per le azioni di rappresaglia dalla parte opposta. I partigiani provenienti da entrambi gli Stati organizzarono dei gruppi di spie per mantenere le tracce degli sceriffi provenienti dalla Contea di Wood (Ohio) e dalla Contea di Monroe (Michigan).\nIl 15 luglio 1835 la vera e propria guerra, con tanto di morti e feriti, inizi\u00f2, e si sent\u00ec ancor di pi\u00f9 il desiderio di conquistare la striscia in disputa. Dalla Contea di Monroe il vicesceriffo del Michigan Joseph Wood arriv\u00f2 a Toledo per arrestare il Maggiore Benjamin Stickney, ma quando egli e i suoi figli resistettero, tutta la famiglia fu incarcerata. Durante la pena, Two Stickney, il figlio di Benjamin Stickney, pugnal\u00f2 Wood accoltellandolo e si diresse verso l'Ohio meridionale. Le ferite di Wood non furono tali da metterlo in pericolo di vita. Quando Lucas rifiut\u00f2 la domanda di Mason di estradare Two Stickney nel Michigan per un processo, Mason scrisse al Presidente Jackson in cerca di aiuto, suggerendo di riferire la questione alla Corte Suprema degli Stati Uniti. Al tempo del conflitto, comunque, non era stabilito che la Corte Suprema could avrebbe potuto risolvere la disputa dei confini e gli eventuali fatti correlati, perci\u00f2 Jackson declin\u00f2 la richiesta di Stevens Mason. In cerca di un accordo, Lucas inizi\u00f2 a sforzarsi per terminare il conflitto, ancora tramite l'intervento dei delegati del Congresso dell'Ohio.\nNell'agosto del 1835, con il forte desiderio di un nuovo Congresso dell'Ohio, il Presidente Jackson revoc\u00f2 Mason come Governatore del e nomin\u00f2 John \"Little Jack\" Horner al suo posto. In precedenza alla sostituzione del Presidente, Mason ordin\u00f2 a 1\u00a0000 militari del Michigan di andare a Toledo e di prevenire la prima sessione simbolica del Luogo Comune della Corte dell'Ohio. Bench\u00e9 quest'idea fosse stata popolare tra i residenti del Michigan, lo sforzo fall\u00ec: i giudici parteciparono a una riunione di mezzanotte e molti soldati provenienti dall'Ohio bloccarono quelli del Michigan sul fiume Maumee.\nLa Convenzione di Frostbitten e la conclusione della Guerra di Toledo.\nIl successore di Mason, Horner, prov\u00f2 a essere estremamente non popolare e la sua carriera fu molto corta. I residenti del Michigan lo disprezzarono a tal punto che lo accolsero nella capitale di Stato, allora Detroit, lanciandogli addosso delle verdure e bruciando la sua effigie. Nelle elezioni dell'ottobre 1835, gli elettori approvarono la bozza della costituzione e rielessero Mason come Governatore. Isaac Crary partecip\u00f2 alla stessa elezione e scelse il primo rappresentante al Congresso degli Stati Uniti proveniente dal Michigan. A causa della guerra, comunque, il Congresso rifiut\u00f2 questo nuovo membro. Due nuovi Senatori degli Stati Uniti, scelti dalla Legislatura di Stato nel novembre dello stesso anno, Lucius Lyon e John Norvell, furono eletti poco tempo dopo.\nIl 15 giugno 1836 Jackson firm\u00f2 un trattato che permise al Michigan di diventare uno Stato indipendente, ma solo a condizione di cedere all'Ohio la Striscia di Toledo. In cambio della concessione, il Michigan avrebbe avuto i tre quarti della Penisola superiore, chiamata successivamente Michigan superiore (la parte a est sarebbe quindi stata inclusa nello Stato). Parzialmente per orgoglio e parzialmente per l'inutilit\u00e0 della penisola ricoperta in gran parte da paludi, nel settembre del 1836 una convenzione speciale ad Ann Arbor, in Michigan, rifiut\u00f2 l'offerta, causando il prosieguo della Guerra di Toledo.\nAll'alba del 1836 il Michigan si trov\u00f2 in una crisi economica ed era sul punto di fallire e di essere costretto a unirsi ad un altro Stato a causa delle grandi spese per le milizie. Il Governo fu spinto ad accettare i 400\u00a0000 dollari americani offerti dal Governo degli Stati Uniti da distribuire ai cittadini, ma non a scopo politico. Il Michigan era costretto ad accettare.\nLa Guerra di Toledo fin\u00ec non ufficialmente il 14 dicembre 1836 con una seconda convenzione nella citt\u00e0 di Ann Arbor. I delegati accettarono quindi le condizioni stabilite dal Congresso degli Stati Uniti. Tuttavia, la risposta alla richiesta del Congresso fu controversa. Fu richiesta perci\u00f2 una nuova convenzione, ma la legislatura rifiut\u00f2, ritenendola illegale. Come conseguenza, il numero di abitanti del Michigan diminu\u00ec. Il congresso question\u00f2 la legalit\u00e0 di una nuova convenzione prima che ne venisse eseguita una nuova. A causa di questi fatti, fu creata una nuova convenzione, chiamata Convenzione di Frostbitten.\nIl 26 gennaio 1837 il Michigan fu finalmente ammesso agli Stati Uniti d'America come ventiseiesimo Stato, senza la Striscia di Toledo, che aveva ceduto all'Ohio. Inoltre, sebbene il Presidente Jackson fosse stato abile a rendere stabile l'elezione presidenziale di Martin Van Buren nel 1836, l'Ohio vot\u00f2 a favore per il Partito Whig con il candidato William Henry Harrison, nonostante Jackson, durante la Guerra di Toledo, fosse dalla parte dell'Ohio.\nFatti successivi alla Guerra di Toledo.\nUna volta ufficializzata la Convenzione di Frostbitten, l'Ohio appar\u00ec il vincitore del conflitto. Il Michigan superiore (o Penisola superiore) era considerato un territorio inutile e senza risorse economiche importanti e ricoperto da paludi da molte delle persone abitanti in quell'area. Le vaste risorse minerarie dell'area erano sconosciute finch\u00e9 non furono scoperte riserve di rame nella Penisola di Keweenaw e di miniere di ferro nel Michigan superiore; questa scoperta avrebbe poi favorito la creazione di molti posti di lavoro nel periodo a cavallo tra la fine del XIX secolo e l'inizio del XX secolo, portando al Michigan una ricchezza che avrebbe compensato di gran lunga quanto era stato perso con la Striscia di Toledo. E Toledo, per l'importanza del porto che crea collegamenti in tutto l'Ohio, fu definita una grande conquista per l'Ohio. Lo Stato che, seppur non coinvolto direttamente nel conflitto, ebbe maggiori perdite dal suo esito fu il Wisconsin: senza la Guerra di Toledo il Michigan superiore, ricco di risorse minerarie, sarebbe probabilmente diventato suo.\nDifferenti opinioni sulla localizzazione del confine citato dalla \"Mitchell Map\" sorsero nel 1915. Furono inviate perci\u00f2 delle persone per controllare la verificabilit\u00e0 della linea di confine stabilita da Harris, ma, in questo caso, il lavoro gl'investigatori frutt\u00f2 diversi risultati rispetto a quelli stabiliti da Harris. Questo prevenne la posizione di Stato di alcuni residenti nei pressi del confine, causando, a volte, il possedimento di terre in entrambi gli Stati. La linea di confine stabilita nel 1915 era delineata da 71 massi di granito, larghi 12 pollici (ossia 30 centimetri) e alti 18\u00a0pollici (ossia 45 centimetri). Una volta completato questo lavoro, i Governatori dei due Stati, Woodbridge Nathan Ferris, del Michigan, e Frank Willis, dell'Ohio, furono d'accordo sul nuovo confine.\nTracce della linea originale stabilita dall'Ordinanza possono essere trovate nell'Ohio nord-occidentale e nell'Indiana settentrionale. Il confine settentrionale della Contea di Ottawa, in Ohio, lo mostra molto nitidamente, come in altre citt\u00e0 di confine dell'Ohio. Molte vecchie strade con direzione nord-sud o viceversa rappresentano il confine antico, forzando il traffico a proseguire a est quando il confine cambia direzione. Il confine \u00e8 identificato sulle carte topografiche USGS come \"South [Boundary] Michigan Survey\", ossia \"Ricerca [del confine] meridionale del Michigan\" e nella Contea di Lucas e nella Contea di Fulton le mappe stradali dell'Ohio le denominano \"Old State Line Road\", cio\u00e8 \"Strada del vecchio confine di Stato\".\nBench\u00e9 il nuovo confine era stato fissato, tra il Michigan e l'Ohio ci furono vari disaccordi, soprattutto per quanto riguardava il confine verso est, quello che correva sul lago Erie. Nel 1973 i due Stati ottennero finalmente un'udienza nella Corte Suprema degli Stati Uniti per risolvere la competizione del confine orientale. In questa udienza, stabil\u00ec che il confine tra i due Stati, al posto di correre su tutto il lago Erie, avrebbe fatto angolo a nord-est, come era descritto nella Costituzione dell'Ohio, senza quindi una linea di confine dritta. Una conseguenza della decisione presa dalla Corte consisteva nel fatto che la piccolissima Isola di Turtle, prima appartenente esclusivamente al Michigan, sarebbe stata divisa in due in quanto appartenente a entrambi gli Stati. Questa decisione fu l'ultima al riguardo del confine, mettendo quindi fine agli anni di dibattito dei territori tra l'Ohio e il Michigan.\nNei tempi moderni il maggiore fattore di rivalit\u00e0 tra il Michigan e l'Ohio \u00e8 la competizione nel football americano. La precedente Striscia di Toledo \u00e8 spaccata e le zone circostanti sono caratterizzate dalle citt\u00e0 di Ann Arbor in Michigan e di Columbus in Ohio."}
{"id": "1796116", "revid": "110157", "url": "https://it.wikipedia.org/wiki?curid=1796116", "title": "Caibi", "text": "Caibi \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3.\nI primi coloni arrivarono in questa zona nel 1926, erano immigrati che provenivano dal Rio Grande do Sul, ed erano discendenti di italiani. La prima chiesa fu eretta nel 1934, e fu consacrata a san Domenico."}
{"id": "1796119", "revid": "16404429", "url": "https://it.wikipedia.org/wiki?curid=1796119", "title": "Marshall Bruce Mathers", "text": ""}
{"id": "1796122", "revid": "767487", "url": "https://it.wikipedia.org/wiki?curid=1796122", "title": "Cordilheira Alta", "text": "Cordilheira Alta \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1796123", "revid": "121119340", "url": "https://it.wikipedia.org/wiki?curid=1796123", "title": "Cellula dendritica", "text": "Le cellule dendritiche (Dendritic Cell, DC) sono cellule APC specializzate nella cattura di antigeni (Ag). Le DC possono internalizzare l'antigene e processarlo per la sua presentazione ai linfociti T, oppure mantenerlo sulla loro superficie in forma nativa e disponibile ai linfociti B specifici per quel determinato antigene.\nStoria.\nFurono identificate per la prima volta nel 1973, quando Ralph Steinman riusc\u00ec ad individuarle in una cavia da laboratorio, nella milza. Proprio in quell'occasione vennero considerate come cellule del sistema immunitario. \nLa loro coltivazione fu resa possibile solo nel 1992 da Jacques Banchereau. Per quanto riguarda la loro citotossicit\u00e0 le scoperte sono avvenute negli anni successivi portando nel 1996 la scoperta su dei topi.\nMorfologia.\nA particolari livelli di sviluppo, danno origine a estensioni ramificate, i dendriti, che danno alla cellula il suo nome. Ad ogni modo, queste non hanno alcuna particolare relazione con i neuroni, i quali posseggono ugualmente simili appendici.\nCellule dendritiche immature vengono anche chiamate \"cellule velate\", nel quale caso posseggono estesi 'veli' citoplasmatici piuttosto che dendriti.\nTipi.\nI due tipi principali sono: le \"DC convenzionali\" e le \"DC plasmacitoidi\".\nOgni DC pu\u00f2 poi essere classificata come \"matura\" o \"immatura\" a seconda che abbia o meno incontrato l'antigene. Le cellule immature in genere non possono attivare i linfociti T, ma possono esporre antigeni self per selezionare quelli pi\u00f9 autoreattivi (e quindi pericolosi).\nDC convenzionali.\nLe cellule dendritiche convenzionali (precedentemente note come DC mieloidi) derivano da progenitori midollari e costituiscono la maggiore sottopopolazione di DC. Hanno la capacit\u00e0 unica di migrare negli organi linfoidi secondari dopo aver incontrato l'antigene per esporlo sulla superficie ed attivare i linfociti T. Le dendritiche presenti negli epiteli sono denominate cellule di Langerhans, mentre negli altri tessuti DC interstiziali o dermiche. Negli epiteli le cellule di Langerhans, pur costituendo meno dell'1% delle cellule totali coprono con i loro prolungamenti il 25% della superficie cutanea.\nSi suddividono in tre tipologie:\nLe cellule cDC producono soprattutto TNF, INF-\u03bb , IFN-\u03b2 e IL-12. Presentano recettori come TLR4 e TLR3, che attraverso IRF3 porta alla produzione di IFN-\u03b2, oltre che RLR come RIG-1 e MDA5 che riconoscono Dna virale e attivano TBK1 e IKK\u03b5.\nDC plasmacitoidi.\nLe cellule dendritiche plasmacitoidi, pur avendo un'origine mieloide, assomigliano alle plasmacellule e subiscono una trasformazione morfologica dopo attivazione. Di numero limitato sono presenti nelle zone T della milza e dei linfonodi dove secernono grandi quantit\u00e0 di IFN di tipo I.\nSono specializzate nella produzione di altissimi livelli di IFN-\u03b1 (durante infezioni virali) in risposta a stimoli captati grazie a recettori come TLR7, TLR9, TLR8. Inoltre si \u00e8 visto che presentano pure RLR e recettori di DNA citoplasmatico come DHX36, DHX9.\nI recettori portano all'attivazione della via Myd88 dipendente e quindi attiva NF-\u03baB e IRF7.\nDC follicolari.\nLe cellule dendritiche follicolari si trovano solamente nei follicoli linfoidi e presentano diverse differenze rispetto alle altre DC. Innanzitutto esprimono diversi recettori per il complemento (come CR2) e per le Fc delle immunoglobuline. Non sono di origine midollare e non esprimono molecole MHC di classe II. Presentano comunque lunghi processi citoplasmatici che per\u00f2 vanno a formare un'intelaiatura che fa da base per il centro germinativo dei follicoli. I linfociti B che proliferano con elevata velocit\u00e0 vanno a costituire una zona pi\u00f9 scura nel centro germinativo che presenta poche FDC. I pochi linfociti B non proliferanti, invece, migrano verso la zona chiara del centro, ricca di FDC, con le quali entrano in contatto insieme ai linfociti T follicolari.\nFunzioni.\nLe cellule dendritiche sono APC professionali presenti in piccole quantit\u00e0 nei tessuti a contatto con l'ambiente esterno, principalmente nella cute, dove \u00e8 presente una sottopopolazione nota come cellule di Langerhans, e negli epiteli delle vie respiratorie e del tratto gastrointestinale. Possono anche essere trovate in uno stato immaturo nel sangue. Sono le APC pi\u00f9 efficaci nella presentazione dell'antigene ai linfociti T in ragione della loro localizzazione, della capacit\u00e0 di captare antigeni microbici, di migrare in aree specifiche dei linfonodi e di esprimere alti livelli di proteine costimolatorie che non vengono espresse da macrofagi, linfociti B, cellule endoteliali vascolari e altri tipi di cellule che occasionalmente possono fungere da APC.\nIl loro compito principale \u00e8 quello di catturare antigeni mediante i loro recettori di membrana, internalizzarli per endocitosi e processarli in peptidi in grado di legarsi a MHC di classei II. In seguito al legame con un antigene, le cellule dendritiche si trasformano da immature in APC. Questo passaggio \u00e8 caratterizzato dalla cessazione dell'espressione di recettori come il frammento Fc o quello per il mannosio e dalla stimolazione da parte di citochine prodotte localmente come TNF-\u03b1, grazie al quale perdono l'adesivit\u00e0 con l'epitelio circostante e IFN\u03b3, che aumenta l'espressione di MHC e CCR7. Questo recettore permette alle cellule dendritiche di migrare negli organi linfoidi secondari attraverso i vasi linfatici afferenti seguendo il gradiente di concentrazione delle chemochine che si legano ad esso. Una volta giunte in quegli organi, interagiscono con le cellule T e le cellule B specifiche per quel dato antigene per dare avvio alla risposta immunitaria adattativa. L'incontro tra cellule dendritiche e linfociti T naive \u00e8 favorito dal fatto che entrambi esprimono CCR7 e quindi tendono a localizzarsi nelle stesse aree all'interno del linfonodo. Le cellule dendritiche mediante stimolazione crociata possono anche presentare antigeni extracellulari di cellule tumorali o infettate da virus precedentemente fagocitate a linfociti CD8+ tramite MHC di classe I. All'interno dei centri germinativi le cellule dendritiche follicolari sono infine in grado di presentare antigeni a linfociti B attivati. "}
{"id": "1796128", "revid": "110157", "url": "https://it.wikipedia.org/wiki?curid=1796128", "title": "Coronel Freitas", "text": "Coronel Freitas \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1796132", "revid": "729019", "url": "https://it.wikipedia.org/wiki?curid=1796132", "title": "Lombok", "text": "Lombok \u00e8 un'isola indonesiana che fa parte dell'arcipelago delle Piccole Isole della Sonda, anche chiamate Nusa Tenggara (isole sud-orientali). Lo stretto di Lombok la separa dall'isola di Bali a ovest, mentre lo stretto di Alas dall'isola di Sumbawa a est. A nord ovest della costa di Lombok c'\u00e8 un arcipelago di 3 piccole isole, le Isole Gili.\nDescrizione.\nL'isola, che possiede una forma vagamente circolare, si estende su una superficie totale di circa 4725\u00a0km\u00b2, \u00e8 divisa in tre distretti: \nLa capitale amministrativa e la citt\u00e0 pi\u00f9 grande dell'isola \u00e8 Mataram, mentre il punto pi\u00f9 alto \u00e8 il vulcano Rinjani a 3726 metri sul livello del mare. Nel 2014 l'isola possedeva una popolazione di abitanti. Possiede spiagge meravigliose, in modo particolare sulla costa sud ed \u00e8 circondata da una trentina di piccole isole. L'isola \u00e8 a maggioranza musulmana ma nella parte occidentale sono presenti diversi siti induisti e terrazze di risaie costruiti nel '700 dai vicini balinesi. Nel 2011 ha aperto il primo aeroporto internazionale, nei pressi di Praya. Quest'isola \u00e8 nota anche per aver ospitato una delle eruzioni pi\u00f9 violente avvenute sul pianeta in epoca storica, quella del Samalas nel 1257."}
{"id": "1796134", "revid": "110157", "url": "https://it.wikipedia.org/wiki?curid=1796134", "title": "Cunha Por\u00e3", "text": "Cunha Por\u00e3 \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1796137", "revid": "287204", "url": "https://it.wikipedia.org/wiki?curid=1796137", "title": "Cunhata\u00ed", "text": "Cunhata\u00ed \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Chapec\u00f3."}
{"id": "1796141", "revid": "22475", "url": "https://it.wikipedia.org/wiki?curid=1796141", "title": "Stadio Benito Villamar\u00edn", "text": "Lo Stadio Benito Villamar\u00edn (sp. \"Estadio Benito Villamar\u00edn\"), gi\u00e0 noto come \"Manuel Ruiz de Lopera\" e \"Municipal de Heli\u00f3polis\", \u00e8 uno stadio di calcio della citt\u00e0 andalusa di Siviglia, in Spagna.\nOspita le partite casalinghe del Real Betis Balompi\u00e9 e pu\u00f2 contenere spettatori.\nStoria.\nInaugurato nel 1929, gi\u00e0 dal 1982 al 1997 era intitolato a Benito Villamar\u00edn, storico presidente della formazione andalusa negli anni cinquanta e sessanta. Successivamente fu intitolato al presidente Manuel Luiz de Lopera, che decise di ristrutturare l'impianto rendendolo pi\u00f9 moderno, aumentando anche la capienza, da circa a spettatori.\nNel 2010, dopo dieci anni, \u00e8 ritornato alla vecchia denominazione. Tra il 2016 e il 2017 fu effettuato un ampliamento dello stadio, con la costruzione del secondo anello sopra il \"Gol Sur\", in modo da aumentare ulteriormente la capienza fino a spettatori, che ne fanno il pi\u00f9 grande stadio dell'Andalusia ed il quarto pi\u00f9 grande della Spagna.\nNel 2018-2019 ha ospitato la finale della Coppa del Re.\nPartite internazionali.\nDurante la sua storia ha ospitato due partite del Campionato mondiale di calcio 1982;\nDa ricordare anche la gara tra e Malta, valida per le qualificazioni all'europeo 1984, vinta per 12-1 dagli spagnoli, che riuscirono a qualificarsi per la fase finale a danno dei (che per\u00f2 avevano esaurito tutti gli impegni) per il maggior numero di reti fatte."}
{"id": "1796146", "revid": "2128848", "url": "https://it.wikipedia.org/wiki?curid=1796146", "title": "Lepilemur edwardsi", "text": "Il lepilemure di Milne-Edwards (\"Lepilemur edwardsi\" Major, 1894) \u00e8 una specie di lemure endemica del Madagascar.\nDistribuzione.\nLa specie \u00e8 diffusa nella zona occidentale dell'isola, nell'area compresa fra i fiumi Mahajamba e Betsiboka, dove preferisce le zone di foresta decidua secca.\nDescrizione.\nDimensioni.\nMisura al massimo mezzo metro di lunghezza, di cui circa met\u00e0 spetta alla coda.\nAspetto.\nL'aspetto e le movenze richiamano quelli del galagone: il pelo \u00e8 lanoso e grigio nel complesso, con disegni tendenti al bruno-giallastro su tutto il corpo, mentre sul ventre tende a diventare bianco-giallastro. Dello stesso colore \u00e8 anche la coda, mentre sulla nuca \u00e8 presente una striatura di pelo scuro che prosegue lungo tutta la spina dorsale.\nLe orecchie sono appuntite, grandi, rivolte in avanti ed attaccate lateralmente rispetto al cranio, che presenta occhi di color marrone scuro di dimensioni medio-grandi.\nComportamento.\nSi tratta di animali notturni e prevalentemente arboricoli. Sono tendenzialmente solitari, ma li si pu\u00f2 trovare anche in gruppi, solitamente composti da una femmina e da uno o pi\u00f9 suoi figli. Ambedue i sessi non tollerano invasioni del proprio territorio da parte di animali dello stesso sesso: quando per\u00f2 accade un evento del genere, questi animali inscenano atteggiamenti intimidatori volti a spaventare l'intruso, come lo scuotere dei rami o l'emettere versi minacciosi.\nI territori dei maschi (che hanno maggiore estensione) tendono a sovrapporrsi nelle zone periferiche a quelli di pi\u00f9 femmine: a volte, questi ultimi sono del tutto inglobati nel territorio del maschio.\nAlimentazione.\nCome tutti i congeneri, si nutre prevalentemente di foglie, in particolare quelle morenti o morte degli alberi di \"Tabemaemontana modesta\"; integra per\u00f2 la dieta anche con altro materiale vegetale, come frutti e fiori.\nDopo una prima digestione, la specie ridigerisce le proprie feci (ciecotrofismo), in modo da riuscire a demolire la maggior parte della cellulosa presente.\nRiproduzione.\nIl maschio si accoppia con tutte le femmine che hanno il territorio confinante od incluso totalmente o parzialmente nel suo. La gestazione dura circa 4 mesi, al termine dei quali viene dato alla luce un unico piccolo, gi\u00e0 abbastanza ben sviluppato, che viene trasportato attaccato al petto della madre, che lo lascia su un ramo mentre si nutre."}
{"id": "1796153", "revid": "409613", "url": "https://it.wikipedia.org/wiki?curid=1796153", "title": "Villa La Torraccia", "text": " \nVilla La Torraccia si trova a Fiesole in via delle Fontanelle 24.\nStoria.\nOriginariamente, nel XV secolo, la villa appartenne alla famiglia Dazzi, fino al 1532 quando pass\u00f2 in dote a Carlo di Niccol\u00f2 Federighi e poco dopo (nel 1540) fu venduta ai fratelli Giovanni e Cristofano Alessandri. Essi ingrandirono l'antica dimora ottenendo un aspetto tipicamente fiorentino con un piano terra, in stretta connessione col giardino circostante, e un primo piano di servizio. Pass\u00f2 pi\u00f9 volte di mano in mano. Nel Seicento fu dei Bini (il cui stemma si trova sul camino di un salotto al pian terreno), poi al conte Guido della Gherardesca. \nAll'inizio dell'Ottocento pervenne ai Landor, poi alla famiglia Fiske, i quali diedero al complesso l'aspetto odierno, aggiungendo un ulteriore piano e facendo creare la colombaia. Altre famiglie straniere vi vissero (i Richardson e i Dapples) prima di passare allo Spedale degli Innocenti, il cui stemma, un bambino fasciato, campeggia ancora oggi sopra il portale centrale. \nOggi \u00e8 sede della Scuola di Musica di Fiesole.\nArchitettura.\nSi arriva alla villa tramite un viale alberato che parte a destra della basilica di San Domenico, fino allo spiazzo che guardando dalla strada \u00e8 nascosto da cipressi e querce piantati dai Landor nel XIX secolo.\nLa villa si eleva per due piani pi\u00f9 il pian terreno e la colombaia secondo l'aspetto datole nell'Ottocento. Un ulteriore piano seminterrato, sfruttando la pendenza del terreno, emerge all'esterno alla base della facciata posteriore. La parte inferiore della facciata principale \u00e8 cinquecentesca ed \u00e8 dominata da quattro finestre inginocchiate al pian terreno, con al centro il portone al quale si accede da tre gradini. Le finestre per primo piano non sono originali e dai semplici davanzali cinquecenteschi si crearono nell'Ottocento le attuali aperture con balaustra e architrave in pietra serena. Alla stessa epoca risalgono le finestre architravate del secondo piano. La colombaia originariamente aveva solo tre aperture, sostituite in seguito dalla loggetta attuale con cinque arcate su colonnine. \nLa facciata posteriore \u00e8 pi\u00f9 movimentata, con la parte centrale, corrispondente alla scalinata interna, che ha le aperture a livelli sfasate rispetto alle ali laterali. Il portale centrale, con bugne quadrate e un timpano arcuato, corrisponde al piano seminterrato ed \u00e8 sormontato da una struttura di tre aperture consecutive, delle quali la centrale ha balaustra e timpano rettangolare, mentre le laterali hanno un architrave, in un'interpretazione che assomiglia a una serliana spezzata. Altre aperture hanno timpani e/o balaustre e qua e l\u00e0 si trovano alcuni oculi incorniciati dalla pietra, che movimentano ulteriormente l'insieme. La parte centrale e le due laterali (delle quali quella di sinistra sporge ad avancorpo) sono poi profilate dal bugnato in pietra sugli spigoli e coperte da gronde sporgenti. \nL'interno della villa \u00e8 centrato sullo scalone che porta ai piani. Purtroppo non si sono conservati ambienti di pregio architettonico a parte alcune salette come quella al pian terreno con due colonne, un grande camino in pietra con lo stemma dei Bini e dodici pannelli dipinti, collocati in una fascia superiore, con le \"Sibille\".\nI giardini.\nDavanti alla villa si estende un arioso prato circondato da alberi ad alto fusto. Il giardino murato all'italiana si trova invece sul lato sud-ovest, con quattro aiuole simmetriche disposte attorno a una vasca centrale e chiuse da un cordolo in pietra serena. A fianco delle scale di accesso si trova una serra a gradoni, mentre sul lato sud si apre la limonaia, ricovero invernale degli agrumi in orcio del giardino, tra i quali spiccano alcuni rari esemplari di arancio amaro. Verso ovest due colonne con decorazioni in cotto incorniciano la veduta sul paesaggio fiorentino.\nAttraverso due cancelli, che si aprono in un muro con decorazioni in cotto e nicchie con statue, si pu\u00f2 arrivare a un altro piccolo spazio verde con un parto e aiuole geometriche. Qui si trova anche un piccolo edificio usato come giardino."}
{"id": "1796154", "revid": "1442080", "url": "https://it.wikipedia.org/wiki?curid=1796154", "title": "Cryptorhamphidae", "text": "Cryptorhamphidae \u00e8 una piccola famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente due specie presenti in Oceania.\nDescrizione.\nQuesti insetti hanno un corpo piuttosto lungo, con tegumento punteggiato sulle emielitre e sulla parte ventrale del corpo. Il capo \u00e8 provvisto di ocelli ed ha antenne e rostro di 4 segmenti. Le emielitre hanno la membrana percorsa 4-6 nervature longitudinali. L'addome porta gli stigmi tutti in posizione dorsale ed \u00e8 provvisto di tricobotri sugli urosterniti V e VI.\nBiologia e diffusione.\nLa biologia \u00e8 sconosciuta. Gli stessi ritrovamenti non offrono molte indicazioni, in quanto gli esemplari sono stati raccolti da varie piante e, talvolta, sui semi.\nL'areale della famiglia \u00e8 limitato alle regioni temperate dell'Australia e alle Isole Figi (Melanesia).\nSistematica.\nComplessivamente i Cryptorhamphidae sono rappresentati da quattro sole specie, ripartite fra due generi:"}
{"id": "1796155", "revid": "834", "url": "https://it.wikipedia.org/wiki?curid=1796155", "title": "Basilica di San Domenico (Fiesole)", "text": ""}
{"id": "1796158", "revid": "626258", "url": "https://it.wikipedia.org/wiki?curid=1796158", "title": "Joe Tacopina", "text": "Biografia.\nNasce a New York nel 1966 da genitori italiani, Cosmo (1917-2011), originario di Roma, quartiere Monte Mario, e Josephine Tacopina (nata Oliva; 1924-2019), di famiglia originaria di Montelepre, in provincia di Palermo. Il padre era un commerciante di scatole per l'imballaggio, mentre la madre era addetta alla contabilit\u00e0 presso il New York City Fire Department.\nCresciuto a Brooklyn, Tacopina frequenta dapprima lo Skdimore College di Saratoga Springs, e successivamente la University of Bridgeport, nel Connecticut, dove nel 1991 consegue la laurea in legge. Lavora per tre anni al District Attorney\u2019s Office di Kings County, a New York, e nel 1994 apre il suo studio legale \"Tacopina Law\", con sede a Manhattan. \nGrazie alla propria intraprendenza ed eloquenza oratoria si afferma presto tra gli avvocati pi\u00f9 in vista del foro newyorkese, assumendo la difesa di personaggi come l'ex capo del New York Police Department Bernard Kerik, l'attore Lillo Brancato, Joran Van Der Sloot (sospettato della misteriosa scomparsa della ragazza Natalee Holloway dalla High school di Aruba) e il velista italiano Chico Forti.\nTacopina ha occasionalmente collaborato con il mondo televisivo statunitense: \u00e8 stato ingaggiato come opinionista giudiziario da Fox News e MSNBC; per la ABC ha invece seguito come corrispondente il processo per l'omicidio di Meredith Kercher a Perugia.\nAttivit\u00e0 nel calcio.\nNel 2008 tenta, senza riuscirci, la scalata al club di calcio del , attraverso il fondo d'investimento TAG Partners LLC, di cui \u00e8 uno dei tre soci, e il presidente.\nNel 2011, Tacopina \u00e8 co-fondatore della Madison Avenue Sports and Entertainment (MadAve), che fa parte della cordata americana, capitanata da Thomas DiBenedetto, divenuta proprietaria della . Tacopina ricopre subito un ruolo di primo piano nella gestione del club giallorosso e dal 27 ottobre 2011 diventa ufficialmente membro del consiglio di amministrazione dell'AS Roma, ricoprendo anche il ruolo di vicepresidente del club.\nL'8 settembre 2014, si dimette dal CdA e da vicepresidente della Roma per tentare nuovamente la scalata al Bologna. Il 17 settembre firma un preaccordo per rilevare il club insieme al magnate italo-canadese Joey Saputo. L'8 ottobre, in tarda serata, l'offerta di Tacopina viene accettata dal CdA del Bologna F.C., assumendo ufficialmente il successivo 15 ottobre la carica di presidente del Bologna. Riportata subito la squadra in Serie A, il 20 settembre 2015 si dimette dalla carica di presidente con una buonuscita di 3,5 milioni di euro, in contrasto con il proprietario del club Joey Saputo.\nIl 6 ottobre 2015, diventa azionista di riferimento del Venezia, che milita in Serie D, e di cui assume la presidenza. Il progetto si rivela sin da subito ambizioso, con la scelta di Giorgio Perinetti come direttore sportivo e di Filippo Inzaghi come allenatore. Con i lagunari vince due campionati consecutivi, riportando il club nel 2017 in Serie B dopo 12 anni. Il 18 febbraio 2020, cede la carica e le quote azionarie del club veneto.\nIl 16 gennaio 2021, Tacopina firma un preliminare dove si impegna ad acquistare il 100% del pacchetto azionario del Calcio Catania, che milita in Serie C. A giugno per\u00f2 Tacopina si tira indietro a causa di alcuni contrasti con i proprietari del club.\nNel mentre mostra interesse per la SPAL (Ferrara), da un anno retrocessa in Serie B dopo tre anni in massima serie, alla quale fa poi arrivare la propria proposta di acquisto. Il 16 luglio 2021 firma un preliminare in cui si impegna all\u2019acquisto della totalit\u00e0 delle quote della societ\u00e0 ferrarese. Il 13 agosto successivo acquista ufficialmente una prima parte delle quote della societ\u00e0, diventandone presidente, alla quale seguir\u00e0 l\u2019altra parte a gennaio 2022."}
{"id": "1796160", "revid": "16404891", "url": "https://it.wikipedia.org/wiki?curid=1796160", "title": "Nebrasca", "text": ""}
{"id": "1796176", "revid": "810736", "url": "https://it.wikipedia.org/wiki?curid=1796176", "title": "Oren O'Neal", "text": "Nella NFL.\nStagione 2007\nPreso come 175 scelta dagli Oakland Raiders, \u00e8 sceso in campo per la prima volta in una partita ufficiale il 7 settembre contro i Detroit Lions mentre da titolare ha debuttato il 23 dicembre a Jacksonville contro i Jacksonville Jaguars. Ha giocato 14 partite di cui una da titolare ricevendo una volta sola per una yard.\nStagione 2008\nSi \u00e8 fatto male nella 3\u00aa partita di preseason al ginocchio sinistro. Purtroppo l'infortunio lo ha costretto a stare fuori per tutta la stagione, il 25 agosto \u00e8 stato messo sulla lista infortunati.\nStagione 2009\nTornato dal brutto infortunio dalla stagione precedente ha giocato 4 partite di cui una da titolare facendo una corsa per nessuna iarda. Ha subito un infortunio alla caviglia prima della 5 settimana che lo ha fermato ancora per il resto della stagione. Il 16 ottobre \u00e8 stato messo sulla lista infortunati.\nStagione 2010\nIl 30 aprile \u00e8 stato rilasciato.\nVittorie e premi.\nNessuno."}
{"id": "1796183", "revid": "1369234", "url": "https://it.wikipedia.org/wiki?curid=1796183", "title": "Bruno Lan\u00e7a de Andrade", "text": "Carriera.\nOriginario di San Paolo, cresce calcisticamente nell'Atletico Paranaense, in cui trascorre due anni in prima squadra dal 2002 al 2004, quando passa alla Juventude, dove rimane una stagione, collezionando 7 presenze e segnando un gol.\nNella sezione estiva di calciomercato del 2005 approda nel massimo campionato italiano alla . Dopo aver esordito in Serie A in Reggina- (1-2) il 26 ottobre 2005, sostituendo al 76' Filippo Carobbio, la sua esperienza italiana \u00e8 praticamente finita, e nel 2006 torna in patria al Santa Cruz, nella S\u00e9rie A brasiliana: trova spazio con 11 presenze e un gol.\nNel 2007 si trasferisce in Cina al Wuhan, club della massima serie cinese. Il 22 febbraio 2008 firma per il Mirassol, nella Serie A1 del Campionato Paulista. A gennaio 2009 si accasa al Noroeste, sempre nella A1 Paulista, risolvendo il contratto circa un mese dopo. Da febbraio a maggio 2009 milita nel Linense."}
{"id": "1796184", "revid": "2122884", "url": "https://it.wikipedia.org/wiki?curid=1796184", "title": "Giorgio Melazzi", "text": "Biografia.\nAppartiene ai doppiatori italiani attivi negli studi di Milano.\nLavora spesso in radio e in pubblicit\u00e0, si esibisce anche in numerose opere teatrali, molte delle quali dirette da lui stesso.\n\u00c8 conosciuto principalmente per aver dato la voce all'ispettore Gadget, nella serie animata \"L'ispettore Gadget\"; Max Payne, personaggio protagonista dell'omonima serie di videogiochi e Master Chief nella serie \"Halo\". Doppi\u00f2 negli anni Novanta anche Stan Laurel (lo Stanlio di Stanlio e Ollio) assieme ad Enrico Maggi in alcune comiche per una ditta di Milano.\nDoppiaggio.\nWebserie.\n\"Master Chief\" in \"\""}
{"id": "1796186", "revid": "106908", "url": "https://it.wikipedia.org/wiki?curid=1796186", "title": "Daejeon World Cup Stadium", "text": "Il Daejeon World Cup Stadium (\ub300\uc804 \uc6d4\ub4dc\ucef5 \uacbd\uae30\uc7a5) \u00e8 uno stadio di calcio situato a Daejeon (Corea del Sud).\nVenne inaugurato nel 2001, un anno prima del mondiale nippo-coreano, e ospita le gare interne del Daejeon Citizen Football Club, la squadra locale.\nDurante il Mondiale 2002 ospit\u00f2 tre gare, tra cui l'ottavo di finale tra Italia e Corea del Sud, vinto dai coreani per 2-1 al golden gol."}
{"id": "1796189", "revid": "767487", "url": "https://it.wikipedia.org/wiki?curid=1796189", "title": "La duchessa di Langeais", "text": "La duchessa di Langeais (\"Ne touchez pas la hache\") \u00e8 un film del 2007 diretto da Jacques Rivette.\nIl soggetto \u00e8 tratto dal romanzo omonimo di Honor\u00e9 de Balzac pubblicato nel 1837.\nTrama.\nLa vicenda ha luogo nel periodo della Restaurazione. Il generale di Montriveau, innamorato follemente della duchessa di Langeais, che gli si era sempre rifiutata, scopre con sgomento che la donna \u00e8 sparita. Aiutato da una loggia potente di massoni, la rintraccia presso un convento spagnolo dove questa si \u00e8 rifugiata sotto il nome di suor Teresa.\nLa donna accetta di incontrarlo solo in presenza della madre superiora alla quale per\u00f2 fa credere che l'uomo sia suo fratello. Alla fine, per\u00f2, non riesce a nascondere la passione a lungo nascosta per il generale e comincia una lunga confessione che la porta a ricordare i tempi in cui, come duchessa, prendeva in giro il mondo, insieme al marito, disprezzando tutti i suoi spasimanti..."}
{"id": "1796193", "revid": "287204", "url": "https://it.wikipedia.org/wiki?curid=1796193", "title": "Zh\u012dgu\u0101n", "text": ""}
{"id": "1796196", "revid": "36426", "url": "https://it.wikipedia.org/wiki?curid=1796196", "title": "Villa la Torraccia", "text": ""}
{"id": "1796197", "revid": "106908", "url": "https://it.wikipedia.org/wiki?curid=1796197", "title": "Aeroporto di Budapest Ferihegy", "text": ""}
{"id": "1796200", "revid": "1086846", "url": "https://it.wikipedia.org/wiki?curid=1796200", "title": "Associazione Calcio Fiorentina 1994-1995", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1994-1995.\nStagione.\nNella stagione 1994-1995 la neopromossa Fiorentina disput\u00f2 il cinquantanovesimo campionato di Serie A della sua storia, chiudendo decima. Dopo l'anno in Serie B, lasciarono la squadra Effenberg, Bruno, Carobbi e Faccenda. I nuovi arrivi furono il brasiliano M\u00e1rcio Santos, vincitore del Mondiale 1994, il portoghese Manuel Rui Costa, Sandro Cois e Andrea Sottil. Dopo un inizio incoraggiante, contraddistinto dalla grande vena realizzativa del centravanti Gabriel Batistuta, la Fiorentina nel mese di gennaio inizia a scricchiolare (complice un richiamo alla preparazione atletica) e non riesce a qualificarsi per la zona Uefa.\nTra i giocatori, positiva la prova dell'esordiente Rui Costa, mentre delude il neo campione del Mondo Marcio Santos. Buona anche la prova del giovane portiere padovano Francesco Toldo, alla prima stagione in serie A. Baiano, che deve fare da spalla al bomber argentino, segna solamente due reti, mentre la difesa \u00e8 messa sotto accusa specie dopo il pesante rovescio 2-8 contro la Lazio. Da ricordare il 5-2 di Napoli, il 6-3 al Torino, le quattro vittorie consecutive autunnali ma anche e il clamoroso 2-3 patito a Torino contro la Juventus, dopo essere stati in vantaggio 2-0. La Viola perse anche fuori casa contro il Torino, con rete del futuro bianconero Pessotto: da notare che, in quella partita contraddistinta dal ghiaccio, tra le file viola solo Malusci riusciva a stare in piedi grazie alle scarpe prestate dal mister Ranieri.\nBatistuta si laure\u00f2 capocannoniere del campionato con 26 reti, eguagliando il record di gol stagionali in maglia viola per un giocatore, che apparteneva a Kurt Hamrin (1958-1959); segnando consecutivamente in tutte le prime undici giornate, l'argentino batt\u00e9 un altro record, quello di Pascutti che nel Bologna si era fermato a quota dieci. In Coppa Italia la Fiorentina pass\u00f2 i primi due turni, contro Udinese e Sampdoria, ma si arrese al terzo turno. Perse 2-0 a Parma e 2-1 in casa, venendo cos\u00ec eliminata: ma non dovr\u00e0 attendere molto per gioire.\nLa media degli spettatori per partita allo Stadio Artemio Franchi fu di .\nMaglie e sponsor.\nLo sponsor ufficiale per la stagione 1994-1995 fu Sammontana, mentre il fornitore di materiale tecnico fu Uhlsport.\nOrganigramma societario.\nArea direttiva\nArea sanitaria\nArea tecnica"}
{"id": "1796201", "revid": "1833487", "url": "https://it.wikipedia.org/wiki?curid=1796201", "title": "Qunu", "text": "Qunu \u00e8 un piccolo villaggio rurale del Sudafrica, situato nella provincia del Capo Orientale. "}
{"id": "1796202", "revid": "1573940", "url": "https://it.wikipedia.org/wiki?curid=1796202", "title": "Lepilemur fleuretae", "text": "Il lepilemure di Fleurete (Lepilemur fleuretae ) \u00e8 un lemure della famiglia Lepilemuridae, endemico del Madagascar.\nIl nome della specie \u00e8 un omaggio all'ecologista malgascia Fleurete Andriantsilavo.\nDescrizione.\nDimensioni.\nMisura fino a 60\u00a0cm di lunghezza, dei quali circa met\u00e0 spettano alla coda.\nAspetto.\nSomiglia nel complesso ad un grosso lori munito di coda. Il pelo \u00e8 uniformemente grigio scuro: le sopracciglia, il pelo attorno alla bocca, la gola, il petto e la parte interna delle cosce sono bianchi, mentre le spalle, i fianchi, gli avambracci e la coda presentano sfumature ramate. Le zone nude sono nerastre, cos\u00ec come gli occhi.\nDistribuzione e habitat.\nLa specie \u00e8 diffusa in una ristretta area nella zona costiera sud-orientale del Madagascar, grossomodo fra i fiumi Mandrare e Mananara. \nPredilige la foresta pluviale, sia primaria che secondaria.\nConservazione.\nLa \"IUCN Red List\" classifica \"Lepilemur fleuretae\" come specie in pericolo critico di estinzione (\"Critically Endangered\").\nParte del suo areale ricade all'interno del Parco nazionale di Andohahela."}
{"id": "1796203", "revid": "298229", "url": "https://it.wikipedia.org/wiki?curid=1796203", "title": "Bermuda Hogges Football Club", "text": "I Bermuda Hogges sono stati un club calcistico di Bermuda.\nLa squadra, fondata nel 2006, giocava le partite casalinghe al Bermuda National Stadium di Hamilton, capitale di Bermuda.\nFondatore e presidente della societ\u00e0 era Shaun Goater, leggenda della Nazionale di calcio di Bermuda. Ad allenare gli Hogges era Kyle Lightbourne.\nIl nome \"Hogges\" era stato scelto attraverso un concorso aperto a tutti i tifosi della squadra: deriva da \"hogs\" (\"maiali\" in italiano), animali strettamente connessi con la cultura di Bermuda."}
{"id": "1796213", "revid": "1843814", "url": "https://it.wikipedia.org/wiki?curid=1796213", "title": "Polenta (Bertinoro)", "text": "Polenta \u00e8 una frazione del comune di Bertinoro nelle prime colline forlivesi-cesenati che si affacciano sulla pianura. La frazione sorge circa 3\u00a0km a sud del capoluogo, sul crinale che da \"Monte Cavallo\" digrada lentamente fino a \"Monte Casale\", ad un'altitudine di 270 metri sul livello del mare.\nOrigini del nome.\nIl toponimo viene ricordato per la prima volta in un documento datato 958, nel quale si trova la citazione \"usque ad fines Pulentae\", cio\u00e8 \"fino ai territori di Polenta\". Una seconda citazione \u00e8 riportata in un documento del 16 aprile 1047, un atto di Corrado II nel quale si trova scritto \"...unum castellum qui vocatur Pulenta\", \"un solo castello che \u00e8 chiamato Polenta\".\nIl nome del paese deriva probabilmente da \"polentia\", vocabolo latino, o \"pollens\", di origine longobarda.\nGeografia fisica.\nIl territorio di Polenta si estende per circa lungo il medio percorso del Rio Salso e sul versante sinistro della valle dell'Ausa, torrenti che confluiscono nel Bidente e presenta diverse composizioni geologiche, con una base costituita da strati sedimentari di rocce gessose e calcaree, originatesi all'incirca 5 o 6 milioni di anni fa per innalzamento del fondale marino o lagunare. Il territorio a quei tempi costituiva la zona costiera di un'area marina caratterizzata da bacini chiusi, dall'acqua ricca di sali. Le temperature elevate nel corso dei millenni hanno favorito la sedimentazione continua e progressiva dei sali disciolti, portando alla creazione di formazioni rocciose ad elevato contenuto di calcare, gesso, salgemma e zolfo.\nLa base calcareo-gessosa affiora non di rado in ampie zone, in particolare sul \"Monte Pennino\" e sul \"Monte della Rocca\".\nPi\u00f9 spesso gli strati gessosi sono ricoperti da sezioni terrose ad alto contenuto di argilla e di sabbie che si sono originate circa a partire da 3 milioni di anni fa. Strati costituiti da argille sono evidenti nella valle percorsa dal rio Salso dove le acque piovane hanno originato alcune formazioni calanchive, mentre il crinale che si estende tra il rio Salso ed il torrente Ausa prevalgono depositi di sabbie molasse che conferiscono alle colline forme arrotondate.\nNumerosi resti fossili descrivono fino ad oggi circa 70 specie vegetali, numerose conchiglie e pesci.\nLa particolare stratificazione geologica ha permesso la formazione di numerose sorgenti d'acqua di varia origine. Quelle di acqua potabile sgorgano circa 50 - 80 metri pi\u00f9 in basso della cresta del crinale, lungo entrambi i versanti dei rilievi collinari che si ergono tra l'Ausa ed il rio Salso. Le fonti sono presenti dall'antichit\u00e0, influenzando cos\u00ec anche la localizzazione degli insediamenti rurali.\nVerso il fondovalle prevalgono invece le sorgenti d'acqua ad altra concentrazione di minerali; in particolare nei tratti finali del rio Salso e nei suoi minuscoli affluenti, il \"Rio dell'acqua salata\", del \"Rio Lama\" e del \"Torrente Zaccherini\", si hanno affioramenti di acqua sulfurea, ferrosa e salata. Sono fenomeni di acqua fossile, acqua del mare rimasta intrappolata negli strati rocciosi al momento dell'emersione delle terre, che lentamente filtra verso la superficie. Le sorgenti hanno consentito, nell'Ottocento, la produzione industriale di acque minerali e la creazione di uno stabilimento termale nella vicina Fratta Terme.\nStoria.\nIl territorio era gi\u00e0 abitato da popolazioni etrusche, umbre e in seguito dai Galli. Ne sono testimonianza alcuni ritrovamenti archeologici.\nPi\u00f9 numerose sono invece le testimonianze lasciate dal mondo romano, come resti di abitazioni, pavimenti mosaicati, tracce di laterizi e cocci di anfore. Sono giunti fino ai nostri giorni i nomi di dieci prediali romani che testimoniano come la zona fosse ampiamente abitata e l'agricoltura fosse radicata.\nFra il XIV ed il XV secolo il territorio di Polenta doveva essere discretamente popolato, in particolare rispetto alle zone rurali circostanti, anche per il prestigio della pieve e dal castello, propriet\u00e0 della famiglia da Polenta. Si sa infatti che in un'azione militare del 1296 i Cesenati riuscirono a catturare e a rinchiudere nel castello ben 120 prigionieri. Nel 1324 un altro documento elenca il nome di ben 52 capifamiglia di Polenta, mentre il castello vicino di Collinello governava solo su 17 capifamiglia. Dalla Descriptio provinci\u00e6 Romandiol\u00e6 del cardinale Anglico de Grimoard che descrisse minuziosamente la Romagna del XIV secolo risulta che le zone rurali di Polenta, nel 1371, contano 41 focolari, a cui devono aggiungersi diverse decine, se non forse pi\u00f9 di un centinaio, di persone che abitavano nel castello, mentre Tessello, nei pressi, contava 31 focolari, Collinello 14, Fratta 8 e Casticciano 15.\nLa fortuna del borgo \u00e8 legata alla potente famiglia dei da Polenta, che valorizz\u00f2 il proprio territorio d'origine. La caduta in disgrazia della famiglia trascin\u00f2 con s\u00e9 anche Polenta. Nel 1443 furono condannati all'esilio gli ultimi discendenti della famiglia, con la confisca dei loro beni. Nello stesso anno il castello ed il territorio di Polenta furono ceduti in enfiteusi a Domenico Malatesta per passare di seguito ai signori di Cesena, Roberto Malatesta nel 1466 e Pandolfo Malatesta nel 1482. Cominci\u00f2 cos\u00ec ad entrare in disuso e in rovina l'antico castello.\nNel 1500 il territorio entr\u00f2 a far parte dei domini di Cesare Borgia, ed insieme a Collinello, fu unito al comprensorio di Meldola che, dal 1503 al 1509, fu possesso della Repubblica di Venezia. Nel 1509 il territorio entr\u00f2 definitivamente a far parte dello Stato Pontificio, seguendone per sempre i destini.\nTra il finire del XV secolo e l'inizio del XVI si costitu\u00ec un ulteriore accorpamento tra i territori di Meldola, comprendente quindi anche Polenta, e Sarsina che, sotto il controllo papale, prese il nome di \"Feudo di Meldola\" che sopravvisse fino al 1797. Il Feudo rimase assegnato, per volont\u00e0 del pontefice, dal 1518 al 1597 ai Principi di Carpi, di seguito ai Principi Aldobrandini fino al 1647 ed ai Pamphili fino al 1769 dopoch\u00e9 fu governato direttamente dal pontefice.\nNel 1797, con l'arrivo delle truppe francesi, il feudo contava 25\u00a0000 abitanti. Polenta fu assegnata al distretto di Teodorano e, dopo il 1815, divenne un appodiato al comune di Bertinoro e, con l'Unit\u00e0 d'Italia, venne assegnata definitivamente al comune di Bertinoro.\nMonumenti.\nIl primo documento che cita la presenza della Pieve di San Donato \u00e8 datato 911.\nNon esistono documenti certi coevi all'edificazine della Pieve, ma diversi segni ne mostrano l'origine longobarda. La chiesa custodisce ancora molte parti della costruzione originale (colonne, capitelli, cripta) della fine del IX secolo e fu rimaneggiata alla fine del XVIII secolo e alla fine del XIX secolo, quando fu costruito il campanile (1898). Di particolare interesse all'interno sono i capitelli, che sovrastano le colonne laterali a destra della navata centrale.\nLa pieve fu resa celebre dalla poesia \"La chiesa di Polenta\" di Giosu\u00e8 Carducci. \nNegli anni 2009-2012 si sono svolti importanti lavori di restauro, guidati dall'architetto forlivese Roberto Pistolesi. .\nNella frazione \u00e8 presente e visitabile una torre con annessa parte del castello dei signori Da Polenta, il cui primo documento, che ne cita la presenza, \u00e8 del 1031.\nCultura.\nEventi e ricorrenze.\nSul sagrato della Pieve di San Donato si celebra annualmente, il primo sabato dopo la Festa dell'Ospitalit\u00e0, il Raduno Carducciano.\nSociet\u00e0.\nAssociazioni.\nDal 2001 \u00e8 attiva l'\"Associazione Culturale Amici di Polenta\", con lo scopo di ricercare, promuovere e divulgare la storia del paese.\nEconomia.\nLa popolazione si \u00e8 sempre retta sull'agricoltura, fonte primaria di sussistenza per la piccola comunit\u00e0 rurale sebbene gli affioramenti di rocce ricche di minerali abbiano fornito utili alternative per lavoratori del territorio.\nL'acqua Loreta.\nPresso l'antico podere Loreta, situato a valle rispetto al \"Palazzo Zaccarini\", sgorgavano sorgenti d'acqua ricca di minerali, in particolar modo sulfuree e ferruginose, utilizzate fin dai tempi pi\u00f9 antichi per scopi terapeutici e per la produzione di sale.\nFu nel 1852 che i proprietari del podere decisero di sfruttare le acque che, a seguito delle analisi chimiche, risultarono di ottima qualit\u00e0. L'acqua Loreta cominci\u00f2 ad essere venduta ed imbottigliata in fiaschi di 6 libbre al prezzo di 16 baiocchi al fiasco. A fine ottocento si arriv\u00f2 al massimo dello sfruttamento, riuscendo a vendere 16\u00a0000 fiaschi all'anno. Poi, a causa dei continui smottamenti del terreno, le sorgenti andarono interrandosi, tanto che nel 1928 le fonti erano completamente perse.\nLe cave di gesso.\nLa presenza di formazioni gessose, sia affioranti che a poca profondit\u00e0 dalla superficie, ha da sempre favorito la produzione di gesso per l'edilizia, fornendo una via di sussistenza per la popolazione. Le ultime cave di gesso, presso \"Palazzo Zaccherini\", rimasero attive fino alla seconda guerra mondiale. Il minerale estratto veniva trasportato con carri o a dorso di mulo nella localit\u00e0 \"Molino del gesso\", presso il quale avveniva la macinazione e la cottura. \nTracce delle cave sono ancora visibili presso alcuni appezzamenti di terreni, come presso \"Monte Pennino\".\nLe miniere di zolfo.\nNumerose zone dell'Appennino sono costellate da affioramenti di minerali di zolfo, sfruttati fino dai tempi pi\u00f9 antichi, come avvenuto per Predappio e maggiormente per Cesena. Anche nel territorio polentano si sono sempre avuti locali affioramenti di zolfo e le attivit\u00e0 di estrazione. \nUn documento datato 1488 accenna al \"Fondo Falerna\" chiamato anche \"Brusadeza\", espressione nel dialetto locale che si pu\u00f2 tradurre come \"bruciaticcia\", in riferimento al colore del terreno, rosso scuro, che contiene i residui del processo di fusione della pietra solfiera. Ci\u00f2 fa pensare che gi\u00e0 da tempo, in quel fondo, si fosse installato un forno per la lavorazione dello zolfo.\nPer molti secoli, e per buona parte dell'Ottocento, l'estrazione dello zolfo avveniva solo per le rocce che si trovavano a pochi metri dalla superficie, mentre era proibitivo addentrarsi nel sottosuolo a profondit\u00e0 maggiori. L'estremo sfruttamento delle miniere caus\u00f2 l'impoverimento delle cave, che finirono in disuso a partire dall'Ottocento.\nNella seconda met\u00e0 del XIX secolo per\u00f2 le tecniche si affinarono permettendo all'attivit\u00e0 estrattiva di riprendere vigore. La meccanizzazione permise di addentrarsi nel terreno, e di riaprire un'antica miniera che prese il nome di \"Polenta I\" della quale non rimangono oggi che pochi segni della \"brusadeza\".\nA sud del Monte Pennino, ai confini del territorio polentano, si apr\u00ec una nuova miniera, rimasta in funzione fino alla seconda guerra mondiale a seguito della quale le strutture vennero completamente smontate.\nDi tali attivit\u00e0 oggi restano poche tracce di lavorazione e un'imboccatura di aerazione a valle del Rio Salso."}
{"id": "1796234", "revid": "767487", "url": "https://it.wikipedia.org/wiki?curid=1796234", "title": "Non entrate in quella casa", "text": "Non entrate in quella casa (\"Prom Night\") \u00e8 un film del 1980 diretto da Paul Lynch, con protagonisti Leslie Nielsen e Jamie Lee Curtis.\nIl film ha avuto tre seguiti nei successivi dieci anni e un rifacimento nel 2008, \"Che la fine abbia inizio\".\nTrama.\nPer sei lunghi anni Kelly, Jude, Wendy, e Nick, studenti dell'ultimo anno della Hamilton High School, hanno nascosto la verit\u00e0 su cosa accadde alla piccola Robin, trovata morta in circostanze misteriose vicino a un convento. I quattro infatti si resero responsabili di aver spaventato a morte Robin, inducendola involontariamente a cadere da una finestra del convento, morendo sul colpo. Bench\u00e9 si fosse trattato di un incidente i quattro dodicenni all'epoca non rivelarono la verit\u00e0 a nessuno. Tuttavia qualcun altro era l\u00ec quel giorno e vide cosa accadde, e adesso quel qualcuno \u00e8 del tutto intenzionato a vendicare Robin, proprio nella notte del ballo di fine anno dei quattro ragazzi.\nProduzione.\nNel documentario del 2006 \"Going to Pieces: The Rise and Fall of the Slasher Film\", il regista Paul Lynch ha detto di aver avuto difficolt\u00e0 a ottenere il finanziamento finch\u00e9 Jamie Lee Curtis non firm\u00f2. Una volta che il film venne girato, la Paramount Pictures espresse interesse nel distribuirlo, con la proposta di proiettarlo in trecento cinema, mentre la Avco Embassy Pictures offr\u00ec di proiettarlo in milleduecento cinema. La distribuzione fu quindi affidata alla Avco. La Paramount distribu\u00ec invece un altro celebre film slasher, \"Venerd\u00ec 13\".\nIl film \u00e8 costato circa 1.600.000 dollari canadesi e ha incassato, solo negli USA, 15 milioni di dollari.\nFu filmato a Toronto dal 7 agosto 1979 al 13 settembre 1979, al Don Mills Collegiate.\nDistribuzione.\nIn Italia il film usc\u00ec nell'estate del 1981.\nSeguiti e rifacimenti.\nIl film ebbe tre seguiti solo nominali che hanno ognuno storie completamente (o quasi) disgiunte dagli altri film della serie. Nel 2008 il film ha anche avuto un rifacimento, \"Che la fine abbia inizio\"."}
{"id": "1796239", "revid": "767487", "url": "https://it.wikipedia.org/wiki?curid=1796239", "title": "Lepilemur grewcockorum", "text": "Il lepilemure di Grewcock (\"Lepilemur grewcockorum\") \u00e8 una specie di lemure recentemente scoperta endemica del Madagascar.\nDeve il nome della specie ai coniugi Bill e Berniece Grewcock, finanziatori della missione di ricerca durante la quale questo animale fu scoperto.\nDescrizione.\nMisura 55\u201363\u00a0cm di lunghezza, dei quali, circa met\u00e0 spettano alla coda.\nIl pelo \u00e8 grigio scuro nella zona dorsale, mentre la zona ventrale \u00e8 biancastra, cos\u00ec come l'area fra gli occhi, i piedi ed il muso: il quarto anteriore \u00e8 pi\u00f9 scuro rispetto a quello posteriore e sugli avambracci possono essere presenti sfumature ramate. Dalla nuca parte una striscia scura che raggiunge il posteriore, ma non prosegue sulla coda, che \u00e8 grigio-bruna o bruna, a volte con la punta bianca.\nLa testa \u00e8 arrotondata, le orecchie rotonde ed attaccate lateralmente rispetto al cranio e gli occhi sono piccoli e marroni.\nDistribuzione.\nL'areale di questa specie \u00e8 ristretto a un'area di foresta decidua secca del Madagascar nord-occidentale (Provincia di Mahajanga), tra Ambongabe e Anjiamangirana I (), area delimitata a nord dal fiume Maevarano e a sud dal fiume Sofia."}
{"id": "1796241", "revid": "34760", "url": "https://it.wikipedia.org/wiki?curid=1796241", "title": "Aryabhata I", "text": ""}
{"id": "1796254", "revid": "1573940", "url": "https://it.wikipedia.org/wiki?curid=1796254", "title": "Cymidae", "text": "Cymidae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Lygaeoidea, comprendente 54 specie.\nDescrizione.\nQuesti insetti hanno un corpo di piccole dimensioni, ovoidale-oblungo, con tegumento punteggiato. Il capo \u00e8 provvisto di ocelli ed ha antenne e rostro di 4 segmenti. Le emielitre hanno la membrana percorsa 2 nervature longitudinali, connesse da una nervatura trasversale. L'addome porta gli stigmi tutti in posizione dorsale.\nBiologia e diffusione.\nQuesta famiglia \u00e8 rappresentata da specie fondamentalmente polifaghe ma associate per lo pi\u00f9 a piante delle famiglie Cyperaceae, Juncaceae e Gramineae. Sono insetti fugaci, nascosti spesso fra i semi delle piante ospiti.\nLa famiglia ha una larga distribuzione, con la minore diffusione nella Regione neotropicale.\nSistematica.\nComplessivamente i Cymidae sono rappresentati da 54 specie, ripartite fra 9 generi. Sistematicamente si suddivide in due sottofamiglie:\nLa posizione sistematica del gruppo \u00e8 controversa: oltre all'inquadramento sistematico adottato in questa sede, \u00e8 ampiamente diffusa anche la vecchia tassonomia che contempla l'inserimento del gruppo al rango di sottofamiglia (\"Cyminae\") dei Lygaeidae."}
{"id": "1796255", "revid": "287204", "url": "https://it.wikipedia.org/wiki?curid=1796255", "title": "Penn Football Club", "text": "Il Penn FC era una societ\u00e0 calcistica statunitense fondata nel 2004 con il nome di \"Harrisburg City Islanders\".\nIl club partecipvaa alla United Soccer Leagues Second Division e disputava le gare interne allo Skyline Sports Complex di Harrisburg (Pennsylvania).\nI City Islanders hanno cominciato subito a ottenere ottimi risultati, chiudendo al quinto posto la loro stagione inaugurale nel 2004 e centrando cos\u00ec l'accesso ai play-off. L'avventura nei playoff \u00e8 per\u00f2 durata poco, infatti \u00e8 finita al primo turno per mano dei Pittsburgh Riverhounds.\nNella stagione 2005, i City Islanders hanno concluso al terzo posto la regular season, ma ancora una volta sono stati eliminati nei playoff dai Charlotte Eagles, che vinceranno poi il campionato.\nDopo un 2006 di luci e ombre, il 2007 \u00e8 stato l'anno della svolta: gli Islanders non solo hanno vinto la USL Second Division battendo in finale ai rigori i Richmond Kickers per 8-7 (1-1), ma sono anche arrivati fino ai quarti di finale della US Open Cup dopo aver battuto il team di Major League Soccer dei D.C. United per 1-0.\nNel novembre 2017 cambi\u00f2 nome in \"Penn FC\".\nPrima della fine della stagione 2018, il club annunci\u00f2 di prendere un anno di pausa nella stagione successiva, per poi unirsi alla neonata USL League One dal 2020. Tuttavia, dopo mesi senza alcuna comunicazione ufficiale, nel dicembre 2019 fu reso noto che il club avesse cessato le attivit\u00e0, terminando cos\u00ec di esistere dopo 16 anni di professionismo."}
{"id": "1796256", "revid": "1573940", "url": "https://it.wikipedia.org/wiki?curid=1796256", "title": "Lepilemur hubbardorum", "text": "Il lepilemure di Hubbard (\"Lepilemur hubbardorum\" ) \u00e8 una specie di lemure recentemente scoperta, endemica del Madagascar.\nDeve il nome alla coppia di benefattori americani Theodore e Claire Hubbard.\nDescrizione.\nDimensioni.\nMisura fino a 60\u00a0cm di lunghezza, pur rimanendo generalmente pi\u00f9 piccolo: la coda, corta in proporzione al corpo (se paragonata a quella dei congeneri, misura fino a 25\u00a0cm.\nAspetto.\nIl colore di fondo della zona dorsale \u00e8 il grigio: tuttavia la nuca, le spalle, le zampe anteriori, le zampe posteriori e la parte distale della coda sono rosso-ruggine. La zona ventrale \u00e8 invece bianca, cos\u00ec come l'interno delle zampe posteriori: le dita sono grigie con i polpastrelli neri.\nGli occhi sono medio-grandi e bruno-verdastri, mentre le orecchie sono appuntite e grigie con gli orli bianchi.\nDistribuzione e habitat.\nLa specie \u00e8 diffusa nella zona sud-occidentale dell'isola, a sud del fiume Mangoky e a nord dell'Onilahy, dove vive nelle foreste di transizione fra ambiente secco e pluviale del Parco nazionale di Zombitse-Vohibasia."}
{"id": "1796257", "revid": "2028945", "url": "https://it.wikipedia.org/wiki?curid=1796257", "title": "Sovrani della Cambogia", "text": "Il regno di Cambogia (\u1796\u17d2\u179a\u17c7\u1798\u17a0\u17b6\u1780\u17d2\u179f\u178f\u17d2\u179a\u1780\u1798\u17d2\u1796\u17bb\u1787\u17b6) ebbe inizio nel IX secolo.\nImpero Khmer di Angkor.\nDal 1177 al 1181, l'invasione Champa ed il periodo di anarchia.\nIl trono fu vacante fra il 1353 ed il 1362.\nDal 1369 al 1375, la Cambogia fu dominata dal Siam. Dal 1369 al 1371 il trono fu vacante.\nNel XIV secolo la Cambogia venne assoggettata dal Siam fino al 1389.\nNel 1431 l'Impero Khmer viene sottomesso da Borommaracha II del Regno di Ayutthaya. Secondo fonti siamesi, il sovrano khmer mor\u00ec durante l'assedio, mentre secondo fonti khmer riusc\u00ec a mettersi in salvo e spost\u00f2 la capitale del regno a Basan, l'odierna Srey Santhor, situata sul Mekong a pochi chilometri dall'attuale Phnom Penh.\nRegno di Cambogia.\nIl regno \u00e8 conquistato da Naresuan, re di Ayutthaya.\n1796-1806: Interregno: Vietnam e Siam impediscono ad Ang Chan II di essere incoronato"}
{"id": "1796258", "revid": "86599", "url": "https://it.wikipedia.org/wiki?curid=1796258", "title": "C/1864 R1 Donati", "text": "La cometa C/1864 R1 Donati \u00e8 una cometa non periodica scoperta il 10 settembre 1864 dall'astronomo italiano Giovanni Battista Donati."}
{"id": "1796260", "revid": "729019", "url": "https://it.wikipedia.org/wiki?curid=1796260", "title": "Ruggero IV di Foix", "text": "Origine.\nRuggero era l'unico figlio maschio del conte di Foix, Ruggero Bernardo II di Foix (come risulta dal documento n\u00b0 CLXIX, del 1231 della Histoire g\u00e9n\u00e9rale de Languedoc, Notes, tomus V) e della di lui consorte Ermesinda di Castelbon (come risulta dal testamento di Ermesinda, datato 28 dicembre 1229), che era figlia di Arnaldo visconte di Castelbon e della di lui moglie Arnalda di Caboet, come risulta dal documento n 31 delle \"Relations politiques des comtes de Foix avec la Catalogne jusqu'aucommencement du XIVe si\u00e8cle\".Ruggero Bernardo II, come risulta dal testamento del padre del 1222 della \"Histoire G\u00e9n\u00e9rale de Languedoc, Tome V\", era l'unico figlio maschio legittimo del conte di Foix, Raimondo Ruggero (1152 \u2013 1223) e della moglie Filippa (come ci conferma la \"Chroniques romanes des comtes de Foix\"), che, secondo la \"Histoire des comtes de Foix\", discendeva dalla nobile famiglia catalana dei Moncada.\nBiografia.\nNel 1226, alla morte del nonno materno, Arnaldo, sua madre, Ermesinda divenne viscontessa di Castelbon, e alla morte della madre, nel 1230 circa, Ruggero divenne visconte di Castelbon e signore di Andorra, sotto la reggenza del padre, Ruggero Bernardo II, come aveva disposto Ermesinda nel proprio testamento; suo padre non rinunci\u00f2 alla politica espansionista dei suoi predecessori, con il fine di ampliare nuovamente la sua contea nella zona meridionale dei Pirenei. Nella lite sulla sovranit\u00e0 della valle di Caboet, Ruggero Bernardo fin\u00ec con impelagarsi in un conflitto pluriennale contro il potente vescovo di Urgell, che condusse, nel lungo termine, alla creazione del principato di Andorra.\nSuo padre, Ruggero Bernardo II mor\u00ec il 26 maggio 1241, in pace con la Chiesa cattolica, la quale nel 1240 lo riaccolse, assolvendolo a Durfort, dopo averlo scomunicato, per la seconda volta, nel 1239; per Guillaume de Puylaurens, la morte avvenne, il 4 maggio. La sua salma fu inumata nell'Abbazia di Boulbonne.Ruggero gli succedette nella contea di Foix, come ci viene confermato dal documento n\u00b0 2921 delle \"Layettes du tr\u00e9sor des chartes\", datato 1241, in cui viene citato come conte di Foix e visconte di Castelbon.\nRuggero IV era vassallo sia del conte di Tolosa, per la contea di Foix (come si evince dal succitato documento n\u00b0 2921, in cui Ruggero conferma l'impegno di governare la citt\u00e0 di Saverdun, per conto del conte di Tolosa, Raimondo VII) e vassallo diretto del re di Francia, allora Luigi IX (detto \"il Santo\"), per i suoi possedimenti di Carcassonne.Egli per\u00f2 fu riluttante nel seguire la politica del padre aderendo alla rivolta del conte di Tolosa Raimondo VII, alla quale parteciparono anche i conti di Comminges, Bigorre, Armagnac e Rodez con l'appoggio del re inglese Enrico III e la simpatia dei re di Castiglia, di Aragona e di Navarra, contro la supremazia del re di Francia. Secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, all'inizio del 1242, Ruggero era ancora alleato al re d'Inghilterra, Enrico III, e al conte di Tolosa, Raimondo VII, ma nel corso di quello stesso anno si schier\u00f2 dalla parte di Luigi IX. Ruggero non diede appoggio alcuno al re d'Inghilterra quando attacc\u00f2 questi la Francia e venne sconfitto il 21 luglio 1242 a Taillebourg. Quindi, nell'ottobre del 1242, scoppi\u00f2 il conflitto con il conte di Tolosa, che il 30 novembre 1241, a causa della sconfitta a Querzy, aveva rinunciato alla rivolta e si era sottomesso al re. Raimondo VII occup\u00f2 cos\u00ec Saverdun, ignorando l'omaggio precedentemente rivolto dai Foix alla corona di Francia. La guerra fra i due conti continu\u00f2 fino a gennaio del 1243, quando il re, cui il conte Ruggero si era rivolto, vi pose fine d'autorit\u00e0, con la pace di Lorris. Il conte di Foix divenne definitivamente vassallo diretto della corona e l'11 dicembre 1243 il conte di Tolosa rese a Ruggero la citt\u00e0 di Saverdun. Raimondo di Tolosa impieg\u00f2 il resto della sua vita (fino al 1249) tentando di recuperare l'omaggio di vassallo da Ruggero di Foix ma senza successo alcuno.In quel periodo, Ruggero\nRuggero pot\u00e9 cos\u00ec assicurarsi una posizione pi\u00f9 forte nella regione dei Pirenei, dove pot\u00e9 mantenere la sua signoria sulla vicecontea di Castelbon, pur avendo contrasti col re d'Aragona, Giacomo I, il conte di Comminges, che fece prigioniero nel 1247 e col conte di Urgell, Alvaro de Cabrera (questo conflitto lo risolse col il matrimonio di sua sorella, Cecilia con Alvaro de Cabrera, matrimonio confermato dalla \"Ex gestis comitum Barcinonensium\"; mentre il conflitto relativo alla sovranit\u00e0 sulla valle di Andorra lo ebbe con il vescovo di Urgell, non riuscendolo a risolvere definitivamente Dal 1249, anno della morte de conte Raimondo VII di Tolosa, la citt\u00e0 di Saverdun, per la quale lo zio Lupo di Foix era suo vassallo, rimase definitivamente sotto la sua signoria.Nel 1255 Ruggero sostenne militarmente il conte di Bigorre quando questi fu attaccato dal visconte Gastone VII di B\u00e9arn; successivamente il conte di Bigorre spos\u00f2 per questo una figlia di Ruggero.Nel 1258 Ruggero vide uno sviluppo della sua contea quando il suo zio (di acquisto) Bernardo d'Ailon si volse contro il re d'Aragona Giacomo I. Questi fu sconfitto da Giacomo a Perpignano che, a causa del seguito che vi avevano gli eretici albigesi, fu data alle fiamme. Dopo di che il possesso del \"Pays d'Ailon\" fu consegnato dagli aragonesi a Ruggero.\nNel 1245 egli concesse a molti servi la libert\u00e0, vietando di fatto la servit\u00f9 nella sua contea.Ruggero stesso era noto, contrariamente ai suoi predecessori, come strenuo persecutore dei c\u00e0tari e combatt\u00e9 accanto all'Inquisizione certi ricchi nobili che avevano aderito all'eresia, potendone cos\u00ec confiscare i beni.Infine firm\u00f2 numerosi atti di eredit\u00e0 alla pari con le abbazie di Mas-d'Azil (1246), Boulbonne (1253) e Combelongue (1255). Nel 1251 fond\u00f2 la citt\u00e0 di Maz\u00e8res, ove stabil\u00ec la residenza dei Foix. Fece inoltre costruire, nel medesimo anno, la cappella dell'Abbazia di Boulbonne, ove fece inumare i resti dei suoi antenati e dove verr\u00e0 alla sua morte inumata la sua salma.Ruggero aveva fatto testamento nel 1263 e mor\u00ec nel 1265, e gli succedette il figlio Ruggero Bernardo, come Ruggero Bernardo III, sotto tutela della madre.\nMatrimonio e successioni.\nIl conte Ruggero IV di Foix, come ci conferma la \"Chroniques romanes des comtes de Foix\" aveva sposato Brunisenda di Cardona, figlia di Ramon Folch, visconte di Cardona, e di In\u00e9s, dama di Tarroja de Segarra, come risulta dal contratto di matrimonio, datato 1231, che prevedeva oltre il suo matrimonio anche quello di sua sorella, Esclarmonde con il fratello di Brunisenda, Raimondo Folco, erede della viscontea di Cardona.\nRuggero dalla moglie Brunisenda ebbe sei figli:\nSecondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, da un'amante di cui non si conoscono n\u00e9 il nome n\u00e9 gli ascendenti, Ruggero ebbe una figlia illegittima:\nMarchesa, citata nel testamento dal padre, che la lasciava erede di una propriet\u00e0."}
{"id": "1796261", "revid": "1342360", "url": "https://it.wikipedia.org/wiki?curid=1796261", "title": "Roberto Magnani", "text": "Carriera.\nClub.\nCresce calcisticamente nel dove percorre la trafila giovanile fino all'esordio in massima serie avvenuto nel corso della stagione 1994-1995, unica presenza in Serie A. La stagione successiva \u00e8 nelle file dell' in serie cadetta dove colleziona 22 presenze senza marcature.\nL'anno successivo scende di categoria con il (17 presenze): da qui continuer\u00e0 a calcare i campi della Serie C1 con la maglia di Gualdo (2 stagioni, 52 presenze ed 1 gol con promozione in Serie B persa ai play-off).\nNel 1999 scende ulteriormente di categoria con il , contribuendo alla promozione dei siciliani (20 presenze e 1 rete). La stagione successiva veste la maglia del Brescello nella sua ultima stagione in C1 (28 presenze ed 1 gol).\nNel 2001 approda al dove in due stagioni raggiunge la promozione dalla C1 alla Serie B (57 presenze e 2 reti). Nel 2003 riconquista la Serie B con il Vicenza (6 presenze) ma a met\u00e0 stagione raggiunge il in Serie C1, subendo a fine stagione una retrocessione in Serie C2 (13 presenze).\nLa stagione successiva si divide tra la in Serie C1 (2 presenze) e la Cisco Lodigiani in Serie C2 (11 presenze).\nNel 2005 lascia il calcio professionistico giocando con il Crociati Noceto nell'Eccellenza dell'Emilia-Romagna, per poi tornare nella stagione successiva in Serie C2 con la (26 presenze).\nNel 2007 passa all'Albignasego, squadra del campionato veneto di Eccellenza, mentre nel 2008 si accasa nuovamente al Crociati Noceto, con cui trascorre altre 2 stagioni e termina la sua carriera agonistica.\nNel 2010 viene nominato direttore sportivo del Crociati Noceto.\nNazionale.\nDal 1994 al 1995 cio\u00e8 quando era tesserato con il e con l', ha vestito la maglia della con cui ha conquistato un secondo posto agli europei di categoria tenutisi in Grecia nel 1995."}
{"id": "1796263", "revid": "1409041", "url": "https://it.wikipedia.org/wiki?curid=1796263", "title": "Bologna Football Club 1911-1912", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1911-1912.\nStagione.\nIl Bologna nel campionato di Prima Categoria 1911-1912 si classifica al quarto e ultimo posto nel girone veneto-emiliano, dietro a (qualificata alla finalissima), Vicenza e Verona."}
{"id": "1796264", "revid": "1982", "url": "https://it.wikipedia.org/wiki?curid=1796264", "title": "Turbina Banki", "text": "Una turbina Michell - Banki, nota anche come turbina Ossberger, \u00e8 un tipo di turbina idraulica che deve il suo nome agli studiosi che la svilupparono: l'australiano Anthony Michell, l'ungherese Don\u00e1t B\u00e1nki e il tedesco Fritz Ossberger.\nStoria.\nIl primo brevetto per questo tipo di turbina venne ottenuto da Michell nel 1903 e venne prodotta per molti anni da un'industria chiamata \"Weymouth\". Un analogo brevetto venne ottenuto da Ossberger nel 1922, fondando una propria azienda per la produzione industriale, azienda che \u00e8 tutt'oggi il maggiore produttore di questo tipo di turbine.\nCaratteristiche.\nQuesto tipo di turbina \u00e8 impiegato su impianti di piccola potenza (indicativamente fino a qualche migliaio di kW); ha il pregio della semplicit\u00e0 costruttiva, che la rende adatta all'autocostruzione e all'impiego anche in contesti poveri, con conoscenze e attrezzature limitate. Di contro, il suo rendimento (circa 0,85) \u00e8 inferiore rispetto a quello ottenibile da altri tipi di turbine (le tipologie classiche, quali Pelton, Turgo, Francis e Kaplan, possono superare lo 0,9), per\u00f2 rimane pressoch\u00e9 costante al variare della portata: proprio la sua costanza d'efficienza per un elevato range di funzionamento ne consente l'utilizzo in un campo di impiego piuttosto ampio (portata = 40-13000 l/s, salto = 2\u2013200 m).\nFunzionamento.\nLe componenti principali sono:\nIl principio di funzionamento \u00e8 il seguente: l'acqua, guidata dall'iniettore, entra tra le pale, percorre trasversalmente l'interno del rotore e quindi si scarica attraversando di nuovo le pale dalla parte opposta. Questo sistema fa s\u00ec che le pale siano percorse dall'acqua in entrambi i sensi (dall'esterno verso l'interno in ingresso, viceversa in uscita), facilitando la rimozione di eventuali corpi estranei. Quando le pale vengono investite dal flusso idrico, il rotore entra in rotazione e l'albero centrale trasmette l'energia meccanica cos\u00ec prodotta al generatore di corrente elettrica ad esso collegato."}
{"id": "1796271", "revid": "8596", "url": "https://it.wikipedia.org/wiki?curid=1796271", "title": "Le Beau Serge", "text": ""}
{"id": "1796272", "revid": "599013", "url": "https://it.wikipedia.org/wiki?curid=1796272", "title": "F\u00e1bio Coentr\u00e3o", "text": "Caratteristiche tecniche.\nHa iniziato la sua carriera da ala, ma ha giocato durante la carriera anche da terzino sinistro.\nCarriera.\nClub.\nL'esordio al Rio Ave e il passaggio al Benfica.\nInizia la carriera nel Rio Ave Futebol Clube, la squadra della sua citt\u00e0, nella stagione 2004-2005 militando in prima divisione. Dopo la stagione 2006-2007, il giocatore si accasa al Benfica. Il suo stile di gioco fu paragonato a quello di Arjen Robben dalla rivista \"World Soccer Magazine\" nel loro \"50 Talenti mondiali\" pubblicato nel 2007.\nI vari prestiti.\nNel 2008 passa in prestito al , squadra partecipante alla Segunda Divisi\u00f3n spagnola, nella trattativa che porta Pablo Aimar al Benfica. Nel precampionato riceve una multa di 6000 \u20ac come punizione per delle uscite notturne.\nNon ottiene mai la fiducia dell'allenatore Marcelino Garc\u00eda Toral che lo porta solo una volta in panchina, in occasione della partita della settima giornata di campionato giocata alla Romareda contro il Deportivo Alav\u00e9s. Coentr\u00e3o entra in campo all'83' al posto di Jorge L\u00f3pez Monta\u00f1a e gioca l'unica partita con la maglia del club aragonese, che non esercita il diritto di riscatto. Dopo sei mesi a Saragozza torna al Rio Ave.\nIntervistato nel luglio del 2011, Marcelino Garc\u00eda Toral dichiara che Coentr\u00e3o durante il periodo trascorso al Real Saragozza \u00e8 stato disciplinato e rispettoso e ha avuto soltanto problemi di ambientamento, essendo alla sua prima esperienza lontano dal Portogallo. Secondo l'allenatore, Coentr\u00e3o non era superiore a nessuno dei suoi compagni di squadra.\nIl passaggio al Real Madrid.\nIl 5 luglio 2011 viene acquistato dal in cambio di 30 milioni di euro. Il terzino si lega ai \"blancos\" fino al 2017.\nEsordisce in Primera Divisi\u00f3n il 28 agosto nella partita vinta per 6-0 alla Romareda contro il ,giocando come titolare nella posizione di centrocampista a fianco a Xabi Alonso, dimostrando cos\u00ec una grande duttilit\u00e0 tattica.\nInizia la stagione vincendo la Supercoppa di Spagna 2012 nella doppia sfida contro il Barcellona.\nPrestiti al Monaco ed allo Sporting.\nIl 26 agosto 2015 il Real Madrid ufficializza, tramite il proprio profilo Twitter, il passaggio in prestito del giocatore al Monaco fino a giugno 2016.\nDopo l'anno in prestito, il giocatore ritorna a Madrid, dove - pur giocando poco - si aggiudica sia il campionato, che la Champions League.\nIl 5 luglio 2017 viene ceduto in prestito annuale allo Sporting Lisbona.\nRio Ave.\nScaduto il contratto con il Real Madrid, il 31 agosto 2018 si accasa con il Rio Ave.\nIl 29 gennaio 2019, a soli 31 anni, annuncia il suo addio al calcio giocato.\nRitorno al Rio Ave.\nIl 7 ottobre 2020, dopo oltre 516 giorni dal suo ritiro, annuncia il suo ritorno al calcio giocato e firma nuovamente per il Rio Ave.\nNazionale.\nInizia la carriera internazionale a livello dilettantistico per il Portogallo nel 2007 durante la Madeira Cup, torneo che vide Coentr\u00e3o premiato come miglior giocatore e miglior marcatore. Successivamente rappresenta la sua nazione nel Mondiale Under-20 del 2007 e in questi anni fa anche il suo debutto nell'Under 21.\nDopo importanti prestazioni nel Benfica, sebbene parta raramente dall'inizio nella stagione 2009-10, Coentr\u00e3o viene per la prima volta convocato in nazionale maggiore nel novembre 2009, per lo spareggio decisivo per la qualificazione alla Coppa del Mondo 2010 contro la Bosnia ed Erzegovina: debutta allo \"Est\u00e1dio da Luz\" giocando il secondo tempo della partita vinta per 1-0.\nCoentr\u00e3o viene selezionato da Carlos Queiroz nella lista dei 23 per il Mondiale 2010 in Sudafrica.\nStatistiche.\nPresenze e reti nei club.\n\"Statistiche aggiornate al 30 maggio 2021.\""}
{"id": "1796274", "revid": "1543377", "url": "https://it.wikipedia.org/wiki?curid=1796274", "title": "Commercio romano con l'India", "text": "Il commercio romano con l'India (si veda anche la rotta delle Spezie e la via dell'Incenso) inizi\u00f2 all'incirca con l'Era volgare, in seguito alla fine della dinastia tolemaica e all'inclusione dell'Egitto nell'Impero romano operata da Augusto. L'uso dei monsoni ai fini della navigazione, che permetteva un viaggio pi\u00f9 sicuro di quello lungo e pericoloso seguendo le coste, favor\u00ec il commercio tra India e Roma. I commercianti romani si stabilirono nell'India meridionale, fondando insediamenti commerciali che sopravvissero a lungo anche dopo la caduta dell'impero romano e la perdita da parte di Roma dei porti sul Mar Rosso, usati in precedenza per rendere sicure le tratte con l'India fin dai tempi della dinastia tolemaica.\nQuesta via meridionale permise di aumentare il commercio tra l'antico Impero romano e il subcontinente indiano a tal punto che politici e storici romani documentarono il proprio disappunto per la perdita di oro e argento usati per acquistare seta e viziare le mogli romane e cos\u00ec la nuova via and\u00f2 eclissando quella terrestre fino a soppiantarla completamente.\nCome testimonia Strabone, l'imperatore romano Augusto ricevette ad Antiochia un ambasciatore di un re dell'India meridionale chiamato \"Pandyan da Dramira.\" La regione del Pendyas, Pandi Mandala, era descritta come \"Pandyan Mediterranea\" nel \"Periplo\" e \"Modura Regia Pandyan\" di Tolomeo. Sopravvissero anche alla perdita dei porti in Egitto e nel Mar Rosso (c. 639-645 d.C.) da parte dei bizantini causate dalla pressione dell'espansione islamica. Qualche tempo dopo la cessazione delle comunicazioni tra il regno cristiano di Axum e l'Impero romano d'Oriente nel VII secolo, il Regno di Axum cadde lentamente in rovina, fino a svanire nell'oblio, secondo quanto riportato nelle fonti occidentali. Sopravvisse, nonostante la pressione delle forze islamiche, fino all'XI secolo quando venne riconfigurato durante un conflitto dinastico. Le comunicazioni ripresero dopo la ritirata delle forze musulmane.\nContesto storico.\nLa dinastia seleucide controllava una sviluppata rete commerciale con l'India, gi\u00e0 esistente in passato quando era sotto il dominio persiano degli Achemenidi. La dinastia tolemaica, che controllava le parti occidentali e settentrionali delle tratte commerciali con l'Arabia meridionale e con l'India, inizi\u00f2 a esplorare la possibilit\u00e0 di stabilire rotte commerciali con l'India prima del coinvolgimento romano, ma secondo lo storico Strabone il volume del commercio greco-indiano non era comparabile a quello delle successive rotte romane.\nIl \"Periplus maris erythraei\" cita un periodo in cui il commercio navale tra India ed Egitto non comportava una navigazione diretta. I materiali da commerciare venivano spediti ad Aden:\nLa dinastia tolemaica svilupp\u00f2 il commercio con l'India attraverso i porti del Mar Rosso. Con la creazione della provincia romana dell'Egitto, i romani ereditarono i porti e questa rotta commerciale sviluppandola ulteriormente.\nGeografi classici come Strabone e Plinio il Vecchio erano solitamente lenti nell'aggiornare le loro opere con nuove informazioni e, dalla loro posizione di studiosi illustri, apparivano prevenuti nei confronti degli umili mercanti e i loro resoconti topografici. La \"Geografia\" di Tolomeo rappresenta una sorta di rottura con questo, in quanto dimostra un'apertura nei confronti di questi racconti e non sarebbe stato in grado di tracciare il golfo del Bengala in modo cos\u00ec accurato senza il contributo dei commercianti. Dunque, probabilmente non sorprende il fatto che Marinus e Tolomeo si basarono sulla testimonianza di un marinaio greco chiamato Alessandro per raggiungere \"Cattigara\" (molto probabilmente Oc Eo, Vietnam, dove sono stati scoperti manufatti romani del periodo Antonino) nel \"Magnus Sinus\" (cio\u00e8 il golfo del Siam e Mar Cinese Meridionale) situato a est del Chersoneso Aureo (penisola malese). Nel \"Periplo del Mar Eritreo,\" risalente al I secolo d.C., l'anonimo autore che parla greco, un mercante dell'Egitto romano, fornisce dei vividi resoconti delle citt\u00e0 commerciali dell'Arabia e dell'India, includendo tempi di percorrenza da fiumi e citt\u00e0, indicazioni su dove ancorare, la posizione delle corti reali, descrizioni di stili di vita dei locali e tipi di beni che si trovano nei loro mercati, e i periodi migliori durante l'anno per salpare dall'Egitto verso queste regioni per sfruttare i monsoni, tanto che \u00e8 chiaro come si tratti di qualcuno che abbia visitato molti di questi luoghi.\nEra volgare.\nPrima dell'espansione romana, i vari popoli del subcontinente avevano gi\u00e0 stabilito dei rapporti commerciali marittimi piuttosto solidi con altri stati. L'aumento significativo dell'importanza dei porti indiani, tuttavia, non si ebbe fino all'apertura del Mar Rosso da parte dei greci e alle conquiste romane in quanto allo sfruttamento dei monsoni stagionali della regione. I primi due secoli dell'era volgare indicano un marcato incremento nel commercio marittimo tra l'India occidentale e l'est romano. L'espansione del commercio fu resa possibile dalla stabilit\u00e0 portata nella regione dall'Impero romano a partire dal regno di Augusto (27 a.C. - 14 d.C.) che permise nuove esplorazioni e la creazione di monete d'oro e d'argento.\nLa costa occidentale dell'India attuale viene menzionata spesso in letteratura, come per esempio, nel \"Periplo del Mar Eritreo\". La regione era nota per le sue forti correnti di marea, onde turbolente e fondali marini rocciosi che erano pericolosi per la navigazione. Le ancore delle navi venivano prese dalle onde e si staccavano facilmente, provocando il capovolgimento dell'imbarcazione o causando naufragi. Ancore di pietra sono state ritrovate vicino a Bet Dwarka, un'isola situata nel golfo di Kutch, che provenivano da navi scomparse in mare. Sono state svolte esplorazioni attorno a Bet Dwarka sia vicino alla riva che in alto mare a partire dal 1983. I ritrovamenti includono degli oggetti di piombo e pietra sepolti nei sedimenti, considerati essere delle ancore a causa dei fori assiali. Sebbene sia poco probabile che i resti della chiglia del relitto siano sopravvissuti, le esplorazioni in mare del 2000 e 2001 hanno prodotto sette anfore di misura diversa, due ancore di piombo, quarantadue ancore di pietra di diverso tipo, una serie di cocci e un lingotto di piombo circolare. I resti delle sette anfore avevano una struttura spessa e grezza con una superficie ruvida che veniva usata per esportare vino e olio dall'Impero romano. Gli archeologi hanno concluso che la maggior parte di queste erano anfore da vino, dato che l'olio d'oliva era molto meno richiesto nel subcontinente.\nDato che le scoperte a Bet Dwarka sono significative per la storia marittima della regione, gli archeologi hanno studiato i reperti in India. Nonostante le condizioni sfavorevoli relative alla collocazione dell'isola, questi oggetti hanno reso Bet Dwarka, come anche il resto dell'India occidentale, un importante centro di commercio. Come si pu\u00f2 desumere dalla letteratura latina, Roma importava tigri indiane, rinoceronti, elefanti e serpenti per usarli in spettacoli circensi - un metodo utilizzato da Roma come intrattenimento per prevenire le rivolte. Si nota nel \"Periplo\" che le donne romane indossavano anche perle provenienti dall'oceano Indiano e utilizzavano una serie di erbe, spezie, pepe, bacche di goji, costus (Aucklandia costus), olio di sesamo e zucchero per la preparazione del cibo. L'indaco veniva usato come colore, mentre tessuti di cotone venivano usati come capi di vestiario. Inoltre, Roma importava dal subcontinente anche ebano per mobili, lime indiani, pesche e vari altri frutti per usi medicinali. L'India occidentale, di conseguenza, riceveva grandi somme di oro romano durante quest'epoca.\nPer navigare lungo gli stretti golfi dell'India occidentale servivano delle speciali grandi imbarcazioni ed era anche richiesto un certo sviluppo nella cantieristica navale. All'entrata nel golfo, delle grandi navi chiamate trappaga e cotymba aiutavano a guidare le imbarcazioni straniere in modo sicuro fino al porto. Queste navi erano in grado di svolgere anche viaggi costali relativamente lunghi, come si pu\u00f2 vedere dai diversi sigilli che le riproducevano. In ogni sigillo, alcune righe parallele probabilmente indicavano le travi delle navi, mentre al centro dell'imbarcazione si trovava un singolo albero con una base a treppiede.\nOltre alle recenti esplorazioni, gli stretti rapporti commerciali, insieme allo sviluppo nel campo della costruzione delle navi, sono state supportate dal ritrovamento di varie monete romane. Su queste monete erano rappresentate due navi con alberi imponenti. Cos\u00ec, queste rappresentazioni di navi indiane, originate sia dalle monete che dalla letteratura (Plinio e Pluriplus), suggeriscono uno sviluppo marittimo indiano dovuto alla crescita del commercio indo-romano. Inoltre, le monete d'argento romane scoperte nell'India occidentale risalgono al I, II e V secolo. Queste monete romane suggeriscono anche che la penisola indiana possedeva un rapporto commerciale marittimo stabile con Roma durante il I e II secolo d.C.. Le vie terrestri, durante il regno di Augusto, venivano anche utilizzate dagli ambasciatori indiani per raggiungere Roma.\nLe scoperte fatte a Bet Dwarka e nelle altre zone sulla costa occidentale dell'India suggeriscono fortemente che sussistevano dei rapporti commerciali forti tra Roma e l'India durante i primi due secoli dell'era volgare. Il III secolo, tuttavia, rappresent\u00f2 la fine del commercio indo-romano. La rotta marittima che collegava Roma all'India venne chiusa e come risultato il commercio ritorn\u00f2 a quello che era stato ai tempi precedenti all'espansione e all'esplorazione romana.\nIstituzione del commercio romano-indiano.\nCon la sostituzione del controllo greco con quello romano sul Mar Mediterraneo, fu rinforzato il commercio marittimo diretto con l'oriente e furono eliminate le tasse precedentemente riscosse dagli intermediari che controllavano le varie vie commerciali terrestri. La citazione di Strabone riguardo alla enorme crescita del volume commerciale dopo la conquista romana dell'Egitto suggerisce che in quell'epoca i monsoni erano conosciuti e sfruttati per il commercio.\nIl commercio avviato da Eudosso di Cizico nel 130 a.C. continu\u00f2 ad aumentare; secondo Strabone:\nAi tempi di Augusto fino a 120 navi salpavano ogni anno da Myos Hormos verso l'India. Cos\u00ec tanto oro fu utilizzato in questo commercio, e apparentemente riutilizzato dai Kushan per il conio delle loro monete, che Plinio si lament\u00f2 della perdita di questa materia prima:\nCommercio di animali esotici.\nCi sono prove di un commercio di animali tra i porti dell'oceano Indiano e il Mediterraneo. Questo si pu\u00f2 vedere nei mosaici e affreschi ritrovati nei resti delle ville romane in Italia. Per esempio, la Villa del Casale contiene mosaici che rappresentano la cattura di animali in India, Indonesia e Africa. Il commercio intercontinentale di animali era una delle fonti di ricchezza per i proprietari della villa. Nell'Ambulacro della Grande Caccia , la caccia e la cattura di animali \u00e8 rappresentata in tale dettaglio da premettere l'identificazione delle specie. C'\u00e8 una scena che mostra come distrarre una tigre con una sfera di vetro luccicante o uno specchio per poi sottrarne i cuccioli. Viene mostrata anche la tecnica della caccia alla tigre che impiega dei nastri rossi come metodo di distrazione. Nel mosaico ci sono anche numerosi altri animali come rinoceronti, un elefante indiano (riconoscibile dalle orecchie) con il suo conducente indiano, un pavone indiano e altri volatili esotici. Ci sono anche numerosi animali africani. Tigri, leopardi e leoni asiatici e africani venivano usati nelle arene e nei circhi. Il leone europeo era gi\u00e0 estinto a quel tempo. Gli ultimi esemplari risiedevano probabilmente nella penisola balcanica e vennero cacciati per rifornire le arene. Gli uccelli e le scimmie intrattenevano gli ospiti delle varie ville. Anche nella Villa del Tellaro si trova un mosaico che mostra una tigre nella giungla nell'atto di attaccare un uomo con vestiti romani, probabilmente un cacciatore incauto. Gli animali venivano trasportati in gabbie via nave.\nPorti.\nPorti romani.\nI tre principali porti romani coinvolti nel commercio con l'oriente furono \"Arsinoe-Clysma\" (Suez), Berenice e Myos Hormos; Arsinoe fu uno dei primi centri del commercio, ma venne ben presto eclissato dai pi\u00f9 accessibili Myos Hormos e Berenice.\n\"Arsinoe-Clysma\".\nLa dinastia tolemaica sfrutt\u00f2 la posizione strategica di Alessandria per controllare il commercio con l'India; pare che la via commerciale con l'oriente passasse inizialmente per il porto di \"Arsinoe\"-\"Clysma\", l'attuale Suez. In epoca romana, i beni provenienti dall'Africa orientale arrivavano in uno dei tre principali porti, Arsinoe, Berenice o Myos Hormos. I Romani ripulirono il canale tolemaico che collegava il Nilo al porto di Arsinoe sul Mar Rosso, che nel frattempo era stato riempito di limo; questo fu uno dei tanti sforzi che l'amministrazione romana intraprese per spostare la maggior quantit\u00e0 possibile del traffico commerciale sulle rotte marittime.\nArsinoe fu alla fine oscurata dalla importanza crescente Myos Hermos. La navigazione verso i porti settentrionali, come Arsinoe-Clysma, divenne difficoltosa se paragonata a quella verso Myos Hermos a causa dei venti settentrionali presenti nel Golfo di Suez; avventurarsi in questi porti settentrionali significava anche correre il rischio di incorrere in secche, scogli sommersi e correnti insidiose.\n\"Myos Hormos\" e \"Berenice\".\nMyos Hormos e Berenice sembrano essere stati importanti porti commerciali nell'antichit\u00e0, probabilmente usati dai commercianti egizi sotto i faraoni e sotto i Tolomei prima della caduta sotto il controllo romano.\nIl sito di Berenice, fin dalla sua scoperta effettuata da Giovanni Battista Belzoni (1818), \u00e8 stato collegato alle rovine nei pressi di Ras Banas nell'Egitto meridionale.\nAl contrario, la posizione precisa di Myos Hormos non \u00e8 certa. I valori di longitudine e latitudine del \"Geografia\" di Tolomeo farebbero pensare ad Abu Sha'ar, mentre gli scritti della letteratura classica e le immagini satellitari permetterebbero di identificarlo con Quesir el-Quadim al termine della strada fortificata che partiva da Coptos, sul Nilo. Il sito di Quesir el-Quadim \u00e8 stato associato a Myos Hormos anche dopo gli scavi eseguiti a el-Zerqa, a met\u00e0 di questa strada, che portarono alla luce degli ostraka che suggeriscono che il porto alla fine della strada sia Myos Hormos.\nPorti indiani.\nIn India, i porti di \"Barbaricum\" (nei pressi dell'attuale Karachi, in Pakistan), Barygaza, Muziris e Arikamedu (sulla punta meridionale dell'India) erano i principali centri di questo commercio. Il \"Periplus maris erythraei\" descrive i mercanti greco-romani nell'atto di vendere a Barbaricum \u00abpiccoli vestiti, biancheria ricamata, topazi, coralli, ambra, franchincenso, vasi in vetro, argento e oro, e un po' di vino\u00bb in cambio di \u00abcostus, bdellium, lycium, Nardostachys grandiflora, turchesi, lapislazzuli, abiti serici, abiti di cotone, filati di seta e indaco\u00bb; a Barygaza potevano comprare grano, riso, olio di sesamo, cotone e vestiti.\nBarygaza.\nIl commercio con Barygaza (poi diventata Bharuch), sotto il controllo del satrapo occidentale indo-scita Nahapana (\"Nambanus\"), era particolarmente fiorente:\nMuziris.\nMuziris (poi diventata Kodungallur) \u00e8 una citt\u00e0 portuale dello stato di Kerala (India meridionale), tra i maggiori centri di commercio con l'impero romano. Grandi mucchi di monete ed innumerevoli lotti di anfore, trovati nella citt\u00e0 di Pattanam, hanno stimolato l'interesse archeologico per il riconoscimento geografico di questa citt\u00e0 portuale.\nSecondo il \"Periplus\", molti marinai greci intrattenevano un intenso commercio con Muziris:\nArikamedu.\nIl \"Periplus Maris Erythraei\" cita un mercato chiamato Poduke (cap. 60), che G.W.B. Huntingford identifica con buona probabilit\u00e0 con Arikamedu (nel ventunesimo secolo parte di Ariyankuppam), a circa tre chilometri dall'odierna Pondicherry. Huntingford trov\u00f2 anche vasellame romano ad Arikamedu nel 1937, e scavi archeologici tra il 1944 ed il 1949 dimostrarono che fu \"una stazione commerciale in cui venivano importati beni di fattura romana durante la prima met\u00e0 del I secolo d.C.\".\nScambi culturali.\nIl commercio tra Roma e India vide anche numerosi scambi culturali che modificarono entrambe le civilt\u00e0 coinvolte. Il regno etiope di Axum era coinvolto nella rete commerciale dell'Oceano Indiano, e venne influenzato dalla cultura romana e dall'architettura indiana. Tracce di influenza indiana sono visibili nelle lavorazioni romane di argento e avorio, o nelle fabbriche di seta e cotone egiziane che vendevano i loro prodotti in Europa. La presenza indiana ad Alessandria potrebbe aver influenzato la cultura, ma si conosce poco di come questo sia avvenuto. Clemente Alessandrino cita il Gautama Buddha nei suoi scritti, ed altre religioni indiane vengono descritte in altri testi dello stesso periodo.\nAnche la Cina durante la dinastia Han potrebbe essere stata coinvolta nel commercio romano, come le Storie cinesi sembrano testimoniare, descrivendo l'approdo a Rinan (Jianzhi) nel Vietnam meridionale di ambasciate romane negli anni 166, 226 e 284. Monete romane e altri oggetti di manifattura romana in vetro e argento sono stati ritrovati in Cina, mentre in Vietnam, specialmente a Oc Eo (appartenente al Regno di Funan) sono stati rinvenuti, oltre alle monete romane, braccialetti, perline di vetro, una lampada di bronzo e medaglioni del periodo Antonino. Il \"Periplo\" del I secolo segnala la presenza di uno stato chiamato This, dove una grande citt\u00e0 di nome Thinae (equivalente alla Sinae della \"Geografia\" di Tolomeo) produceva seta e la esportava a Battria prima che essa viaggiasse via terra verso Bharuch in India e lungo il fiume Gange. Mentre Marino di Tiro e Tolomeo forniscono resoconti vaghi rispetto al golfo del Siam e al sud-est asiatico, Cosma Indicopleuste, monaco greco di Alessandria che era stato mercante, parla chiaramente della Cina nel suo \"Topographia Christiana\" (c. 550), includendo istruzioni su come raggiungerla via mare e descrivendo il suo coinvolgimento nel commercio dei chiodi di garofano che si estendeva fino a Ceylon. Confrontando la piccola quantit\u00e0 di monete romane ritrovate in Cina rispetto all'India, Warwick Ball afferma che la maggior parte della seta cinese acquistata dai romani veniva in realt\u00e0 acquistata in India, lasciando alla rotta terrestre che attraversava l'antica Persia un ruolo secondario.\nColoni cristiani ed ebrei provenienti da Roma continuarono a vivere in India molto dopo il declino di questo commercio bilaterale. Molte monete romane sono state trovate in India, specialmente nei centri marittimi del sud. I re dell'India meridionale riconiarono le monete romane sostituendo la propria effigie a quella dell'imperatore romano, come per dimostrare la propria sovranit\u00e0. Citazioni del commercio si trovano anche nella letteratura Sangam in lingua tamil dell'India. Una di queste citazioni dice: \"Le bellissime navi costruite dagli Yona arrivavano con oro e ripartivano con spezie, e Muziris risonava di grida.\"\nDeclino.\nDeclino romano.\nIl commercio inizi\u00f2 a declinare a partire dalla met\u00e0 del III secolo durante una crisi dell'Impero romano, ma si riprese nel secolo successivo fino agli inizi del VII secolo, quando Cosroe II, Sci\u00e0 dell'Impero sasanide, occup\u00f2 le regioni romane della Mezzaluna Fertile e dell'Egitto finch\u00e9 non fu sconfitto alla fine del 627 dall'imperatore bizantino Eraclio, dopodich\u00e9 i territori che erano stati persi vennero restituiti ai romani d'oriente. Cosma Indicopleuste (\"Cosma che viaggi\u00f2 in India\") era un mercante greco-egiziano, poi monaco, che scrisse dei suoi viaggi commerciali verso l'India e lo Sri Lanka durante il VI secolo.\nAi tempi di Giustiniano, l'Egitto bizantino importava spezie dall'India tramite l'Etiopia. Tali scambi commerciali potrebbero per\u00f2 aver facilitato la diffusione della disastrosa epidemia di peste del 542 che, originatasi in Etiopia, si sarebbe diffusa tramite i commerci prima in Egitto e poi nelle altre zone dell'Impero. La peste del 542 provoc\u00f2 la crisi dei commerci.\nDistruzione dell'impero Gupta da parte degli Unni.\nIn India, le invasioni degli Unni Alchon (496-534 d.C.) sembrerebbero aver danneggiato severamente il commercio con l'Europa e l'Asia centrale. L'Impero Gupta aveva beneficiato notevolmente del commercio indo-romano, esportando numerosi beni di lusso come seta, oggetti in pelle, pellicce, manufatti in ferro, avorio, perla e pepe da centri come Nashik, Paithan, Pataliputra e Varanasi. Le invasioni unne probabilmente interruppero questi rapporti commerciali fermando anche il flusso di ricavato delle relative tasse. Poco dopo queste invasioni, l'Impero Gupta, gi\u00e0 indebolito a causa delle stesse e dell'insorgere dei governatori locali, cadde. A seguito delle invasioni, l'India settentrionale fu lasciata nello scompiglio, portando allo sviluppo di numerose piccole potenze indiane che emersero dopo il crollo della dinastia Gupta.\nEspansione araba.\nGli Arabi, guidati da 'Amr ibn al-'As, arrivarono in Egitto verso la fine del 639 o l'inizio del 640 d.C.. Questa avanzata segnal\u00f2 l'inizio della conquista islamica dell'Egitto. La conquista di Alessandria e del resto della regione port\u00f2 alla fine di un commercio romano col subcontinente che era durato 670 anni.\nLa regione dell'India meridionale Tamil volse la sua attenzione per il commercio internazionale verso il sud-est asiatico, dove la cultura indiana ebbe un effetto su quella nativa maggiore di quanto non avesse avuto sui romani, come si pu\u00f2 vedere dall'adozione dell'induismo e successivamente buddismo in quest'area. Tuttavia, la conoscenza del subcontinente indiano e del suo commercio venne preservata nei libri dei bizantini ed \u00e8 probabile che la corte imperiale tenesse ancora qualche forma di relazione diplomatica con la regione perlomeno fino al regno di Costantino VII, vedendoci un alleato contro l'influenza sempre crescente degli stati islamici in Medio Oriente e in Persia, come testimonia un'opera sui cerimoniali chiamata \"De Ceremoniis\".\nI turchi ottomani conquistarono Costantinopoli nel XV secolo (1453), segnando l'inizio del controllo turco sulle rotte commerciali pi\u00f9 dirette tra Europa e Asia. Gli ottomani inizialmente interruppero totalmente il commercio orientale con l'Europa, spingendo quindi gli europei a cercare una via marittima che circumnavigasse l'Africa, portando all'Et\u00e0 delle scoperte europee e successivamente alla crescita del mercantilismo e del colonialismo."}
{"id": "1796277", "revid": "1310927", "url": "https://it.wikipedia.org/wiki?curid=1796277", "title": "Leandro Almeida", "text": ""}
{"id": "1796283", "revid": "889336", "url": "https://it.wikipedia.org/wiki?curid=1796283", "title": "C\u00e9sar Santin", "text": "Carriera.\nClub.\nC\u00e8sar Santin inizi\u00f2 la sua carriera fra le file del S\u00e3o Jos\u00e9, squadra in cui torn\u00f2 nel 2004 dopo 2 esperienze con il Gr\u00eamio ed il Vit\u00f3ria.\nKalmar FF.\nNel 2004 passa dal S\u00e3o Jos\u00e9 al Kalmar FF, club appena promosso dal Superettan, la Serie B svedese, nell'Allsvenskan. Durante la sua militanza in questo club, diventa un beniamino della tifoseria grazie al suo costante impegno in campo e ai suoi dribbling. Nel 2007, sigla 12 gol in 23 presenze in Allsvenskan. Nella prima parte della stagione 2008, il suo club balza al primo posto della classifica, grazie anche alle sue prestazioni ed ai suoi gol, tant'\u00e8 che il FC Copenaghen lo acquista nella finestra di mercato estiva per una cifra di 10 milioni di Corone danesi.\nF.C. Copenhagen.\nNell'estate 2008, il presidente del club danese dichiara che la squadra \u00e8 stata allestita per lottare nelle prime posizioni, anche se, nello scetticismo generale, il club a parte Thomas Kristensen dal FC Nordsj\u00e6lland e lo stesso C\u00e8sar Santin, non acquista pi\u00f9 nessuno.\nIl 6 novembre sigla il gol del momentaneo 1-0 sul Valencia, nella fase a gruppi di Coppa UEFA. Al termine della partita, lo stesso giocatore ammette che questo \u00e8 stato il gol pi\u00f9 importante della sua carriera.\nIl 24 maggio 2009, il club vince il titolo danese grazie ad un suo rigore nella vittoria contro l'Esbjerg, in quanto nella stessa giornata il Br\u00f8ndby perdendo contro l'Aarhus, regala il titolo ad una partita al termine della stagione della Superliga.\nNel 2010 ottiene il suo record di reti in campionato, 15. Nel 2013 nella prima parte di campionato con l'FC Copenaghen mette a segno la sua rete numero 83 con i danesi, superando l'ex compagno di squadra Dame N'Doye e divenendo cos\u00ec di fatto il miglior marcatore della storia del club.\nAPOEL.\nIl 1\u00ba gennaio 2014 passa all', vincendo campionato e coppa cipriota con la sua squadra."}
{"id": "1796293", "revid": "287204", "url": "https://it.wikipedia.org/wiki?curid=1796293", "title": "Ptilodus", "text": "Lo ptilodo (gen. Ptilodus) \u00e8 un piccolo mammifero estinto, appartenente all'ordine arcaico dei multitubercolati. Visse nel Paleocene (tra 62 e 58 milioni di anni fa) in Nordamerica.\nUn falso scoiattolo.\nRispetto ai suoi parenti, lo ptilodo poteva raggiungere dimensioni ragguardevoli (30 - 50 centimetri di lunghezza), pi\u00f9 o meno la taglia di un grosso scoiattolo, animale che ricordava anche nell'aspetto e probabilmente nel modo di vita: le zampe, i piedi e la lunga coda prensile suggeriscono che questo animale fosse un buon arrampicatore.\nSpecie.\nIl genere \"Ptilodus\" venne descritto dal famoso paleontologo Edward Drinker Cope nel 1881, ma si cre\u00f2 una confusione tassonomica con altri generi di multitubercolati (\"Chirox\", \"Ectypodus\" e \"Neoplagiaulax\"). In ogni caso, attualmente vengono riconosciute sette specie di ptilodo.\nTra queste, la specie \"Ptilodus gnomus\" era la pi\u00f9 piccola del genere (come indica il nome), ed \u00e8 conosciuta principalmente per una notevole quantit\u00e0 di denti fossili. Gli scheletri pi\u00f9 completi appartengono alle specie \"Ptilodus wyomingensis\" e \"Ptilodus montanus\". Quest'ultima era anche una delle specie pi\u00f9 grandi, e poteva pesare 650 grammi. Un calco endocranico ottenuto da un esemplare di questa specie indica che l'animale doveva avere un senso dell'olfatto molto sviluppato.\nCollegamenti esterni.\nMESOZOIC MAMMALS; Ptilodontoidea"}
{"id": "1796294", "revid": "1573940", "url": "https://it.wikipedia.org/wiki?curid=1796294", "title": "Lepilemur leucopus", "text": "Il lepilemure dai piedi bianchi (Lepilemur leucopus ) \u00e8 una specie di lemure endemica del Madagascar.\nDescrizione.\nDimensioni.\nMisura fino a 60\u00a0cm di lunghezza, rimanendo solitamente al di sotto di tale valore. Met\u00e0 della lunghezza \u00e8 rappresentata dalla coda.\nAspetto.\nIl pelo \u00e8 grigio nella zona dorsale e biancastro in quella ventrale: la coda \u00e8 marrone chiaro, cos\u00ec come le \"basette\" che corrono dall'orecchio all'attaccatura della mandibola, orlate di nero sul bordo interno; neri sono anche i cerchi attorno agli occhi, il muso e le zampe.\nBiologia.\nComportamento.\nSi tratta di animali arboricoli dalle abitudini prettamente notturne: a differenza di molti lepilemuri, non \u00e8 esclusivamente solitaria ma gli animali che condividono parte del territorio (pi\u00f9 femmine, o una femmina ed un maschio, mai due maschi) possono talvolta muoversi insieme per nutrirsi o praticare il \"grooming\". Altri tipi di gruppi che possono formarsi sono quelli composti da una madre coi suoi figli di varie cucciolate: i maschi hanno abitudini pi\u00f9 solitarie e tendono a far s\u00ec che i propri territori si sovrappongano od inglobino i territori di pi\u00f9 femmine.\nPer sorvegliare il territorio, i maschi non si affidano a segnali odorosi, ma utilizzano le vocalizzazioni e ne pattugliano costantemente i confini.\nAlimentazione.\nCome le specie congeneri, si tratta di un animale vegetariano, che in particolare si nutre di foglie, prediligendo quelle di \"Tamarindus indica\" ed \"Euphorbia tirucalli\". Oltre alle foglie, non disdegna integrare sporadicamente la dieta con fiori e frutti.\nLa specie \u00e8 ciecotrofa, ossia ridigerisce le proprie feci per meglio demolire la cellulosa: come adattamento, il suo cieco \u00e8 assai sviluppato.\nRiproduzione.\nLa gestazione dura attorno ai 4 mesi, al termine dei quali (solitamente fra settembre e novembre) viene partorito un unico cucciolo che si attacca saldamente al ventre materno, staccandosi solo quando la madre deve nutrirsi: in questi momenti essa lascia il cucciolo su un ramo.\nDistribuzione e habitat.\nLa specie \u00e8 diffusa nella zona meridionale dell'isola, a ovest del fiume Mandrare, dove vive nelle foreste spinose di Didiereaceae e nella foresta a galleria.\nConservazione.\nLa Lista rossa IUCN classifica \"Lepilemur leucopus\" come specie in pericolo di estinzione (\"Endangered\")."}
{"id": "1796295", "revid": "1341034", "url": "https://it.wikipedia.org/wiki?curid=1796295", "title": "Porto canale di Cagliari", "text": "Il porto industriale di Cagliari, detto comunemente porto canale di Cagliari, \u00e8 un'infrastruttura costruita negli anni ottanta realizzata per lo smistamento/transhipment e il trasporto delle merci in container. Il porto non \u00e8 attualmente gestito da terminalisti, si trova al centro del Mediterraneo e a circa 56 miglia dalla rotta Suez-Gibilterra, \u00e8 concepito come terminal container per lo smistamento del traffico destinato ai principali porti del Mediterraneo occidentale, come Marsiglia, Genova, Napoli, Barcellona, etc.\nIl porto si estende nelle localit\u00e0 Giorgino, ove sorgeva l'omonimo quartiere, in gran parte demolito, e Sa Illetta, l'isolotto da tempo unito alla terraferma, che si addentra nello stagno di Cagliari."}
{"id": "1796297", "revid": "46291", "url": "https://it.wikipedia.org/wiki?curid=1796297", "title": "Adansonia madagascariensis", "text": "Il baobab del Madagascar (Adansonia madagascariensis ) \u00e8 un albero della famiglia delle Malvacee endemico del Madagascar.\nDescrizione.\nProduce grandi fiori molto odorosi, che si schiudono la notte.\nBiologia.\nL'impollinazione \u00e8 zoocora, ad opera di farfalle notturne della famiglia Sphingidae.\nDistribuzione e habitat.\nQuesta specie di baobab \u00e8 diffusa nella foresta decidua secca del Madagascar nord-occidentale; il suo areale si estende da Antsiranana alle regioni di Sambirano e Soalala."}
{"id": "1796299", "revid": "161273", "url": "https://it.wikipedia.org/wiki?curid=1796299", "title": "C/1864 R1", "text": ""}
{"id": "1796303", "revid": "287204", "url": "https://it.wikipedia.org/wiki?curid=1796303", "title": "Villa Il Rinuccino", "text": " \nVilla Il Rinuccino si trova a Fiesole, in via Ferrucci 43, alle pendici del Monte Muscoli sul versante nord della collina fiesolana con vista sulla campagna circostante. La villa conserva il suo aspetto cinquecentesco, costituendo un esempio di architettura rinascimentale fiorentina.\nStoria.\nLa villa e la zona circostante devono il suo nome alla famiglia Rinuccini di Firenze, che fin dal XIV secolo possedevano case e poderi in questa zona, compresa la primitiva residenza di campagna. \nA quel periodo risale la torre che ha mantenuto inalterato l'aspetto esterno e la struttura. Tra la fine del XV e l'inizio del XVI secolo i Rinuccini ampliarono le loro propriet\u00e0 nella zona e trasformarono il \"palazzetto\" di campagna in una villa dotata di giardino recintato da mura, secondo la tradizione rinascimentale. I Rinuccini tennero la propriet\u00e0 fino al 1840, dopodich\u00e9 pass\u00f2 ai Fantozzi e ad altre famiglie come i Bruni, i Bordoni, i Cal\u00f2 e i Manaresi, attuali proprietari.\nDescrizione.\nLa villa ha un aspetto cinquecentesco, sullo sfondo panoramico delle pendici del Monte Muscoli. Interessante \u00e8 il cortile lastricato interno alla costruzione, con una doppia arcata che compone una loggia su colonne in pietra serena sul lato sud e un portico con colonnine che reggono un tetto spiovente sul lato nord, adiacente al muro esterno che presenta sulla sommit\u00e0 una caratteristica merlatura. Qui si trova l'antico pozzo in pietra, ancora funzionante.\nI giardini sono organizzati su due zone, separate da un cordolo in muratura. La parte antistante la villa presenta una struttura tipicamente all'italiana, dove l'impianto rinascimentale \u00e8 stato modificato nell'800 e che presenta cedri del Libano, cipressi e siepi in bosso e alloro, che disegnano aiuole geometriche in cui sono poste essenze fiorite. Qua e l\u00e0 si trovano statue in pietra.\nIl giardino murato verso est, invece, presenta un prato longilineo, chiuso a nord da una limonaia e da un loggiato con colonne in pietra. In fondo, in asse col portale laterale della villa, si trova una fontana a muro, con una scultura in arenaria ispirata all\"'Oceano\" del Giambologna incorniciata da una nicchia bordata da grosse bugne in pietra, coi giunti orientati a raggiera; sotto il timpano triangolare si trova uno stemma Rinuccini. Da qui si accede anche a una terrazza che guarda alle colline sul versante nord del monte."}
{"id": "1796305", "revid": "36426", "url": "https://it.wikipedia.org/wiki?curid=1796305", "title": "Villa il Rinuccino", "text": ""}
{"id": "1796308", "revid": "767487", "url": "https://it.wikipedia.org/wiki?curid=1796308", "title": "Lepilemur jamesi", "text": "Il lepilemure di James (\"Lepilemur jamesi\") \u00e8 una specie di lemure recentemente scoperta endemica del Madagascar.\nDeve il nome ai benefattori americani Larry, Jeanette e Barry James.\nDistribuzione.\nLa specie \u00e8 diffusa nella zona orientale dell'isola, grossomodo fra i fiumi Manampatrana e Mananara, dove preferisce le zone di foresta pluviale primaria e secondaria ad altezze non eccessive.\nDescrizione.\nDimensioni.\nMisurando fino a 68\u00a0cm di lunghezza complessiva (di cui una trentina di coda), \u00e8 una delle specie di \"Lepilemur\" di maggiori dimensioni.\nAspetto.\nIl pelo \u00e8 grigio scuro su testa, ginocchia, avambracci, mani e coda, grigio-rossastro su spalle, dorso e posteriore, grigio chiaro sul ventre, l'interno delle zampe e cerchi attorno agli occhi, che sono medio-grandi. Le orecchie sono triangolari, grandi e poste lateralmente rispetto al cranio."}
{"id": "1796310", "revid": "320578", "url": "https://it.wikipedia.org/wiki?curid=1796310", "title": "Hawker Aircraft", "text": ""}
{"id": "1796311", "revid": "339392", "url": "https://it.wikipedia.org/wiki?curid=1796311", "title": "SC Fortuna K\u00f6ln", "text": ""}
{"id": "1796330", "revid": "1718925", "url": "https://it.wikipedia.org/wiki?curid=1796330", "title": "Tisha b'Av", "text": "Tisha b'Av o Tisha BeAv (in ebraico: \u05ea\u05e9\u05e2\u05d4 \u05d1\u05d0\u05d1 o \u05d8\u05f3 \u05d1\u05d0\u05d1), o pi\u00f9 semplicemente 9 di Av, \u00e8 un giorno di lutto e digiuno nel calendario religioso luni-solare del Giudaismo che pu\u00f2 cadere a luglio o agosto. Il suo nome denota il nono giorno (\"Tisha\") del mese giudaico di Av. Il giorno \u00e8 stato chiamato il \"pi\u00f9 triste giorno nella storia ebraica\". Quando il giorno nove di Av coincide con il sabato, l'osservanza del digiuno avviene dal tramonto del Sabato alla Domenica del dieci del mese di Av (anche se si riferisce al giorno con lo stesso nome di Tisha B'Av): non essendo permesso digiunare durante il giorno del Sabato per preservare la gioia e la santit\u00e0 del giorno tutti i digiuni vengono spostati al giorno successivo ad esclusione del digiuno di Yom Kippur.\nIntroduzione.\nIl Tisha BeAv \u00e8 un giorno di rimembranza di lutto per l'Ebraismo, che cade il nono giorno dell'undicesimo mese di Av (luglio-agosto). La ricorrenza avviene in memoria di numerosi eventi luttuosi per il popolo ebraico:\nContegno nel Tisha b'Av.\nIn questa giornata di lutto nazionale gli ebrei osservano un digiuno totale di poco pi\u00f9 di 24 ore, dal tramonto alle prime stelle della sera successiva. Oltre a ci\u00f2, non vengono indossate scarpe di pelle o cuoio, non vengono effettuati festeggiamenti, non si intrattengono rapporti coniugali n\u00e9 si palesano manifestazioni di affetto, non ci si lava (ad esclusione delle falangi delle mani) n\u00e9 si usano unguenti.\nDurante la preghiera della sera e del mattino si recita il Libro delle Lamentazioni. \u00c8 uso non indossare i Tefillin al mattino ma durante la preghiera del pomeriggio; alcuni ebrei mistici usavano per\u00f2 indossarli al mattino come durante gli altri giorni. Ad esclusione del Libro delle Lamentazioni, di alcune pagine del Talmud (in particolare quelle di Ghittin 55-57 che parlano della distruzione del Tempio di Gerusalemme e del terzo capitolo di Moed Katan che discute i precetti relativi al lutto) e di alcuni passi del Libro di Geremia, non si studia la Torah, il cui studio \u00e8 una gioia per l'ebreo n\u00e9 altri libri sacri se non hanno a che fare con il lutto. Fino a mezzogiorno \u00e8 uso, ma non precetto, sedere su sgabelli bassi in modo da essere volutamente scomodi.\n\"Malgrado le restrizioni Halakhiche, anche Tisha b'Av viene considerata ricorrenza simile a Chol haMoed, ci\u00f2 soprattutto per le proibizioni (cfr comunque Era messianica e Netilat Yadaim)\".\nGiorni che coincidono con 9 Av negli ultimi anni.\nFonte: Jewish Virtual Library\nStoria.\nDistruzione del Tempio di Gerusalemme.\nIl digiuno principalmente commemora la distruzione del Primo e Secondo Tempio di Gerusalemme. Questi due eventi accaddero ad una distanza di circa 656 anni, ma nella stessa data..\nIn connessione con la caduta di Gerusalemme, vennero stabiliti altri tre giorni di digiuno allo stesso modo del Nono Giorno di Av: questi giorni sono il dieci di Tevet, quando inizi\u00f2 l'assedio; il diciassette di Tammuz, quando venne aperta la prima breccia nelle mura di Gerusalemme; e il tre di Tishri, noto anche come il digiuno di Gedaliah, per commemorare il giorno in cui Gedaliah venne assassinato (Libro dei Re II 25:25; Geremia 41:2).\nDa Zaccaria 7:5, 8:19 appare che dopo la costruzione del Secondo Tempio, l'abitudine di mantenere questi giorni di digiuno sia stata temporaneamente sospesa. Sin dalla distruzione di Gerusalemme e del Secondo Tempio da parte dei romani, questi quattro giorni di digiuno sono stati ripristinati.\nLe cinque calamit\u00e0.\nSecondo il capitolo della Mishnah (\"Taanit\" 4:6), cinque gravissimi eventi accaddero il giorno nono di Av, che specificamente meritano di essere ricordati con il digiuno:\nSecondo il libro del Talmud, nel suo trattato Taanit, la distruzione del Secondo Tempio inizi\u00f2 il giorno nono di Av, che venne infine consumato dalle fiamme il giorno seguente, decimo giorno di Av.\nAltre calamit\u00e0.\nNel tempo, un po' per coincidenza, un po' perch\u00e9 voluto dai mortali nemici di Israele, il Tisha B'Av \u00e8 diventato un giorno ebraico di rimembranza, non soltanto a causa degli eventi pretalmudici, ma anche per tragedie successive. A prescindere dell'esatta data di questi eventi, per molti ebrei, Tisha B'Av \u00e8 il giorno della rimembranza e lamentazione, e questi temi si riflettono nella liturgia composta per questo giorno (vedi sotto).\nAltre calamit\u00e0 associate con il Tisha B'Av:"}
{"id": "1796337", "revid": "75421", "url": "https://it.wikipedia.org/wiki?curid=1796337", "title": "Paul Costantin Codrea", "text": ""}
{"id": "1796350", "revid": "599013", "url": "https://it.wikipedia.org/wiki?curid=1796350", "title": "Npv", "text": ""}
{"id": "1796355", "revid": "767487", "url": "https://it.wikipedia.org/wiki?curid=1796355", "title": "Denis Leonidovi\u010d Macuev", "text": "Biografia.\nL'infanzia a Irkutsk.\n\u00c8 nato ad Irkutsk nella Federazione Russa in una famiglia di musicisti: la madre \u00e8 un'insegnante di pianoforte e il padre un pianista e compositore ben noto nella regione.\nSi mette presto in evidenza come bambino prodigio. All'et\u00e0 di tre anni dopo aver ascoltato una melodia alla televisione riesce a riprodurla fedelmente al pianoforte con un solo dito.\nSuo padre intuisce subito il prodigioso talento del bambino e ne diviene il primo insegnante di musica. Fino all'et\u00e0 di 15 anni prosegue i suoi studi presso la scuola musicale di Irkutsk.\nNel frattempo ama anche giocare a hockey su ghiaccio e al calcio e per ben due volte si frattura il braccio. La cosa \u00e8 oggetto di continue dispute con il padre.\nGli anni a Mosca.\nDal 1990 si trasferisce a Mosca con i familiari dove studia alla Scuola Centrale di musica.\nNel 1993, in Sudafrica partecipa al suo primo concorso pianistico internazionale, risultandone vincitore. Nello stesso anno entra al Conservatorio \u010cajkovskij di Mosca dove studia con i professori Alekseij Nassedkin e quindi con Sergeij Dorenskij.\nIl successo.\nUscito dal Conservatorio, suona con l'Orchestra filarmonica di Mosca.\nNel 1998, all'et\u00e0 di 23 anni, vince il primo premio al Concorso internazionale \u010cajkovskij di Mosca nella categoria dedicata al pianoforte, sbaragliando i concorrenti e dando una svolta alla sua carriera.\nPartecipa ai maggiori festival internazionali, si esibisce nei templi pi\u00f9 prestigiosi della musica ed effettua tour in tutto il mondo con grandi nomi come Claudio Abbado, Lorin Maazel, Michail Pletn\u00ebv, Evgenij F\u00ebdorovi\u010d Svetlanov e Jurij Chatuevi\u010d Temirkanov.\nGrande interprete di Rachmaninov, il pianista oggi si produce in circa 150 concerti all'anno.\nDenis Macuev ha assunto anche la direzione artistica di due festival in Russia: \"Stars on Baikal\" che si tiene ad Irkutsk e \"Crescendo\" di Mosca.\n\u00c8 un grande appassionato di musica jazz e spesso nei biss dei propri concerti esegue improvvisazioni su temi classici o standard jazz. Suona in formazione di trio e quartetto jazz. Macuev \u00e8 stato il primo pianista a dare un concerto jazz alla Sala Grande del Conservatorio di Mosca."}
{"id": "1796359", "revid": "486946", "url": "https://it.wikipedia.org/wiki?curid=1796359", "title": "Intesa anglo-russa", "text": ""}
{"id": "1796366", "revid": "228446", "url": "https://it.wikipedia.org/wiki?curid=1796366", "title": "Convenzione anglo-russa", "text": ""}
{"id": "1796371", "revid": "767487", "url": "https://it.wikipedia.org/wiki?curid=1796371", "title": "Dick Annegarn", "text": "Le sue canzoni sono state scritte e interpretate per la maggior parte in francese, ma alcune anche in inglese, e raramente in olandese. \u00c8 anche un compositore eclettico e un virtuoso chitarrista.\nBiografia.\nDick Annegarn \u00e8 nato nei Paesi Bassi, ma dal 1958 al 1970 ha vissuto a Bruxelles, dove i genitori lo iscrissero alla Scuola europea. Impar\u00f2 brillantemente e in maniera autodidatta a suonare la chitarra del fratello, ascoltando soprattutto i dischi folk e blues americani, ma anche i grandi cantautori francofoni quali Jacques Brel e Georges Brassens. Dopo la scuola si iscrisse alla facolt\u00e0 di agronomia dell'Universit\u00e0 Cattolica di Lovanio, ma ben presto la voglia di fare musica lo sospinse ad abbandonare gli studi e a trasferirsi a Parigi nel 1972.\nNel 1973 registr\u00f2 ed incise il suo primo album, \"Sacr\u00e9 g\u00e9ranium\" edito dalla Polydor Records, col quale riscontr\u00f2 un grande e immediato successo. Memorabili, di quest'album sono \"Ubu\", \"B\u00e9b\u00e9 \u00e9l\u00e9phant\", \"La transformation\" e \"Sacr\u00e9 g\u00e9ranium\", ma pi\u00f9 di tutte \"Bruxelles\", che gli valse molti anni dopo anche la cittadinanza onoraria dell'omonima citt\u00e0.\nDopo quest'album e diverse tourn\u00e9e ne segu\u00ec un secondo nel 1975, \"Je te vois\" e rapidamente e nello stesso anno, un terzo album, \"Mireille\".\nNel 1976, in seguito all'incontro e la successiva collaborazione con il musicista francese Albert Marcoeur venne registrato, auto e co-prodotto l'album sperimentale \"Anticyclone\".\nNel 1977 usc\u00ec l'album \"aux enfants / Zoum\", al quale segu\u00ec una lunga tourn\u00e9e che lo port\u00f2 a pubblicare nel 1978 un live intitolato \"De ce spectacle ici sur terre\".\nIntanto il cantautore, sempre pi\u00f9 insofferente del suo ruolo nell'ambito dell'industria dello spettacolo francese, delle ipocrisie e del conformismo dell'ambiente, scrive un pamphlet intitolato \"La Rock-industrie et moi\" letto in conferenza stampa fuori dal teatro Olympia nel maggio 1978, in cui annuncia la sua decisione di sparire dalla scena e di uscire dal sistema di competizione mercantile della musica. \u00c8 cos\u00ec che cambi\u00f2 stile di vita, senza tuttavia abbandonare la ricerca artistica, e l'idealit\u00e0 patafisica. Prese dimora su una chiatta ormeggiata a Noisy-le-Grand nella periferia parigina, e si dedic\u00f2 alla vita associativa, al giornalismo alternativo, e a diverse altre attivit\u00e0 legate al sociale.\nNel 1979 pubblic\u00f2 insieme al musicista belga Daniel Schell l'album \"Egmont &amp; FF Boom\" e poco dopo il live \"Ferraillages\" con il musicista statunitense Robert Pete Williams.\nCominci\u00f2 a fare lunghi viaggi formativi bench\u00e9 un po' avventuristici, che lo portarono in luoghi come la Cambogia, l'Etiopia e soprattutto nel Maghreb. Risiedette stabilmente in Marocco per un lungo periodo.\nDurante il decennio degli anni ottanta l'attivit\u00e0 musicale venne un po' tralasciata per far posto ad altri interessi, tuttavia nell'81 pubblic\u00f2, insieme al musicista Jean-Philippe Goude l'album \"Citoyen\". Poi nel 1984 pubblic\u00f2 l'album \"140 BXL\", al quale segu\u00ec nell'anno successivo \"Fr\u00e8res?\", con l'arrangiamento del fisarmonicista Richard Galliano.\nNel 1987 cre\u00f2 uno spettacolo teatrale del genere commedia musicale, dal titolo \"Un belge imaginaire\".\nGli anni novanta segnarono il suo graduale ritorno a tempo pieno nella musica. Nel 1990 pubblic\u00f2 \"Ullegarra\" e nel 1991 \"Chansons fleuves\". Intanto inizi\u00f2 a riprendere le tourn\u00e9e. Nel 1993, oltre a pubblicare \"In\u00e9Dick\" si trov\u00f2 a scrivere la sua prima colonna sonora per il film \"Le cri de Tarzan\" del regista Thomas Bardinet. Pubblic\u00f2 anche una raccolta con i suoi testi ed inoltre mise in scena una sua composizione teatrale intitolata \"2112 Politik Fiktion\"; una sorta di fiction politico-multimediale.\nNel 1997 pubblic\u00f2 l'album \"Approche-toi\" che segna il ritorno dell'artista nel campo mediatico. Due anni dopo, nel 1999 usc\u00ec \"Adieu verdure\", con accenti Rhythm and blues e con l'intervento del cantautore francese Mathieu Boogaerts.\nNel 2000, in seguito a una sua bella esperienza artistica con il circo \"Cirque d'hiver\" di Parigi avvenuta nell'anno prima, fece pubblicare il live \"Dick Annegarn au Cirque d'Hiver\". Nel dicembre dello stesso anno fu presentata un'insolita iniziativa editoriale, ideata dal disegnatore \"engag\u00e9\" Babouse: un fumetto nel quale una trentina di disegnatori (celebri e non) offrivano la loro visione dell'artista, ed un CD-ROM allegato, con materiale audio, video e testi.\nNel 2002 venne pubblicato l'album \"Un'ombre\", disco introspettivo con canzoni nuove ed alcune riproposte. Nello stesso anno crea una piccola fondazione battezzata \"Les amis du verbe\" con la quale riesce ad allestire l'anno successivo (nel 2003) un festival di poesia (che in ambito di questo festival viene definita come creazione verbale) denominato \"Festival du Verbe\", che da allora si tiene tutti gli anni, nei giorni che vanno dal 20 al 24 giugno.\nNel 2004 and\u00f2 nel suo amato Marocco per registrare musiche berbere e Tiznit, dalle quali ne trasse un album; non riuscendo poi a trovare un distributore lo mise in libero ascolto su un suo sito.\nNel 2005 \u00e8 uscito \"Plouc\", ispirato alla campagna di Tolosa dove ha vissuto per un certo periodo.\nNel 2006 \u00e8 stato pubblicato un album tributo intitolato \"Le Grand D\u00eener\", dove diversi grandi artisti francesi, fra cui Alain Souchon, hanno interpretato ciascuno una sua canzone in omaggio alla sua trentennale carriera musicale.\nNel 2007 l'editore discografico \"t\u00f4t Ou tard\" ha pubblicato il cofanetto triplo CD \"Les ann\u00e9es nocturnes\" che rappresenta una riedizione di tre album (\"Fr\u00e8res?\", \"Ullegarra\" e \"Chansons fleuves\") diventati ormai irreperibili.\nNel novembre 2008 \u00e8 uscito l'album \"Soleil du Soir\", caratterizzato prevalentemente da ritmiche blues.\nNel 2009 ha collaborato con il cantautore francese (d'origine italiana) Calogero scrivendogli due brani per l'album \"L'Embellie\"."}
{"id": "1796372", "revid": "767487", "url": "https://it.wikipedia.org/wiki?curid=1796372", "title": "After midnight project", "text": "After Midnight Project, comunemente abbreviato in AMP, \u00e8 una band alternative rock proveniente da Los Angeles, California. La band si \u00e8 formata nel 2004, ed \u00e8 composta da cinque membri: Jason Evigan (voce), Spencer Bastian, Christian Meadows, TJ Armstrong (chitarre) e Daniel Morris (batteria).\nGenere.\nIl genere del gruppo \u00e8 unico ed include diversi tipi di musica rock, tra cui alternative rock, pop rock, nu metal, Industrial music, e tanti altri. Il loro vario genere musicale ha permesso loro di essere paragonati a band come Incubus, Nine Inch Nails, e Smashing Pumpkins.\nLa canzone \"Take Me Home\" \u00e8 stata inclusa nella colonna sonora del videogioco \"Prey\", messo in vendita nei negozi durante l'estate del 2006. Il video del brano mostra delle scene in cui la band suona in una stanza, alternate da alcune scene del videogioco."}
{"id": "1796375", "revid": "125175761", "url": "https://it.wikipedia.org/wiki?curid=1796375", "title": "Drake Bell", "text": "Biografia.\nDrake Bell \u00e8 nato a Orange County, in California.\nI suoi genitori sono Joe Bell e Robin Dodson, una giocatrice professionista di biliardo. Ha un patrigno, Roy, e due fratelli maggiori, Robert e Travis.\nDrake ha frequentato la \"Orange County High School of the Arts\" a Santa Ana, in California.\n\u00c8 cugino di Heath Bell, giocatore professionista di baseball.\nIl 29 dicembre 2005 Drake Bell \u00e8 stato coinvolto in un incidente stradale sulla California State Route 1 di Los Angeles. Stava guidando con un amico, quando \u00e8 avvenuto lo scontro frontale con un camion. I danni riportati sono state fratture al collo, la mandibola rotta in tre punti e diverse lacerazioni facciali. Secondo un'intervista rilasciata nel 2006, il dottore avrebbe affermato che Bell non sarebbe stato in pericolo di morte.\nSupporta l'organizzazione non-profit The Thirst Project, dal 2009. Il contributo di Bell consiste in apparizioni in pubblico e in concerti di beneficenza. Nel 2010 l'organizzazione lo premia con il Pioneering Spirit Award, il riconoscimento pi\u00f9 grande del progetto.\nCarriera.\nAttore.\nDrake Bell per la prima volta \u00e8 apparso nel 1994 in un episodio di \"Quell'uragano di pap\u00e0\" intitolato \"Swing Time\". Poi ha recitato nel film Jerry Maguire, nel 1996, interpretando Jesse Remo. Ha avuto un piccolo ruolo anche in \"Seinfeld\" nell'episodio \"The Frogger\" nel 1998. Nel 1999, ha partecipato allo spot per \"Pok\u00e9mon Rosso e Blu\". Nei primi anni del 2000, Drake ha recitato all\"Amanda Show\" e fatto un'apparizione nella serie \"The Nightmare Room\". Dal 2004 \u00e8 Drake Parker nella serie di Nickelodeon, \"Drake &amp; Josh\". Durante questo periodo ha partecipato, interpretando se stesso, ad un episodio della serie \"Zoey 101\". Nel 2006 Drake ha fatto il co-protagonista insieme alla sua collega in \"Drake &amp; Josh\", Miranda Cosgrove, nel film con Dennis Quaid \"I Tuoi, I Miei e I Nostri\".\nNell'estate 2008, \u00e8 protagonista del film \"Superhero - Il pi\u00f9 dotato fra i supereroi\". In agosto 2008, \u00e8 il protagonista anche della commedia \"College\". Drake parteciper\u00e0 a una produzione di Virtus Entertainment, \"The Miracle of Santa Rosa\". Reciter\u00e0 anche in un'altra produzione di Virtus Entertainment, una mini-serie intitolata Flying Tigers. Drake ha recentemente partecipato a \"Merry Christmas, Drake &amp; Josh\" insieme a Josh Peck, uscito il 5 dicembre 2008. \u00c8 apparso anche in una serie online intitolata \"I Heart Vampires\"3.\nNel 2010, ha fatto un breve apparizione nei panni di Drake Parker in un episodio di \"iCarly\" intitolato \"iBoop\". Ha interpretato Timmy Turner nel film per la televisione \"\", adattamento della serie animata \"Due fantagenitori\", trasmesso in TV nel 2011.\nBell ha anche partecipato ad un episodio di \"Victorious\" nel 2012, interpretando se stesso. Ha interpretato il ruolo di Shawn nel film di Nickelodeon \"Rags\". Dal 2011 Bell doppia Spider-Man nella serie animata: \"Ultimate Spider-Man\" basata sull'omonimo fumetto. Ha recentemente ripreso il ruolo in \"\", rimpiazzando Josh Keaton, il quale interpretava in origine Peter Parker.\nCantante.\nIl primo rapporto di Drake con la musica \u00e8 stato quando ha partecipato al film del 2001 Chasing Destiny. Nel film, ha recitato insieme al cantante degli The Who, Roger Daltrey, che gli ha dato le sue prime lezioni di chitarra. Lui ha suonato e cantato per la prima volta in televisione nel 2002 con la sua prima canzone, \"Lost A Lover\", in \"Amanda Show\". Un'altra sua canzone, \"I Found A Way\", \u00e8 diventata la sigla di \"Drake &amp; Josh\", scritta insieme a due altri compositori.\nNel 2005, ha collaborato con la band Hawk Nelson in una canzone chiamata \"Bring 'Em Out\", che \u00e8 stata inserita nel film I tuoi, i miei e i nostri. Drake e il suo compagno nella band Michael Corcoran hanno composto la musica anche per le serie Zoey 101 e iCarly. Il suo album di debutto, \"Telegraph\", \u00e8 uscito indipendentemente il 27 settembre 2005.\nNel 2006, Bell ha firmato un contratto con l'Universal Music Group. Il 17 ottobre 2006 pubblica \"I Know\", il suo primo singolo. Il suo secondo album, intitolato It's Only Time, \u00e8 uscito il 5 dicembre 2006. Il 16 ottobre 2007 iTunes pubblica la versione di Radio Disney della sua canzone \"Makes Me Happy\", il secondo singolo tratto dall'album It's Only Time. Drake ha dichiarato di essere fortemente influenzato dai The Beach Boys, Elvis Presley e Buddy Holly, ma soprattutto dai The Beatles.\nBell ha partecipato anche alla theme song per ICarly, \"Leave It All To Me\" con Miranda Cosgrove. Il video per la canzone \u00e8 stato pubblicato il 24 maggio 2008. Ha registrato una canzone con Sara Paxton per il suo film \"Superhero - Il pi\u00f9 dotato fra i supereroi\" chiamata \"Superhero! Song.\" Drake ha cantato anche molte canzoni natalizie nel film \"Merry Christmas, Drake &amp; Josh\".\nNel tardo 2007, Drake ha lavorato al suo terzo album, che originariamente doveva uscire nella primavera 2008. Si sono sentite poche nuove canzoni, una chiamata \"Sea Song\", un'altra chiamata \"All Alone At The Disco\", queste si possono sentire nel DVD \"Drake Bell In Concert\". In molti altri concerti lui ha cantato \"Our Love\" e \"Yesterday's Fool\". Drake ha annunciato \"Here am I\" su un messaggio SayNow.\nBell ha pubblicato un minuto di una edizione Spagnola-Inglese di \"All Alone at the Disco\" e un minuto e trenta secondi di \"Unbelievable\" sul suo MySpace ufficiale. Un'altra canzone \"Modern Times\" \u00e8 stata introdotta nella pubblicit\u00e0 per Twalking. La versione completa della canzone si pu\u00f2 ascoltare nel suo MySpace e Facebook. Nel sito ufficiale di Toby Gad, si pu\u00f2 inoltre vedere un esclusivo dietro le quinte nel quale lui e Bell scrivono una canzone intitolata \"Nevermind.\"\nIl 18 maggio 2011, il video musicale ufficiale per la nuova canzone \"You're Not Thinking\" \u00e8 stato pubblicato su YouTube, ed \u00e8 in rotazione in America Latina e Sud America (Messico MTV Top 10). Il nuovo singolo, \"Terrific\", \u00e8 stato pubblicato il 14 giugno 2011. Drake ha pubblicato digitalmente il suo nuovo EP \"A Reminder\" il 28 giugno, prodotto da John Fields (Medusa, Rooney, Jack's Mannequin, Jonas Brothers) a Los Angeles. Bell ha deciso di pubblicare \"A Reminder\" perch\u00e9 non dava sue notizie da qualche anno.\nIl 31 luglio 2012 Drake ha scritto su Twitter di aver appena firmato un contratto discografico. L'11 agosto ha annunciato che si tratter\u00e0 di un concept album e ha aggiunto che \u00absar\u00e0 come entrare in una macchina del tempo e tornare agli anni '40 e '50.\u00bb. Il 23 agosto 2012 Bell ha rivelato che il suo terzo album verr\u00e0 registrato sotto l'etichetta Surfdog Records (Stray Cats, Brian Setzer, Eric Clapton, Dave Stewart, Agent 51, Glen Campbell) e che sar\u00e0 prodotto dal presidente della Surfdog Records, Dave Kaplan. Il 28 gennaio 2014 Bell ha pubblicato un singolo dal prossimo album chiamato \"Bitchcraft\". Il 4 febbraio 2014 \u00e8 stato annunciato l'album \"Ready, Steady, Go!,\" uscito il 22 aprile 2014. Il 30 giugno 2017, dopo tre anni dal suo ultimo album, esce il suo terzo EP chiamato \"Honest.\"\nProblemi legali.\nGuida in stato di ebbrezza.\nBell \u00e8 stato arrestato il 21 dicembre 2015, per guida in stato di ebbrezza a Glendale (California) alle 2:45 del mattino dopo che gli agenti di polizia lo hanno visto sterzare e guidare ben oltre il limite di velocit\u00e0. Successivamente \u00e8 stato rilasciato con una cauzione di $ 20.000 e si \u00e8 dichiarato non colpevole. Nel settembre 2016, Bell \u00e8 stato dichiarato colpevole e condannato a quattro giorni di carcere e quattro anni di libert\u00e0 vigilata e gli \u00e8 stato imposto di frequentare un programma di educazione sull'abuso di alcol; Bell lo ha frequentato solo un giorno per buona condotta. Bell \u00e8 stato precedentemente accusato di guida in stato di ebbrezza nel 2010 in relazione a un incidente a San Diego nel 2009.\nPedofilia.\nIl 4 giugno 2021, Bell \u00e8 stato arrestato a Cleveland (Ohio), con l'accusa relativa a \"tentativo di mettere in pericolo bambini e diffondere materiale dannoso per i minori\". Un pubblico funzionario dell'informazione presso l'ufficio del procuratore della Contea di Cuyahoga, ha affermato che \"la vittima quindicenne, che aveva stabilito una relazione con Bell diversi anni prima, ha assistito al suo concerto nel dicembre 2017 [\u2026] Mentre era l\u00ec, Bell ha violato il suo dovere di diligenza e, cos\u00ec facendo, ha creato un rischio di danno per la vittima\". La polizia di Cleveland ha anche scoperto che Bell aveva inviato \"messaggi sui social media inappropriati\" minori per \"mesi prima del concerto\". Bell aveva 31 anni al momento del presunto incidente. Bell si \u00e8 dichiarato non colpevole ed \u00e8 stato liberato con una cauzione personale di $ 2.500 e gli \u00e8 stato ordinato di fornire un campione di DNA. Ha accettato di non avere contatti con la presunta vittima nel caso con un'udienza preliminare prevista per il 23 giugno. Il 23 giugno Bell si \u00e8 dichiarato colpevole di entrambe le accuse. Il 12 luglio 2021, Bell \u00e8 stato condannato a due anni di libert\u00e0 condizionata e 200 ore di servizio alla comunit\u00e0 (che potrebbe completare in California). Inoltre non gli \u00e8 permesso avere alcun contatto con la sua vittima.\nTour 2013.\nA maggio \u00e8 stato annunciato il suo nuovo tour che si terr\u00e0 dal 2 al 20 ottobre 2013. Il 31 agosto 2013, Drake annuncia che non sar\u00e0 in grado di affrontare il tour a causa del suo nuovo film, che girer\u00e0 nel periodo previsto per il tour. Di conseguenza, la cancellazione \u00e8 stata inevitabile.\n\"Splash\".\nDrake Bell ha partecipato alla prima stagione del reality \"Splash\". In questo reality le star americane si esibiscono in una gara di tuffi, e in ogni puntata si chiede uno sforzo maggiore per aumentare la difficolt\u00e0 dei tuffi. Drake Bell \u00e8 stato uno dei migliori ed \u00e8 riuscito ad arrivare in finale mostrando una particolare predisposizione per i tuffi.\nDoppiatori italiani.\nDa doppiatore \u00e8 sostituito da:"}
{"id": "1796377", "revid": "767487", "url": "https://it.wikipedia.org/wiki?curid=1796377", "title": "I cadetti di Guascogna", "text": "I cadetti di Guascogna \u00e8 un film italiano del 1950 diretto da Mario Mattoli.\nIl film prende ispirazione dal successo della canzone omonima \"I cadetti di Guascogna\", composta nel 1949 da Larici e Rastelli con la musica del maestro Armando Fragna e cantata da Clara Jaione.\nLe musiche della colonna sonora sono eseguite dal complesso \"Orleans Jazz Band\", con al pianoforte Luciano Sangiorgi. La parte vocale \u00e8 affidata al tenore Ferruccio Tagliavini che canta il brano donizettiano da \"L'elisir d'amore\", \"Una furtiva lacrima\".\n\u00c8 il primo film in cui appare Ugo Tognazzi, all'epoca ventottenne ma gi\u00e0 attore conosciuto come protagonista di riviste teatrali.\nTrama.\nDue giovani, Ugo e Walter, sono innamorati della stessa ragazza, Vittoria. Il padre di questa, per liberarla dai due, la manda nella cittadina di Bracciano, presso la pensione della sua zia Adelina. Ma, strana sorte, i due ragazzi, partono insieme per il servizio militare diretti proprio a Bracciano, dove incontrano la giovane.\nDopo varie insistenze riescono ad avere un appuntamento con lei. Prima dell'incontro, scoppia una rissa con gli altri commilitoni del reggimento e ci\u00f2 causa ad Ugo e Walter la consegna in caserma. Da qui l'idea di mandare all'appuntamento un loro amico, il soldato Nino il quale, all'incontro con la ragazza subito se ne innamora.\nUgo e Walter tentano allora di screditare il rivale mettendo in giro la voce di un altro amore che Nino avrebbe per una \"soubrette\", in realt\u00e0 soltanto la sorella di Nino, in citt\u00e0 per uno spettacolo. A causa del comportamento di Ugo e Walter lo spettacolo sar\u00e0 per\u00f2 annullato. I due pentiti riescono tuttavia, con l'aiuto della compagnia, ad allestirne un altro \"I cadetti di Guascogna\", con la partecipazione straordinaria del tenore Tagliavini.\nGran finale con riconciliazione generale e lieto fine.\nLa critica.\nSu \"Film d'oggi\" dell'11 ottobre 1950 Mario Landi scriveva:"}
{"id": "1796379", "revid": "599013", "url": "https://it.wikipedia.org/wiki?curid=1796379", "title": "Fabio Caselli", "text": "Carriera.\nClub.\nCresce calcisticamente nella e compie un esordio precoce a 16 anni nell'ultima stagione di militanza degli emiliani in Serie A: saranno 5 le presenze per lui fino al termine della stagione.\nRimane nella rosa del club nella successiva stagione in Serie B senza mai scendere in campo, viene poi spedito in prestito al Pergocrema in Serie C2 dove colleziona 29 presenze e una rete, cogliendo una retrocessione.\nDi ritorno alla Reggiana, retrocessa a sua volta in Serie C1, vi rimane fino ad ottobre del 2000 disputando 22 match e segnando una rete, prima di essere ceduto in prestito al in Serie C2, dove viene utilizzato 13 volte.\nTorna nuovamente alla societ\u00e0 emiliana per due stagioni e mezza, sempre in Serie C1, dove raccoglie 40 presenze. Nel gennaio del 2004 rimane nella stessa serie passando al (12 presenze) prima, e poi al (31 presenza) poi.\nDal 2005 al 2008 ha fatto parte in pianta stabile della rosa granata, collezionando 58 presenze. Nell'estate del 2008 passa al Castellarano, in Serie D.\nNell'estate 2009 passa al Carpi, di cui \u00e8 stato capitano nella stagione 2010-2011; Nella sua prima stagione al Carpi segna una rete in 32 presenze e ottiene il secondo posto in Serie D nel girone D, qualificandosi per i play-off, ma vennero poi eliminati incredibilmente in semifinale. Il 4 agosto 2011 viene ripescato in Lega Pro Seconda Divisione. Nella stagione successiva con 14 presenze, una rete e grazie alle sue doti difensive contribuisce alla promozione diretta del Carpi in Lega Pro Prima Divisione ottenendo cos\u00ec il doppio salto di categoria. Inoltre nella stessa stagione il Carpi riesce a raggiungere la finale di Coppa Italia Lega Pro salvo poi perderla contro la Juve Stabia all'andata, per 1-3, e al ritorno per 1-0.\nNell'estate 2011 scade il contratto con il Carpi che non viene rinnovato e si ritrova quindi svincolato. Successivamente firma con la Bagnolese che, dalla stagione 2009-2010, disputa il campionato di Serie D.\nNazionale.\nFinch\u00e9 \u00e8 rimasto nella societ\u00e0 e nel Pergocrema, ha avuto possibilit\u00e0 di vestire la maglia della e con cui ha conquistato un secondo posto agli Europei di categoria tenutisi in Svezia nel 1999."}
{"id": "1796382", "revid": "31360", "url": "https://it.wikipedia.org/wiki?curid=1796382", "title": "9 Av", "text": ""}
{"id": "1796386", "revid": "21880", "url": "https://it.wikipedia.org/wiki?curid=1796386", "title": "Lepilemur manasamody", "text": ""}
{"id": "1796391", "revid": "289247", "url": "https://it.wikipedia.org/wiki?curid=1796391", "title": "Denis Matsuev", "text": ""}
{"id": "1796398", "revid": "1573940", "url": "https://it.wikipedia.org/wiki?curid=1796398", "title": "Cynical Orange", "text": "Cynical Orange () \u00e8 un manhwa \"sunjong\" sudcoreano scritto da Jun Ji Un nel 2002. L'opera \u00e8 composta da nove volumetti editi dalla Seoul Cultural Publishers e tradotti in italiano da Planeta DeAgostini.\nIl manhwa segue la storia di una ragazza che, dopo tanto tempo, decide di mostrare a tutti il suo vero carattere.\nTrama.\nHye Min \u00e8 una delle ragazze pi\u00f9 belle della scuola; moltissimi ragazzi sono innamorati di lei, ma tuttavia le ragazze la detestano e la incolpano ingiustamente di tutto per gelosia e la ragazza non riesce a farsi delle amiche colpa anche della sua spiccata mancanza di tatto nell'esprimere la propria opinione. La ragazza all'inizio della storia risulta essere interessata ad un suo compagno di classe, Jeong Hyun, un giorno per\u00f2 lo sente dire che non le piace per la sua \"puzza sotto il naso\". In lei l'insicurezza si fa sempre pi\u00f9 presente un giorno per\u00f2 la nostra Hye Min conosce per strada un altro ragazzo Ma Ha, che per rimorchiarla le ruba il cellulare. I due in seguito diventano amici e si frequentano. Ma Ha \u00e8 infatuato di lei, sar\u00e0 il primo ad avere fiducia e a mostrare simpatia per la ragazza passando sopra al suo carattere ostile e cinico. \"Cynical Orange\" risulta avere una trama psicologica abbastanza complessa, parla infatti di solitudine ed attaccamento e del vero significato dell'amore tra due persone."}
{"id": "1796399", "revid": "110157", "url": "https://it.wikipedia.org/wiki?curid=1796399", "title": "Lepilemur otto", "text": "Il lepilemure di Otto (\"Lepilemur otto\") \u00e8 una specie di lemure endemica del Madagascar.\nDistribuzione.\nLa specie \u00e8 diffusa nella zona nord-occidentale dell'isola, nella foresta di Ambodimahabibo (Provincia di Mahajanga), in una area compresa fra i fiumi Mahajamba e Sofia. \nDescrizione.\nIl pelo \u00e8 uniformemente grigio-bruno, con la gola ed i cerchi attorno agli occhi biancastri: anche la coda, che \u00e8 piuttosto corta se paragonata ai congeneri, pu\u00f2 presentare la punta bianca.\nLa testa \u00e8 piuttosto grande rispetto al corpo, squadrata e con grandi occhi, orecchie e muso."}
{"id": "1796401", "revid": "212348", "url": "https://it.wikipedia.org/wiki?curid=1796401", "title": "CAF Champions League 2002", "text": "La CAF Champions League 2002 venne vinta dall' Zamalek."}
{"id": "1796405", "revid": "124760971", "url": "https://it.wikipedia.org/wiki?curid=1796405", "title": "Processazione dell'antigene", "text": "La processazione dell'antigene o presentazione dell'antigene (in inglese APM, \"Antigen Processing Machinery\"), \u00e8 quel meccanismo biologico attuato da ogni cellula dell'organismo in grado di presentare un antigene (su MHC I o MHC II) che permette l'espressione dei peptidi antigenici sulle molecole del complesso maggiore di istocompatibilit\u00e0. Questo processo \u00e8 di fondamentale importanza ed \u00e8 alla base dell'immunit\u00e0 adattativa in quanto \"istruisce\" i linfociti T a rispondere specificamente agli antigeni presenti nell'organismo.\nCellule che presentano l'antigene.\nLe cellule che presentano l'antigene sono cellule dell'organismo con la capacit\u00e0 unica di catturare l'antigene presente nei tessuti, di processarlo - ovvero di donargli le caratteristiche strutturali adatte a legarsi alle molecole MHC - e quindi di esporlo sulla superficie cellulare. Esempi di APC sono le cellule dendritiche, i macrofagi ed i linfociti B. Le prime sono le pi\u00f9 efficaci e le uniche capaci di spostarsi nei linfonodi una volta catturato l'antigene e di presentarlo ai linfociti T per attivarli.\nVengono definite APC solo le cellule specializzate nella presentazione di antigeni legati a molecole MHC di classe II dal momento che le MHC di classe I sono presenti su tutte le cellule nucleate.\nTipi di processazione.\nEsistono fondamentalmente due tipi di processazione dell'antigene che dipendono dalla posizione di quest'ultimo all'interno della APC:\nQuesta apparente sottile differenza \u00e8 alla base di una iniziale specificit\u00e0 di risposta che dipende dalle diverse funzione effettuate dai linfociti T che legano una o l'altra classe di MHC.\nMolecole MHC di classe I.\nSi legheranno alle MHC di classe I i peptidi presenti nel citosol. Questi possono essere prodotti di virus o microbi che hanno infettato la cellula, da geni mutati nelle cellule tumorali oppure proteine di microbi o virus fagocitati ma che sono finiti nel citoplasma. \u00c8 questo il caso di microbi che si sono evoluti per evitare di morire per fagocitosi e hanno sviluppato metodi (come la costruzione di pori nelle vescicole) per riversarsi e riversare prodotti nel citosol. Ne \u00e8 un esempio la Listeria monocytogenes che produce una proteina, la \"listeriolisina\", capace di far uscire i batteri dalle vescicole. In altri casi, alcune DC possono utilizzare antigeni presenti nelle vescicole (e quindi destinati alle MHC di classe II) in un fenomeno conosciuto come \"cross-presentazione\".\nUna volta nel citoplasma le proteine vengono degradate (dal proteasoma, da proteasi specifiche, con il reticolo endoplasmatico) in peptidi pi\u00f9 piccoli di grandezza ideale per i legame con le MHC di classe I (una lunghezza di 8-11 amminoacidi). La tappa successiva \u00e8 il trasporto nel reticolo endoplasmatico dove sono presenti le molecole MHC tramite il \"trasportatore associato con la processazione dell'antigene\" TAP (Transporter Associated with Antigen Processing) che \u00e8 specializzato nel trasportare peptidi di 8-16 amminoacidi. Nel lume del RE TAP \u00e8 associato con la tapasina che lo avvicina alle molecole MHC di classe I vuote permettendo il legame con il peptide che nel frattempo \u00e8 stato ulteriormente adattato da ERAP (\"Endoplasmic Reticulum Amino-Peptidase\"). Una volta avvenuto il legame peptide-MHC si perde l'affinit\u00e0 con la tapasina e il complesso MHC pu\u00f2 essere trasportato sulla superficie cellulare (attraverso l'apparato del Golgi e il sistema di esocitosi). Il peptide \u00e8 essenziale per la riuscita di quest'ultimo passaggio perch\u00e9 le due sole catene che costituiscono la molecola MHC di classe I (vedi struttura delle MHC di classe I) sono instabili e non riescono ad essere trasportate finendo per essere degradate nel citosol.\nProteasoma.\nUna delle vie di degradazione classiche nella cellule \u00e8 costituita dal proteasoma. Le proteine che devono essere eliminate vengono legate con \"ubiquitina\" che le indirizza nel proteasoma, un complesso proteico con capacit\u00e0 proteolitiche.\nSembra che nella via dell'MHC di classe I intervengano proteasomi pi\u00f9 complessi rispetto a quelli normalmente utilizzati per la degradazione proteica. Si tratta di organelli dalla forma cilindrica, cavi, del peso di 1,5 kDa e costituiti da due anelli \u03b1 esterni e da due anelli \u03b2 interni. Gli anelli esterni sono strutturali, mentre \u03b21, \u03b22 e \u03b25 (3 delle 7 subunit\u00e0 interne) hanno attivit\u00e0 proteolitica.\nLe proteine ubiquitinate sono riconosciute dagli anelli esterni del proteasoma, perdono la loro struttura ripiegata e vengono costrette ad entrare nel tunnel dell'organello in forma svolta. Due subunit\u00e0 catalitiche, dette \"LMP-2\" e \"LMP-7\", sono fondamentali per la funzione del proteasoma e sono codificate nella stessa regione dove si trovano i geni per MHC. Esse degradano la proteina antigenica in corti peptidi di 6-30 amminoacidi che possiedono caratteristicamente residui idrofobici o basici al C-terminale. L'espressione di queste \u00e8 aumentata da IFN-\u03b3 (una citochina secreta dai linfociti T attivati e potente attivatrice dei macrofagi).\nMolecole MHC di classe II.\nI peptidi che si legano con le molecole MHC di classe II provengono da antigeni endocitati e quindi contenuti in vescicole. La prima tappa \u00e8 il legame dell'antigene con la APC che ne determina la fagocitosi. Le APC presentano sulla superficie cellulare svariati recettori (per lo pi\u00f9 facenti parte dell'immunit\u00e0 adattativa come i Toll-Like Receptors) che legano e provocano l'internalizzazione dell'antigene. All'interno delle vescicole il pH acido attiva le \"catepsine\" delle proteasi che degradano gli antigeni. Molte proteine vengono prima legate alle molecole MHC e poi tagliate in peptidi. Esistono all'interno dei macrofagi e dei linfociti B delle vescicole ricche di MHC di classe II denominate \"compartimenti MHC di classe II\" o \"MIIC\" che hanno un ruolo essenziale nella presentazione dell'antigene.\nLe molecole MHC di classe II sono sintetizzate nel reticolo endoplasmatico dove le catene \u03b1 e \u03b2 vi appaiano. Siccome solo il legame con il peptide stabilizza le due catene per permettere che le MHC possano arrivare agli endosomi vengono legate con una particolare proteina detta catena invariante (Ii) che occupa lo spazio riservato all'antigene. In questo modo le MHC non possono legare peptidi nel reticolo endoplasmatico che rimangono liberi per le MHC di classe I. Il passaggio successivo \u00e8 il trasporto in vescicole esocitotiche che si fondono con quelle contenenti i peptidi (dove Ii viene degradata) con il conseguente legame peptide-MHC.\nNel particolare, Ii viene degradata per azione delle stesse catepsine presenti nelle vescicole che ospitavano gli antigene, riducendolo ad una sequenza di 24 amminoacidi dett peptide invariante associato alla classe II CLIP (CLass II-associated Invariant chain Peptide). Il CLIP viene a sua volta rimosso da HLA-DM di struttura simile alle molecole MHC e presente nel MIIC. HLA-DM aiuta anche i legame con i peptidi e il loro eventuale taglio una volta complessati con MHC.\nTappa finale \u00e8 l'esposizione sulla superficie cellulare dove possono legare i linfociti T CD4+.\nCross-presentazione.\nEsiste un'eccezione alla normale suddivisione di peptidi e MHC che li legano: la cross-presentazione o \"cross-priming\". Essa consiste nel presentare antigeni di origine extracellulare ai linfociti T CD8+ e quindi legare i peptidi alle MHC di classe I anzich\u00e9 di classe II. Questa \u00e8 una capacit\u00e0 unica di alcune cellule dendritiche che permette loro di attivare linfociti T CD8+ anche se gli antigeni sono stati prodotti in cellule incapaci di presentare l'antigene. Come detto prima, i peptidi presenti nel reticolo endoplasmatico si legano solo alle molecole MHC di classe I, poich\u00e9 quelle di classe II sono occupate da Ii. Di norma, o i peptidi entrano nel reticolo tramite TAP oppure vescicole contenenti MHC-II si fondono con gli endosomi. Esistono due modi con cui pu\u00f2 avvenire la cross-presentazione: se le proteine contenute nell\u2019endosoma sono molto piccole, possono uscire da esso ed entrare nel proteasoma per seguire il pathway endogeno (presentazione a MHC di classe I), oppure pu\u00f2 accadere che proteine canale (SECS61) presenti nella membrana dell\u2019endosoma permettano l\u2019uscita del peptide e la sua entrata nel proteasoma. \nImportanza nella risposta immunitaria\nLo sviluppo di due vie MHC per la processazione dell'antigene permette di aumentare l'efficienza della risposta immunitaria selezionando quale tipo di linfocita T, per le sue caratteristiche funzionali, sia il migliore per eliminare il patogeno. I linfociti T CD8+ sono specializzati nell'uccidere direttamente le cellule e quindi possono riconoscere antigeni presentati da cellule infettate, mentre i linfociti T CD4+ sono di supporto ai B per l'immunit\u00e0 umorale e quindi sono ideali per le proteine di origine extracellulare. Tutto questo \u00e8 necessario dal momento che i recettori dei linfociti T non sono in grado di riconoscere l'origine dei peptidi.\nLa processazione, inoltre, \u00e8 di grandissima importanza per selezionare quei determinanti antigenici che legano con pi\u00f9 affinit\u00e0 i recettori dei linfociti. Le proteine antigeniche possono possedere innumerevoli determinanti (o epitopi), ma solo alcuni di questi hanno le caratteristiche che permettono i legame con le molecole MHC. Questi epitopi sono anche chiamati epitopi immunodominanti e la loro esposizione come singoli peptidi serve ad istruire i linfociti T a quale parte dell'antigene legarsi per aumentare la loro responsivit\u00e0."}
{"id": "1796411", "revid": "88740", "url": "https://it.wikipedia.org/wiki?curid=1796411", "title": "Scisma di Montaner", "text": "Con l'espressione scisma di Montaner si intende la vicenda che port\u00f2 la quasi totalit\u00e0 degli abitanti di Montan\u00e8r, frazione del comune di Sarmede, in provincia di Treviso, ad abbandonare la tradizione cattolica per abbracciare quella ortodossa, a causa di una grave divergenza con l'allora vescovo di Vittorio Veneto Albino Luciani (successivamente eletto papa come Giovanni Paolo I).\nLa morte del parroco.\nAll'origine dei fatti sta la morte del parroco di Montaner, don Giuseppe Fa\u00e8, deceduto il 13 dicembre 1966. Il sacerdote, in paese sin dal 1927, si era distinto per le sue opere antifasciste che lo avevano portato a fondare le brigate partigiane \"Vittorio Veneto\". Amatissimo dalla popolazione, era da molti considerato un santo e numerosi furono gli aneddoti che circolavano sui suoi presunti poteri taumaturgici e miracolosi.\nTra i parrocchiani appariva scontato che la successione dovesse andare al cappellano don Antonio Botteon, il quale aveva assistito don Fa\u00e8 negli ultimi tre anni di sacerdozio. Tuttavia, grande fu la delusione quando Albino Luciani, all'epoca vescovo di Vittorio Veneto, ricordando che non \u00e8 il popolo a eleggere i parroci, nomin\u00f2 don Giovanni Gava, il cui insediamento sarebbe dovuto avvenire il 22 gennaio 1967.\nRifiutando la scelta del vescovo, in paese si costitu\u00ec un comitato che proponeva di far rimanere il cappellano Botteon o come nuovo parroco, o come viceparroco. La risposta del vescovo Luciani fu negativa: non solo, come gi\u00e0 detto, secondo il canone 523 del codice di diritto canonico non \u00e8 contemplata l'elezione del parroco da parte dei parrocchiani, ma il cappellano Botteon era troppo giovane per amministrare da solo una parrocchia; inoltre non si riteneva necessario un viceparroco per un paese cos\u00ec piccolo.\nMontaner si divise allora fra una minoranza che non riteneva giusto ribellarsi al vescovo e i sostenitori del cappellano Botteon come nuovo parroco. Tra le due fazioni scoppi\u00f2 un vero e proprio odio sfociato talvolta in atti di violenza.\nLa tensione sal\u00ec alla vigilia dell'insediamento di don Gava. Il 21 gennaio, giorno del suo insediamento, trov\u00f2 le porte e le finestre della chiesa murate, mentre la popolazione impediva all'autocarro di scaricare i suoi effetti personali. Nei giorni seguenti il paese venne addirittura presidiato dai carabinieri, anche per la notizia che a Montaner fossero state trovate delle armi (fatto non smentito dalla popolazione visto che molti in casa avevano pistole e fucili dal tempo della seconda guerra mondiale).\nIl 9 febbraio 1967 una delegazione di montaneresi part\u00ec per Roma con la speranza, rimasta vana, di un colloquio con Paolo VI.\nIl vescovo Luciani, cercando un compromesso, mand\u00f2 al paese un frate con l'incarico di parroco temporaneo per sei mesi, allo scadere dei quali, fra una rosa di nomi forniti dalla curia, i montaneresi avrebbero dovuto scegliere il loro parroco stabile. Il 19 marzo 1967 arriv\u00f2 padre Casimiro, un frate di Monselice. A nulla valsero i suoi sforzi di riappacificazione: allo scadere dei sei mesi non era ancora stato scelto un sacerdote e il vescovo nomin\u00f2 nuovo parroco don Pietro Varnier.\nQuando don Pietro Varnier arriv\u00f2, la mattina del 12 settembre 1967, tutto il paese si rivers\u00f2 in piazza. Viste le finestre della canonica aperte, la popolazione inferocita si precipit\u00f2 nella casa del parroco e lo rinchiuse in soffitta. Solo in seguito gli fu permesso di telefonare al vescovo per informarlo della situazione. Nel pomeriggio dello stesso giorno arriv\u00f2 a Montaner il vescovo Luciani in persona, preceduto dal vicequestore di Treviso, alcuni commissari, poliziotti e un autobus di carabinieri. Per punire la disobbedienza di quei parrocchiani Luciani entr\u00f2 in chiesa, prelev\u00f2 le ostie consacrate dal tabernacolo e and\u00f2 via, lanciando l'interdetto contro la parrocchia: da quel momento in poi nessun sacerdote vi avrebbe pi\u00f9 potuto celebrare funzioni o amministrare i sacramenti, pena la sospensione.\nLo scisma.\nLa popolazione, non rassegnata, comp\u00ec allora un vero e proprio scisma costituendo in paese una comunit\u00e0 ortodossa. Gi\u00e0 dalla fine del gennaio 1967 alcuni rappresentanti di altre confessioni religiose avevano incominciato a interessarsi alla vicenda. Parlarono con la gente e si informarono circa la situazione, ma la possibilit\u00e0 di una conversione dell'intero paese non fu presa in considerazione seriamente.\nLa sera del 26 dicembre 1967 venne celebrata a Montaner la prima messa secondo il rito bizantino da padre Evloghios Hessler.\nLa comunit\u00e0 ortodossa proveniva da Montalto Dora, vicino a Torino. Il sacerdote mandato si chiamava padre Claudio Vettorazzo e si stabil\u00ec definitivamente a Montaner nel giugno del 1969.\nSuccessivamente venne edificata la chiesa ortodossa e consacrata il 7 settembre 1969 da Antonio Bloom, esarca per il patriarcato di Mosca, insieme a padre Evloghios di Milano.\nTuttavia la nuova comunit\u00e0 dovette affrontare numerose difficolt\u00e0, soprattutto perch\u00e9 l'adesione all'ortodossia fu dettata pi\u00f9 dal risentimento nei confronti del vescovo che da un autentico sentimento di fede. A questo si aggiungevano le problematiche guide spirituali: padre Claudio Vettorazzo aveva avuto una vita religiosa piuttosto tormentata, dovette affrontare dei processi per truffa e altri reati e fu cacciato dal suo successore padre Fanurio Vivan con l'accusa di aver intestato a se stesso tutti i beni della comunit\u00e0. A sua volta, padre Fanurio fu poi arrestato nel 1994 per possesso e traffico di stupefacenti; l'indagine rivel\u00f2 anche come organizzasse orge omosessuali. La chiesa di Montaner pass\u00f2 quindi un periodo di profonda confusione, riscontrabile anche nell'adesione ai vari riti liturgici: per un periodo segu\u00ec quello russo, poi quello polacco, poi ancora quello assiro di tipo nestoriano. Per questo motivo, gran parte della popolazione torn\u00f2 cattolica o smise di praticare.\nSolo dal 1998, grazie all'attivit\u00e0 di alcuni fedeli, la comunit\u00e0 ha finalmente assunto una maggiore consapevolezza religiosa. Da allora segue definitivamente il rito bizantino.\nAttualmente la chiesa, non pi\u00f9 parrocchiale, \u00e8 parte integrante di un monastero femminile fondato nel 2000, posto sotto la giurisdizione del Patriarcato ecumenico di Costantinopoli; \u00e8 frequentata, oltre che dai cristiani di Montaner rimasti legati al rito ortodosso, da un numero crescente di immigrati ortodossi provenienti dall'Europa orientale.\nLa chiesa ha subito un incendio il 14 dicembre 2013."}
{"id": "1796413", "revid": "339392", "url": "https://it.wikipedia.org/wiki?curid=1796413", "title": "Maradona, La mano de Dios", "text": ""}
{"id": "1796417", "revid": "287204", "url": "https://it.wikipedia.org/wiki?curid=1796417", "title": "Lepilemur microdon", "text": "Il lepilemure dal collo chiaro (\"Lepilemur microdon\") \u00e8 una specie di lemure recentemente scoperta endemica del Madagascar.\nDistribuzione.\nLa specie \u00e8 diffusa con popolazioni sparse nella zona centro-orientale dell'isola, compresa grossomodo fra i fiumi Namorona e Manampatrana.\nDescrizione.\nDimensioni.\nMisura circa mezzo metro di lunghezza, di cui circa met\u00e0 spetta alla coda.\nAspetto.\nIl pelo \u00e8 bruno-olivaceo sulla zona dorsale, eccetto la faccia, le mani e la zona ventrale, che sono grigio-nerastro. alla radice del collo, appena sopra le spalle, \u00e8 presente una caratteristica mezzaluna biancastra che ha fruttato il nome comune alla specie.\nGli occhi sono medio-grandi e giallo-arancio, le orecchie sono grandi e rivolte verso l'alto, il muso corto dritto, con dei piccoli denti simili a quelli umani."}
{"id": "1796423", "revid": "81195", "url": "https://it.wikipedia.org/wiki?curid=1796423", "title": "Stereoisomeria", "text": ""}
{"id": "1796431", "revid": "33689", "url": "https://it.wikipedia.org/wiki?curid=1796431", "title": "Sister Joseph Nodule", "text": ""}
{"id": "1796435", "revid": "33689", "url": "https://it.wikipedia.org/wiki?curid=1796435", "title": "Rufio Magno Fausto Avieno", "text": "Biografia.\nEra figlio di Anicio Probo Fausto, console nel 490, e di Stefania, figlia del console del 450 Gennadio Avieno; suo fratello era dunque Ennodio Messala, console del 506, e imparentato col poeta Magno Felice Ennodio.\nNato a Roma, crebbe in Liguria, dove studi\u00f2 la lingua greca e quella latina, tanto da essere citato come esempio di eloquenza assieme al padre; forse fu Ennodio il suo precettore.\nIn giovanissima et\u00e0 (era ancora adolescente) e come primo incarico ricevette il consolato per il 502, esercitato assieme ad un collega scelto dalla corte dell'Impero romano d'Oriente, Flavio Probo.\nVisse tra Roma, dove una lettera di Ennodio lo d\u00e0 ammalato nel 503, e Ravenna. La sua presenza a Ravenna \u00e8 attestata nel 507/508, anche a corte, dove ebbe un incarico all'inizio del 512. Nel 513 torn\u00f2 a Roma, per il suo imminente matrimonio con una ragazza di famiglia aristocratica.\nFu prefetto del pretorio per l'Italia nel 527-528, scelto dal re ostrogoto Atalarico per sostituire Abundanzio; nel 534 ricevette una lettera di papa Giovanni II, indirizzatagli in qualit\u00e0 di primo tra i senatori (forse \"caput senatus\")."}
{"id": "1796443", "revid": "88740", "url": "https://it.wikipedia.org/wiki?curid=1796443", "title": "Renault Type 488", "text": "Il Renault Type 488 era un motore a scoppio prodotto dal 1937 al 1953 dalla Casa automobilistica francese Renault.\nCaratteristiche.\nIl motore Type 488 \u00e8 stato introdotto per essere montato sulla Juvaquatre, che risulter\u00e0 poi l'unica sua applicazione.\n\u00c8 un motore a 4 cilindri in linea con distribuzione a valvole laterali.\nSi tratta di un'unit\u00e0 di tipo sottoquadro, le cui misure di alesaggio e corsa sono di 58x95 mm, per una cilindrata complessiva di 1003 cm\u00b3. L'alimentazione era affidata ad un carburatore Solex 26. La potenza massima raggiungeva i 24 CV a 3500 giri/min.\nDi questo motore sono esistite pi\u00f9 varianti, differenti tra loro semplicemente per il diverso posizionamento di alcuni organi. In particolare:\nLe ultime tre varianti di motore \"488\" sono state utilizzate in periodi differenti sulle versioni Break e furgoncino post-belliche.\nQuesto motore \u00e8 stato pensionato nel 1953."}
{"id": "1796449", "revid": "2166030", "url": "https://it.wikipedia.org/wiki?curid=1796449", "title": "Costantino IV d'Armenia", "text": "Biografia.\nInfanzia.\nSecondo \"Les familles d'outre-mer\", Guido era il figlio maschio quartogenito del signore di Tiro, che fu anche reggente e usurpatore della corona di Cipro, Amalrico e della moglie, Isabella d'Armenia, che secondo il \"King Hetum II's Chronicle\", apparteneva alla famiglia degli Hetumidi, era figlia del re della Piccola Armenia, Leone III e della moglie, una discendente dei signori di Lampron, Keran di Lampron, figlia di Aitone IV, signore di Lampron.\nSecondo \"Les familles d'outre-mer\", Amalrico II di Tiro era il figlio maschio terzogenito del re di Cipro (Ugo III) e di Gerusalemme (Ugo I), Ugo di Poitiers e della moglie, Isabella d'Ibelin, che sempre secondo \"Les familles d'outre-mer\", era figlia di Guido d'Ibelin, maresciallo e connestabile del Regno di Cipro, e della moglie, Filippa Barlais, figlia di Amalrico Barlais e della moglie, Agnese di Margat, figlia di Bertrando, signore di Margat.\nSuo padre, Amalrico, tra il 1306 e il 1310, spodest\u00f2 il proprio fratello, il re di Cipro, Enrico II; non \u00e8 chiaro se assunse formalmente la corona o se fosse incoronato, tuttavia, govern\u00f2 come Rettore o Reggente di Cipro e Gerusalemme, per circa quattro anni accolto, almeno inizialmente, dal favore popolare.\nSua madre, Isabella, fu direttamente coinvolta, quando, nel mese di ottobre 1309, and\u00f2 in Armenia per concordare col fratello, il re Oscin d'Armenia, il trasferimento in Cilicia da esiliato di Enrico II di Cipro, lasciando a Cipro due figli, Giovanni e Guido, come viene riportato sia dalla \"Chroniques d'Amadi et de Strambaldi. T. 1\", sia dalla \"Chronique de l'\u00cele de Chypre\"; Enrico II fu poi esiliato nel febbraio del 1310.\nPochi mesi dopo l'esilio di Enrico II, il 5 giugno del 1310, suo padre, Amalrico, fu assassinato a Nicosia da Simone di Montolif.\nDopo la morte di Amalrico II, vi furono circa due mesi di trattative, tra i partigiani di Enrico e coloro che erano rimasti fedeli a Isabella la vedova di suo fratello, con l'intervento della regina madre, Isabella d'Ibelin; nel mese di agosto, Isabella e i suoi figli, tra cui Guido, si recarono in Cilicia, chiesero perdono e restituirono la corona e i sigilli reali a Enrico II, che rientr\u00f2 nel suo regno, arrivando il 27 agosto a Famagosta, dove fu accolto trionfalmente dalla popolazione, e a Nicosia il 10 settembre. Questi avvenimenti sono narrati anche nella \"Chronique de l'\u00cele de Chypre\".\nGuido rimase in Cilicia sino al 1317 poi si rec\u00f2 a Costantinopoli e, secondo lo storico ungherese Weyprecht Hugo von R\u00fcdt von Collenberg rimase nei territori dell'impero bizantino per circa 25 anni.\nTra il 1320 e il 1323, secondo il \"Recueil des historiens des croisades. Documents arm\u00e9niens. Tome second\", sua madre, Isabella, fu fatta imprigionare insieme ai suoi quattro fratelli, Ugo, Enrico, Giovanni e Boemondo e poi fu assassinata per volont\u00e0 del reggente Oscin di Corico, che agiva in qualit\u00e0 di tutore del nipote, Leone V e voleva ridurre il numero di pretendenti al trono del regno di Cilicia.\nAscesa nell'impero bizantino.\nAncora secondo \"Les familles d'outre-mer\", Guido, per parte di madre, era parente dell'imperatore, Andronico III Paleologo, figlio di Rita d'Armenia; probabilmente sfruttando la parentela, secondo il \"Recueil des historiens des croisades. Documents arm\u00e9niens. Tome premier\", aveva ottenuto una posizione considerevole e si era fatto una reputazione militare notevole.\nDal 1328 al 1341, fu stratega e governatore di Serres, in Macedonia; infatti ancora secondo il \"Recueil des historiens des croisades. Documents arm\u00e9niens. Tome premier\", Guido si coalizz\u00f2 con i governatori della Tessaglia e di Salonicco, per contrastare l'usurpatore del trono di Bisanzio, il reggente e coimperatore, Giovanni VI Cantacuzeno nella sua avanzata su Serres.\nMatrimoni.\nSi spos\u00f2 la prima volta in Costantinopoli attorno al 1318 con una principessa della famiglia dei Cantacuzeni (\u2020 1330 circa) senza avergli dato figli, e la seconda tra il 1330 ed il 1332, con Theodora Syrgiannaina (\u2020 tra il 1347 e il 1349), figlia di Syrgiannes Paleologo Philanthropenos, il Pinkernes (\"Coppiere\") (\u2020 1334); dal secondo matrimonio nacquero due figli; ancora secondo lo storico ungherese Weyprecht Hugo von R\u00fcdt von Collenberg la secoda moglie, Teodora era stata adottata dall'imperatrice Rita d'Armenia.\nRe latino di Armenia.\nSuo cugino Leone V, l'ultimo monarca della dinastia Hetumide di Cilicia, fu assassinato dai baroni il 28 dicembre 1341 e Guido, il parente pi\u00f9 prossimo, fu l'erede designato nel testamento, ma soprattutto per la sua reputazione fu prescelto dal clero e dai baroni del regno.\nGuido era riluttante poich\u00e9 sua madre e due dei suoi fratelli erano stati assassinati dal reggente armeno Oscin di Corico, ma alla fine lasci\u00f2 Costantinopoli per raggiungere il suo nuovo regno, mentre suo fratello Giovanni di Lusignano, che al momento della morte del re si trovava in Cilicia, ne assicurava la reggenza.\nOltre alla legittimit\u00e0 dinastica, il Lusignano rappresentava per il regno l'ultima risorsa per difendersi e sopravvivere di fronte ai Mamelucchi; ma quando il sultano d'Egitto attacc\u00f2 la Cilicia, Guido si rinchiuse in una fortezza lasciando che il paese fosse devastato dagli infedeli, chiedendo aiuto a papa Clemente VI.\nGuido arriv\u00f2 in Cilicia a capo di una schiera di cavalieri e fu incoronato re a Sis, nell'ottobre del 1342; invece di dedicarsi alla difesa del regno, si occup\u00f2 delle controversie religiose tentando di imporre alla chiesa di Armenia la sottomissione alla chiesa di Roma e l'abbandono del monofisismo; promise a papa Urbano VI la conversione degli Armeni, che a sua volta gli invi\u00f2 una flotta a difendere le coste e gli promise aiuti in denaro e uomini.\nMorte.\nReso pi\u00f9 aggressivo dalle promesse papali, Guido continu\u00f2 nella sua politica, ma molto rapidamente, delle rivolte decimarono il suo seguito di occidentali, il fratello Giovanni fu assassinato il 10 ottobre 1343, e lui stesso, assieme al fratello, Boemondo fu ucciso o assassinato in una rivolta in Cilicia il 17 aprile 1344; Guido e Boemondo furono tumulati ad Adana ed in un secondo tempo, i loro corpi furono traslati a Tarso. Alla notizia dell'assassinio di Guido e di tutti i francesi il papa ne fu addolorato e non invi\u00f2 pi\u00f9 gli aiuti promessi.\nIl suo regno era stato effimero, anche per le continue rivolte militari.\nDopo la morte di Guido, i baroni armeni misero sul trono un suo lontano cugino Costantino V Neghir, discendente della dinastia degli Hetumidi.\nAltre fonti.\nUn anonimo re armeno simile a Constantino e menzionato nella \"Nuova Cronica\" di Giovanni Villani (Libro XIII, Capitolo XL):\n\"Nel detto anno MCCCXLIIII il re d\u2019Erminia, il quale avea per moglie la figliuola del prenze di Taranto e della Morea, e nipote del re Ruberto, e per amore della moglie si dilettava co\u2019 baroni e cavalieri latini, che pi\u00f9 gli piacea i loro costumi che quelli delli Ermini, e quanta buona gente di ponente capitava in sua corte gli ritenea a suo soldo, chi a cavallo, e chi a pi\u00e8; per la qual cosa i baroni ermini per invidia ordinarono tradimento, e uccisono il detto loro re. E ancora ci ebbe, e fu grande cagione della sua morte, che \u2019l papa per suoi legati gli avea promesso sussidio e aiuto alla difensione di Saracini, e\u00b7rre di Francia pi\u00f9 tempo dinanzi presa la croce e promesso di passare oltremare al conquisto della Terrasanta; e ciascuno de\u2019 detti signori tenea al continuo in vana speranza il re d\u2019Erminia, e\u00b7rre i suoi baroni; e ciascuno, cio\u00e8 il papa e il re di Francia, gli fallirono, e\u2019 Saracini corsono pi\u00f9 volte l\u2019Erminia con gran danno del paese; e per\u00f2 i baroni s\u2019indegnarono contro al detto re, e l\u2019uccisono.\"\nDiscendenza.\nGuido da Theodora Syrgiannaina ebbe due figli:"}
{"id": "1796455", "revid": "767487", "url": "https://it.wikipedia.org/wiki?curid=1796455", "title": "Ka\u00efn (Burkina Faso)", "text": "Ka\u00efn \u00e8 un dipartimento del Burkina Faso classificato come comune, situato nella provincia di Yatenga, facente parte della Regione del Nord.\nIl dipartimento si compone del capoluogo e di altri 12 villaggi: Alhamdou, Dore, Doubare, Kain\u2013Ouro, Kaoussa, Mougounougoboko, Nenebouro, Nimborou, Sikende, Thou, Tiendre e Yense."}
{"id": "1796457", "revid": "125676317", "url": "https://it.wikipedia.org/wiki?curid=1796457", "title": "Reservation Road", "text": "Reservation Road \u00e8 un film del 2007 diretto da Terry George, adattamento cinematografico dell'omonimo romanzo di John Burnham Schwartz, che ha collaborato alla sceneggiatura.\nIl film, che vede come protagonisti Joaquin Phoenix e Mark Ruffalo, \u00e8 stato presentato in concorso alla Festa Internazionale di Roma 2007. \u00c8 uscito negli Stati Uniti il 19 ottobre 2007 per la Focus Features mentre in Italia \u00e8 uscito il 23 maggio 2008 distribuito dalla C.D.I..\nTrama.\nDwight Arno \u00e8 un avvocato divorziato che ha la possibilit\u00e0 di vedere il figlio Lucas saltuariamente. Di ritorno da una partita di baseball, assieme al figlio, Dwight viene distratto dalla telefonata dell'ex moglie e provoca un terribile incidente che sconvolger\u00e0 inesorabilmente la sua vita, investendo un bambino sul ciglio della strada e dandosi alla fuga. Il bambino, di nome Josh, \u00e8 figlio di Ethan e Grace Learner, una coppia che stava rincasando assieme ai due figli. La straziante perdita del figlio getter\u00e0 la famiglia nel dolore, ma a differenza di Grace, che cerca di tirarsi su per il bene dell'altra figlia, Ethan non riesce ad accettare un cos\u00ec enorme dolore, abbandonandosi alla rabbia e covando una vendetta interiore che lo porter\u00e0 all'estenuante ricerca del colpevole. Ma anche la vita di Dwight \u00e8 sopraffatta dal senso di colpa, pervaso dai rimorsi per aver causato una cos\u00ec immane tragedia. I destini di questi due padri, saranno fatalmente segnati e non potranno pi\u00f9 tornare ad essere quelli di prima."}
{"id": "1796458", "revid": "1776051", "url": "https://it.wikipedia.org/wiki?curid=1796458", "title": "Termination Bliss", "text": "Termination Bliss \u00e8 il secondo album della industrial metal band svedese Deathstars, pubblicato dalla Nuclear Blast nel 2006."}
{"id": "1796459", "revid": "765341", "url": "https://it.wikipedia.org/wiki?curid=1796459", "title": "Kain", "text": ""}
{"id": "1796460", "revid": "1573940", "url": "https://it.wikipedia.org/wiki?curid=1796460", "title": "Lepilemur milanoii", "text": "Il lepilemure cerchiato (Lepilemur milanoii ) \u00e8 una specie di lemure endemica del Madagascar.\nIl nome della specie, recentemente scoperta, deriva dalla regione di Daraina nella quale vive e vuol dire \"nuotare\" in lingua malgascia: i malgasci, infatti, chiamano colloquialmente la regione \"Daraina milanoa\", che vuol dire \"nuotando in Daraina\", in riferimento all'attivit\u00e0 dei cercatori d'oro che nuotavano nel fiume Andranotsimaty alla ricerca del prezioso metallo.\nDescrizione.\nDimensioni.\nMisura attorno al mezzo metro di lunghezza, di cui poco pi\u00f9 di met\u00e0 spetta alla coda.\nAspetto.\nIl pelo \u00e8 uniformemente color sabbia, con una gualdrappa rosso-ruggine che ricopre la testa (ma non il volto, che \u00e8 grigiastro), le spalle e le zampe anteriori. Le mani sono nere.\nLa testa \u00e8 squadrata, con grandi orecchie appuntite e grandi occhi marrone scuro.\nDistribuzione e habitat.\nLa specie \u00e8 diffusa nella zona settentrionale dell'isola, fra i fiumi Irodo e Bemarivo. Nella parte pi\u00f9 settentrionale del suo areale, convive col \"Lepilemur ankaranensis\". Vive nelle foreste a galleria ed in quelle decidue.\nConservazione.\nLa Lista rossa IUCN classifica \"Lepilemur milanoii\" come specie in pericolo di estinzione (\"Endangered\")."}
{"id": "1796461", "revid": "767487", "url": "https://it.wikipedia.org/wiki?curid=1796461", "title": "Aram Quartet", "text": "Aram Quartet \u00e8 stato un quartetto canoro italiano, interamente formato da pugliesi arrivato alla notoriet\u00e0 per aver vinto nel 2008 la prima edizione della versione italiana del talent show \"X Factor\". Il nome del gruppo, ARAM, \u00e8 un acronimo formato dalle iniziali dei quattro nomi anagrafici dei componenti. Il gruppo si \u00e8 sciolto nell'estate del 2010.\nStoria.\nNel 2008 si presentano ai provini della prima edizione italiana del famoso talent show musicale di origine inglese \"X Factor\". Selezionati per partecipare, finiscono nella squadra dei gruppi guidata da Morgan e dal vocal coach Gaudi. Grazie al favore del pubblico, sono gli unici concorrenti a non finire mai in ballottaggio nel corso delle puntate. In finale, dove presentano il singolo \"Chi (Who)\", si classificano primi davanti a Giusy Ferreri, aggiudicandosi un contratto con la Sony BMG dal valore commerciale di \u20ac 300.000 per la produzione di un album di inediti. Il 18 luglio 2008 viene pubblicato l'EP d'esordio \"ChiARAMente\", contenente alcune cover interpretate durante lo show.\nIl gruppo salentino presenta anche una canzone per il 59\u00ba Festival di Sanremo, ma viene escluso.\nIl 17 aprile 2009 esce quindi l'album di inediti, dal titolo \"Il pericolo di essere liberi\", anticipato dal singolo \"Il pericolo \u00e8 il mio mestiere\", ma scaduto il contratto con la Sony BMG, nel 2010 il gruppo si scioglie, e i membri seguono ognuno una strada diversa."}
{"id": "1796462", "revid": "1543377", "url": "https://it.wikipedia.org/wiki?curid=1796462", "title": "Aenocyon dirus", "text": "L'enocione (Aenocyon dirus ) \u00e8 una specie estinta di canide lupino vissuto durante il Pleistocene (fra i 200\u00a0000 e i 10\u00a0000 anni fa) nelle Americhe e in Asia orientale. Sebbene a lungo ritenuto un membro del genere \"Canis\", le analisi genomiche di resti non-fossilizzati indicano che si tratta infatti di un lignaggio che si diversific\u00f2 dagli altri canidi lupini 5.7 milioni di anni fa, dimostrando una parentela pi\u00f9 vicina agli sciacalli africani. Si riconoscono due sottospecie: \"A. d. dirus\", che abitava le zone a est del Continental Divide, e \"A. d. guildayi\" del Messico e della California, pi\u00f9 piccolo e con arti pi\u00f9 brevi, ma fornito di denti pi\u00f9 lunghi.\nL'enocione era grande circa quanto un grosso lupo grigio odierno, potendo raggiungere i 68 chili. Il suo cranio e dentizione erano simili a quelli del lupo grigio, ma i denti erano pi\u00f9 grossi e taglienti, e la forza del suo morso sui canini era pi\u00f9 elevata di quella dei canidi odierni. Si ritiene che queste caratteristiche furono adattamenti nell'abbattere gli erbivori enormi del Pleistocene inferiore. In Nord America, le prede includevano i cavalli, i bradipi terrestri, i mastodonti, i bisonti e i cammelli. Come i canidi grossi attuali, \u00e8 possibile che cacciasse in branco, con una struttura sociale primitiva e tecniche di caccia cooperativa.\nI suoi resti sono stati trovati in numerosi habitat, inclusi le pianure, i campi, certe zone forestali del Nord America, le savane del Sud America e le steppe dell'Asia orientale. La maggior parte di reperti fossili sono stati ottenuti nei pozzi di catrame di Rancho La Brea in Los Angeles. I reperti fossili si trovano in zone alte dal livello del mare fino a 2\u00a0255 metri. La specie era apparentemente rara al di sopra del 42\u00ba parallelo nord, con solo cinque esemplari rinvenuti oltre questa latitudine in Nordamerica. Questa limitazione areale sembra essere dovuto alla temperatura, la disponibilit\u00e0 delle prede, oppure l'habitat imposto sulla specie dalla prossimit\u00e0 ai ghiacciai Laurentidi e Cordillerani. Almeno un resto fossile \u00e8 stato rinvenuto in Cina nordorientale, indicando che alcuni esemplari riuscirono ad attraversare il ponte di Bering, ma la specie non riusc\u00ec mai a prosperare in Asia come nel continente d'origine, probabilmente a causa della concorrenza con le iene delle caverne.\nLa sua estinzione si concluse durante il periodo Quaternario, insieme alle sue prede principali. La sua dipendenza da prede di taglia grossa \u00e8 stata citata come causa della sua scomparsa, insieme ai cambiamenti climatici e la concorrenza con altri predatori, compreso l'uomo che si era diffuso nel continente alla fine dell'ultima era glaciale riducendo le risorse alimentari dell'animale. Un ulteriore fattore potrebbe essere stato l'incapacit\u00e0 dell'enocione di incrociarsi con altre specie di canide pi\u00f9 adattabili. I suoi resti pi\u00f9 recenti risalgono a 9.440 anni fa.\nNella cultura popolare, l'enocione \u00e8 noto principalmente in quanto fonte d'ispirazione per il \"meta-lupo\" (\"direwolf\" in lingua inglese), una creatura presente nella saga letteraria \"Cronache del ghiaccio e del fuoco\" dello scrittore americano George R. R. Martin, nonch\u00e9 nella serie televisiva derivata \"Il Trono di Spade\".\nTassonomia.\nA cominciare dagli anni cinquanta del diciannovesimo secolo, furono rinvenuti numerosi fossili di canidi grossi di identit\u00e0 tassonomica incerta. Il primo esemplare che sarebbe stato poi associato con \"A. dirus\" fu rinvenuto nel 1854 a Evansville in Indiana. Una mandibola fossilizzata fu ottenuta dallo scienziato Joseph Granville Norwood dal collezionista Francis A. Linck. Il paleontologo Joseph Leidy determin\u00f2 che il campione rappresentava una specie di lupo estinto, e lo nomin\u00f2 \"Canis primaevus\". Le lettere che Leidy ricevette da Norwood sono tuttora conservati insieme al tipo nomenclaturale all'accademia delle scienze naturali. Nel 1857, mentre esplorava il fiume Niobrara, in Nebraska, Leidy scopr\u00ec la vertebra di un canide estinto, che denomin\u00f2 \"Canis dirus\" l'anno successivo. Il nome \"C. primaevus\" fu in seguito scartato a favore di \"C. indianensis\", dal momento che \"C. primaevus\" era gi\u00e0 utilizzato per l'odierno cuon alpino.\nNel 1876, dopo aver scoperto e nominato \"C. mississippiensis\", Joel Asaph Allen avanz\u00f2 l'ipotesi che \"C. indianensis\" e \"C. dirus\" fossero in realt\u00e0 la stessa specie. Poich\u00e9 i reperti riconducibili ai tre esemplari erano scarsi, fu deciso di mantenere i loro nomi provvisori fino a quando non si scoprissero ulteriori materiali che servissero a chiarire la questione della loro identit\u00e0. Nel 1912, il paleontologo John Campbell Merriam decise di classificare tutti gli esemplari come sinonimi di \"C. dirus\", ovvero il primo dei nomi proposti per la specie. In concordanza con la proposta di Merriam, \"C. indianensis\" fu relegato al ruolo di sinonimo di \"C. dirus\" nel 1915. Nel 1918, Merriam propose di classificare l'animale sotto un nuovo genere, \"Aenocyon\" (dal greco \"Aenos\": terribile, e \"cyon\": lupo); non tutti per\u00f2 accettarono la nuova classificazione, e la proposta rimase un tema controverso fra i paleontologi. Nel 1972, \"C. ayersi\" e \"A. dirus\" furono sinonimizzati con \"C. dirus\". Infine, tutti i taxa gi\u00e0 descritti furono sinonimizzati con \"C. dirus\" nel 1979 dal paleontologo Ronald M. Nowak.\nNel 1984, Bj\u00f6rn Kurten propose di nominare gli esemplari provenienti dalla California e il Messico, notevoli per i loro arti corti e denti allungati, \"C. d. guildayi\", mentre quelli a est del Continental Divide, che dimostrano arti pi\u00f9 lunghi e denti pi\u00f9 brevi, come \"C. d. dirus\".\nMorfologia.\nI tre paleontologi Xiaoming Wang, Richard H. Tedford, e R. M. Nowak hanno proposto che \"A. dirus\" deriva dal grosso canide \"C. armbrusteri\". Nowak stesso ha dichiarato che ci sono esemplari rinvenuti dalla caverna di Cumberland in Maryland che sembrano appartenere a uno stadio intermedio tra \"C. armbrusteri\" e \"A. dirus\". Il \"C. chihliensis\" della Cina potrebbe essere l'antenato comune sia di \"C. armbrusteri,\" sia dell'odierno lupo grigio. L'apparizione improvvisa di \"C. armbrusteri\" nel Nord America del Pleistocene superiore indica che si tratterebbe di un animale immigrato dall'Asia, come nel caso del lupo grigio durante il Pleistocene. Certi paleontologi non sono d'accordo con questa teoria, sostenendo invece che \"C. armbrusteri\" \u00e8 una forma arcaica di lupo grigio. In assonanza con questa tesi, nel 1993 il paleontologo Goulet afferm\u00f2 che \"A. dirus\" era in realt\u00e0 una variante del lupo grigio. Nowak, Kurten, e altri contestarono questa classificazione, affermando che \"A. dirus\" non fosse una derivazione del lupo grigio. In seguito fu avanzata l'ipotesi che \"A. dirus\" si fosse evoluto parallelamente al lupo grigio.\n\"A. dirus\" visse dal Pleistocene superiore all'Olocene inferiore (125.000-10.000 anni fa) nelle Americhe. La maggior parte dei fossili della sottospecie \"A. d. dirus\" si possono far risalire a 125.000-75.000 anni fa, mentre quelli di \"A. d. guildayi\", oltre ad essere pi\u00f9 piccoli, sono pi\u00f9 recenti. \u00c8 stato quindi proposto che \"A. d. guildayi\" sia derivato da \"A. d. dirus\". Ci sono per\u00f2 esemplari di \"A. dirus\" di dubbia classificazione, risalenti a 250.000 anni fa. Reperti fossili rinvenuti in quattro siti nella zona di Hay Springs (contea di Sheridan, Nebraska) furono nominati \"Aenocyon dirus nebrascensis\", ma mancavano di una descrizione. Questi resti furono poi classificati sotto il nome di \"C. armbrusteri\". Una descrizione degli esemplari pubblicata in seguito li classific\u00f2 come appartenenti alla specie \"A. dirus\", anche se esibivano tratti in comune con \"C. armbrusteri\". \u00c8 possibile che gli esemplari del Nebraska rappresentino le forme pi\u00f9 arcaiche della specie.\nUn fossile rinvenuto dalla cosiddetta sala dei cavalli nella caverna di Salamander nelle Colline Nere del Dakota del Sud potrebbe rappresentare l'esemplare di \"A. dirus\" pi\u00f9 antico fino ad ora scoperto. L'animale fu catalogato come \"C. cf. C. dirus\", data la sua identit\u00e0 incerta. Un fossile equino rinvenuto nella caverna forn\u00ec una data radiometrica di 252.000 anni fa, e si presupponeva che l'esemplare di \"A. dirus\" fosse della stessa et\u00e0. Sia \"C. armbrusteri\" che \"A. dirus\" mostrano un numero di tratti in comune, suggerendo che l'origine di \"A. dirus\" risalga a circa 250.000 anni, fa nelle zone aperte del continente centrale, per poi espandersi verso est e rimpiazzare totalmente il suo antenato \"C. armbrusteri\". Ci\u00f2 indicherebbe che la specie ebbe origine 250.000 anni fa in California e Nebraska, per colonizzare successivamente il Canada, il resto degli Stati Uniti, il Messico, il Venezuela, l'Ecuador, la Bolivia e il Per\u00f9; l'identit\u00e0 di questi fossili antichi rimane tuttavia controversa.\nIn Sud America, i fossili di \"A. dirus\" che possono essere fatti risalire al Pleistocene superiore sono stati rinvenuti sulle coste occidentali e settentrionali, ma nessun esemplare \u00e8 mai stato trovato in Argentina, dove vivevano \"C. gezi\" e \"C. nehringi\". Uno studio ha dimostrato che \"A. dirus\" \u00e8 una specie morfologicamente pi\u00f9 derivata in confronto ai precedenti canidi americani del genere \"Canis\", essendo pi\u00f9 grande di \"C. nehringi\", con molari pi\u00f9 sviluppati. Sulla base di queste osservazioni, certi ricercatori hanno proposto un'origine sudamericana per la specie. Nel 2009, fu proposto che \"C. armbrusteri\" fosse l'antenato comune di sia dei lupi nordamericani, sia di quelli sudamericani. L'anno successivo, un altro studio forn\u00ec prove secondo cui \"A. dirus\" e \"C. nehringi\" sarebbero in realt\u00e0 la stessa specie, indicando cos\u00ec che il primo era arrivato in Sud America dal Nord.\nAnalisi del DNA.\nI tentativi d'estrarre il DNA dai fossili rinvenuti nei pozzi di catrame non hanno avuto successo. Nel 1992 si tent\u00f2 estrarre il DNA mitocondriale da un esemplare di \"A. d. guildayi\" per chiarire la sua parentela con i canidi odierni, ma il progetto fall\u00ec, dato che risult\u00f2 impossibile eliminare il catrame dalle ossa. Il tentativo di estrarre DNA da un mammut colombiano permise ai ricercatori di comprendere che i componenti organici dell'asfalto penetrano nelle ossa, rendendo cos\u00ec impossibile la raccolta di materiale genetico.\nNel 2020, una squadra di scienziati analizzarono cinque campioni di DNA risalenti a 50.000-12-900 anni fa, paragonandoli a quelli di otto canidi odierni. I risultati rivelarono che l'enocione si era diviso dagli altri canidi lupini circa 5.7 milioni di anni fa e che non si incroci\u00f2 mai con i lupi e coyote con cui coesistette per almeno 10.000 anni. Siccome il risultante albero filogenetico indicasse che l'enocione fosse pi\u00f9 basale dei canidi lupini analizzati, fu proposto di ribattezzare la specie con il vecchio nome generico \"Aenocyon\".\nIl cladogramma sottostante, basato su dati genomici, si basa sulla filogenia rilevata dallo studio di Lindblad-Toh 2005, modificato per incorporare recenti scoperte sul genere \"Canis\", la classificazione degli sciacalli africani come membri del genere \"Lupulella\", e la reistituzione del genere \"Aenocyon\".\nDescrizione.\nDimensioni.\nL'enocione fu in passato considerato il pi\u00f9 grande membro del genere \"Canis\" (che include i lupi, i cani, il coyote e lo sciacallo dorato, tra gli altri), ma uno studio genetico svolto nel 2021 dimostr\u00f2 che fece parte del proprio genere, \"Aenocyon\", e che le somiglianze con i veri lupi fossero frutto di evoluzione convergente.\nUno studio sulla lunghezza e la circonferenza dei femori di \"A. d. guildayi\" e \"A. d. dirus\" indic\u00f2 che, dal vivo, il peso medio del primo doveva essere di 60 chili, contro i 68 chili del secondo. Un ulteriore studio sulla resistenza dell'omero rivel\u00f2 che il peso massimo poteva raggiungere i 110 chili.\nLe proporzioni degli arti di \"A. d. dirus\" erano paragonabili a quelli del lupo, mentre quelli di \"A. d. guildayi\" erano pi\u00f9 corti. I resti scheletrici completi degli enocioni maschi sono facili d'identificare, siccome dispongono d'un osso penico distinto da quello degli altri canidi.\nCranio e dentizione.\nUno studio della dentatura di \"A. d. guildayi\" dimostr\u00f2 che si trattava di un canide pi\u00f9 specializzato dei lupi nordamericani. Il suo morso sui denti canini era proporzionalmente il pi\u00f9 elevato tra i canidi, superando quello del licaone, del lupo grigio, del cuon e del dingo. Si stim\u00f2 poi che il morso sui carnassiali era superiore a quello dei canidi odierni. Siccome la forza del morso nei canidi \u00e8 proporzionale alla grandezza delle prede, la superiorit\u00e0 dell'enocione da questo punto di vista sembra provare che si cibasse di prede di grandezza elevata.\nUno studio sulle misure craniche e sulla muscolatura mandibolare dell'enocione rivel\u00f2 che non c'erano differenze notevoli rispetto al lupo grigio. La dentatura superiore era uguale a quella del lupo grigio, tranne per le dimensioni maggiori, e il quarto premolare dell'enocione era pi\u00f9 grande e tagliente. La mandibola dell'enocione era fornita d'un muscolo temporale pi\u00f9 largo, che gli permetteva di mordere con maggior forza rispetto al lupo grigio. I premolari inferiori erano parimenti pi\u00f9 grandi di quelli del lupo grigio, e il primo molare era persino pi\u00f9 tagliente. I suoi denti canini erano pi\u00f9 resistenti di quelli di qualsiasi canide odierno di taglia simile. Queste differenze indicano che il morso dell'enocione era pi\u00f9 potente di quello del lupo grigio, e che era pi\u00f9 adatto a immobilizzare prede grandi.\nEcologia.\nComportamento.\nData la mancanza d'un marcato dimorfismo sessuale nell'enocione, si ipotizza che formasse coppie monogame, come fa il lupo grigio. La sua grandezza e dentizione ipercarnivora indicano che si cibasse di prede di taglia grossa, e perci\u00f2 avrebbe necessitato di vivere in branco. I molteplici esemplari rinvenuti nei pozzi di catrame di La Brea sembrano confermare l'ipotesi. Siccome i mammiferi carnivori sociali tendono a cibarsi di prede pesanti quanti la massa totale dei predatori che lo attaccano, un branco di enocioni sarebbe stato capace di abbattere prede pesanti 300-600 chili come i bisonti. Sebbene certi studiosi hanno proposto che l'enocione fosse uno spazzino, in base alla frequente rottura dei denti in esemplari fossili, il suo vasto areale e arti gracili indicano che era un predatore attivo. Come il lupo, avrebbe usato i denti post-carnassiali per spezzare le ossa per estrarre il midollo.\nDieta.\nL'analisi degli isotopi \u00e8 stata usata per identificare alcuni elementi chimici che permettono ai ricercatori di fare inferenze sulla dieta della fauna rinvenuta nei pozzi di catrame. Uno studio svolto sul collagene estratto dai campioni trovati negli esemplari di La Brea proverebbe che l'enocione era in concorrenza con \"Smilodon fatalis\" e con il leone americano per le stesse prede, che includevano lo pseudocammello, il bisonte del Pleistocene, l'antilocapra nana, il cavallo occidentale, e il bradipo terrestre. I resti di mammut colombiano e di mastodonte sono relativamente rari presso La Brea.\nUlteriori studi sugli isotopi rinvenuti nei fossili di enocione risalenti a 10.000 anni fa dimostrano che la sua preda preferita era il cavallo, mentre il bradipo, il mastodonte, il bisonte e il cammello erano pi\u00f9 rari. Ci\u00f2 dimostra che l'enocione non era specializzato nella predazione di una sola preda, ma che cacciava o si nutriva delle carcasse di qualsiasi erbivoro disponibile al termine del Pleistocene superiore.\nConcorrenti.\nPrima dell'apparizione dell'enocione, il nordamerica fu invaso dallo xenocione, un grosso canide ipercarnivoro, antenato degli odierni licaoni e cuon. Questa specie fu sempre rara, ed \u00e8 probabile che non riusc\u00ec a sopravvivere alla concorrenza con l'enocione.\nLe analisi degli isotopi stabili forniscono prove che l'enocione si cibava delle stesse prede di \"Smilodon\" e del leone americano. Altri concorrenti contemporanei includevano \"Arctodus simus\", il puma, il coyote e il lupo grigio.\nDopo aver colonizzato l'Asia orientale, l'enocione si sarebbe probabilmente imbattuto con la iena delle caverne, il predatore pi\u00f9 comune e dominante della zona. \u00c8 probabile che la concorrenza con la iena fece s\u00ec che l'enocione rimanesse sempre raro nell'Asia.\nAreale e habitat.\nI resti di enocione sono stati scoperti in una vasta gamma di habitat, inclusi le pianure, i campi, e le zone montane boscose nel Nordamerica, le savane del Sudamerica, e le steppe dell'Asia orientale. La scoperta di resti in tali zone indicano che l'enocione fosse un animale di pianura aperta.\nNegli Stati Uniti, i fossili di enocione sono stati segnalati in Arizona, California, Florida, Idaho, Indiana, Kansas, Kentucky, Missouri, Nebraska, New Mexico, Oregon, Pennsylvania, South Carolina, South Dakota, Texas, Utah, Virginia, West Virginia, Wyoming, e Nevada. L'identit\u00e0 dei fossili segnalati pi\u00f9 a nord del California non \u00e8 confermata. In Messico, i resti della specie sono stati segnalati in El Cedazo in Aguascalientes, Comond\u00fa in Baja California Sur, El Cedral in San Luis Potos\u00ed, la cava di El Tajo presso Tequixquiac, lo Stato del Messico, Valsequillo in Puebla, Lago di Chapala in Jalisco, la cava di Loltun in Yucat\u00e1n, Potrecito in Sinaloa, la cava di San Josecito presso Aramberri in Nuevo Le\u00f3n e T\u00e9rapa in Sonora.\nIn Sudamerica, i resti di enocione sono stati segnalati solo nello stato di Falc\u00f3n in Venezuela, la provincia di Talara in Per\u00f9 e nel Dipartimento di Tarija in Bolivia, e nessuno di essi risale a oltre 17.000 anni fa. Se la specie fosse di origine nordamericana, \u00e8 probabile che colonizz\u00f2 il Sudamerica attraverso il corridoio andino, un ponte naturale proposto come passaggio per molteplici mammiferi che migrarono dall'America centrale.\nNel Pleistocene superiore, l'enocione riusc\u00ec ad attraversare il ponte di Bering per colonizzare l'Eurasia, come dimostrato nel 2020 dalla scoperta d'una mandibola fossilizzata rinvenuta in una miniera presso Harbin nella Cina nordorientale. Tale scoperta sment\u00ec ipotesi precedenti che le temperature basse fossero una barriera per l'enocione, siccome la specie avrebbe dovuto attraversare le calotte di ghiaccio al 42\u00ba parallelo nord per raggiungere il ponte.\nEstinzione.\nIl declino dell'enocione cominci\u00f2 circa 12.700 anni fa, probabilmente in seguito alla scomparsa delle sue prede di taglia grossa. \u00c8 probabile che l'enocione si sarebbe perci\u00f2 trovato svantaggiato contro il pi\u00f9 gracile e adattabile lupo grigio. Inoltre, contrariamente al lupo, che poteva salvarsi dall'estinzione incrociandosi con altri membri del suo genere, come i coyote e i cani, la mancanza di altre specie strettamente imparentate con l'enocione imped\u00ec a quest'ultimo di propagare i suoi geni nell'assenza dei propri simili. I resti geologicamente pi\u00f9 recenti sono stati rinvenuti dalla caverna Brynjulfson nella contea di Boone in Missouri e a La Mirada in California, risalenti rispettivamente a 9.440 e 10.690 anni fa."}
{"id": "1796466", "revid": "767487", "url": "https://it.wikipedia.org/wiki?curid=1796466", "title": "D'Artagnan (film)", "text": "D'Artagnan \u00e8 un film del 2001 diretto da Peter Hyams, basato sul classico di Alexandre Dumas (padre) \"I tre moschettieri\", il cast \u00e8 composto da attori come Catherine Deneuve, Stephen Rea, Mena Suvari, Tim Roth e Justin Chambers.\nTrama.\nD'Artagnan \u00e8 presentato come un ingenuo giovanotto di campagna, che dopo la dolorosa morte del padre per mano del crudele Febre, fa le prime esperienze di vita nello squallore della periferia parigina e fra amore, humor e duelli si spiana la strada del successo fra le guardie del re Luigi XIII.\nDistribuzione.\nIl film usc\u00ec il 7 settembre 2001 quattro giorni prima degli attentati dell'11 settembre, ha riscosso successo al botteghino negli Stati Uniti nonostante le recensioni ampiamente negative della critica. In Italia il film usc\u00ec l'8 febbraio 2002.\nAccoglienza.\nIncassi.\nUniversal Pictures ha collaborato con Miramax Films per acquistare i diritti del film in Nord America e Regno Unito per $ 7,5 milioni.. Il film ha debuttato con un'apertura di 10,7 milioni prima di \"Two Can Play That Game\". Nel suo secondo fine settimana il film ha incassato 5,3 milioni di dollari. Ha continuato a incassare 27 milioni di dollari in Canada e negli Stati Uniti, ed \u00e8 stato molto redditizio per la Universal.[10] Il film ha anche incassato 7 milioni di dollari in altri mercati per un totale mondiale lordo di 34 milioni di dollari. "}
{"id": "1796474", "revid": "33689", "url": "https://it.wikipedia.org/wiki?curid=1796474", "title": "SMI-S", "text": ""}
{"id": "1796478", "revid": "112856161", "url": "https://it.wikipedia.org/wiki?curid=1796478", "title": "Rob Druppers", "text": "Biografia.\nNel 1985 ha stabilito il record nazionale della distanza con 1:43.56 e quello dei 1.000 metri con 2:15.23. Agli europei del 1986 \u00e8 giunto 4\u00ba negli 800.\nHa partecipato alle Olimpiadi di Seul 1988, dove \u00e8 stato eliminato nei quarti di finale."}
{"id": "1796483", "revid": "1543377", "url": "https://it.wikipedia.org/wiki?curid=1796483", "title": "Kalsaka", "text": "Kalsaka \u00e8 un dipartimento del Burkina Faso classificato come comune, situato nella provincia di Yatenga, facente parte della Regione del Nord.\nIl dipartimento si compone del capoluogo e di altri 49 villaggi: Barma\u2013Mossi, Barma\u2013Yarce, Bema\u2013Mossi, Bema\u2013Silmi\u2013Mossi, Berenga\u2013Foulbe, Berenga\u2013Mossi, Berenga-Silmi-Mossi, Boulle, Derga, Gnimassoum-Foulbe, Gombre-Saaba, Gombre-Silmi-Mossi, Gonsin, Goungre-Tangaye, Guenda, Iria-Mossi, Iria-Yarce, Kalsaka-Foulbe, Kalsaka-Silmi-Mossi, Macere, Naradabaganga, Nema, Ouatinoma, Ouavousse-Mossi, Ouavousse-Silmi-Mossi, Ouembatinga, Ouembazaka, Ouilao, Outoum-Silmi-Mossi, Pouto-Yarce, Remene, Rima-Gouria, Rima-Mossi, Rondo, Rondoma-Mossi, Rondoma-Silmi-Mossi, Rongabanko, Sacre-Mossi, Sacre-Yarce, Soulli, Tapre-Mossi, Tapre-Silmi-Mossi, Tibtenga, Tilligui, Touko, Touma, Toumouni, Zamdogo e Zongo."}
{"id": "1796485", "revid": "125877865", "url": "https://it.wikipedia.org/wiki?curid=1796485", "title": "Invenzione della radio", "text": "Primi lavori senza fili.\nTeorie scientifiche e verifiche.\nIl fisico scozzese James Clerk Maxwell nel 1864 descrisse attraverso un sistema di equazioni differenziali la dinamica dei campi elettrico e magnetico che opportunamente elaborate dimostravano l'esistenza delle onde radio. Heinrich Rudolf Hertz fu il fisico sperimentale che verific\u00f2 sperimentalmente l'esistenza delle onde. Sia Maxwell sia Hertz non ravvisarono alcuna applicazione tecnologica in tali studi.\nUlteriori sviluppi basati su tali studi portarono all'invenzione della radio: gli oggetti, i processi o le tecniche di informazione. Molti ricercatori nel seguito contribuirono individualmente alla realizzazione di sistemi di comunicazione \"senza fili\".\nEsperimenti con onde SLF e UHF.\nDavid Edward Hughes, otto anni prima degli esperimenti di Hertz e quasi due decenni prima delle dimostrazioni di Guglielmo Marconi, indusse onde elettromagnetiche in un sistema di segnalazione. Hughes emise codice Morse da un apparato a induzione. Nel 1878, il metodo di trasmissione a induzione di Hughes utilizzava un \"meccanismo trasmittente\" per emettere segnali. Nel 1885, T. A. Edison us\u00f2 un vibratore a magnete per trasmissione a induzione. Nel 1888, Edison schier\u00f2 un sistema di segnalazioni lungo la linea ferroviaria di Lehigh Valley. Nel 1891, Edison ottenne il brevetto per questo metodo di comunicazione senza fili (Brevetto statunitense ).\nDal 1886 al 1888 incluso nei suoi classici esperimenti l'amico Heinrich Hertz prov\u00f2 che le propriet\u00e0 delle onde radio erano consistenti con la teoria elettromagnetica di Maxwell. Hertz dimostr\u00f2 che la radiazione radio aveva tutte le propriet\u00e0 delle onde (ora chiamate onde hertziane) e scopr\u00ec che le equazioni elettromagnetiche avrebbero potuto essere riformulate in un'equazione differenziale e parziale chiamata equazione d'onda.\nDelle due forme base di strutture aeree di diffusione senza fili, l'antenna di Hertz era un dipolo di mezza-lunghezza d'onda centro-alimentato (l'altra forma era l'antenna di Tesla). La sistemazione di Hertz per una fonte e ricevitore di onde radio (chiamate arcaicamente onde hertziane in suo onore) comprendeva un sistema radio primitivo capace di emettere e ricevere onde spaziali attraverso spazio libero. La sua trasmittente non era del tutto efficiente ed era limitata fortemente nella potenza in uscita. La sua antenna di dipolo differ\u00ec dall'antenna a quarto di lunghezza d'onda verticale adottata di conseguenza da Nikola Tesla e altri in quanto non era collegata a terra.\nHertz us\u00f2 le correnti oscillanti smorzate in un'antenna di dipolo, provocata da una scarica capacitiva di scintilla elettrica ad alta tensione, come fonte di onde di radio. Il suo ricevitore negli esperimenti era un'altra antenna di dipolo connessa a una stretta apertura di scintilla. Una piccola scintilla in questa apertura testimoniava la ricezione di un'onda radio. Quando aggiunse riflettori cilindrici dietro alle sue antenne di dipolo, Hertz poteva rilevare onde radio a circa 20 metri dalla trasmittente nel suo laboratorio. Non tent\u00f2 di trasmettere oltre perch\u00e9 volle provare la teoria elettromagnetica, non sviluppare la comunicazione senza fili.\nHertz sembr\u00f2 non essere interessato all'applicazione pratica dei suoi esperimenti. Egli afferm\u00f2 che \u00ab\u00e8 di nessun uso ci\u00f2 che [...] \u00e8 solo un esperimento che prova che il \"Maestro\" Maxwell aveva ragione - noi abbiamo solo queste misteriose onde elettromagnetiche che non possiamo vedere a occhio nudo. Ma loro sono l\u00e0\u00bb. Avendogli domandato su eventuali sviluppi delle sue scoperte, Hertz rispose, \u00abNon mi aspetto nulla\u00bb. Hertz afferm\u00f2 anche, \u00abnon penso che le onde senza fili che io ho scoperto avranno alcuna applicazione pratica\u00bb. Hertz mor\u00ec nel 1894, cos\u00ec l'arte della radio fu consegnata ad altri da perfezionare in una forma utile e pratica. Le sue scoperte sarebbero riprese pi\u00f9 tardi da imprenditori che cercavano di farne la loro fortuna. Gli esperimenti di Tesla del 1891 e di Marconi del 1895 si basavano sul lavoro di Hertz (fra altri) usando una fonte a scintilla in quello che divenne noto poi come una trasmittente a spinterometro.\nIl lavoro di Nikola Tesla.\nGenerazione di alte frequenze.\nNikola Tesla fu uno dei primi a brevettare un mezzo per produrre correnti ad alta frequenza. Il brevetto USA di Tesla, \"Metodo di Azionare Lampade ad Arco\" (10 marzo 1891), descrive un alternatore che produceva corrente ad alta-frequenza (per quel periodo di tempo), circa 10.000 cicli al secondo (il termine ciclo-per-secondo fu cambiato pi\u00f9 tardi con \"hertz\"). La sua innovazione brevettabile era l'eliminazione del suono prodotta da lampade arco usate su correnti alternate o pulsanti usando frequenze oltre la percezione dell'udito umano. L'alternatore produceva onde nella banda di Frequenza Molto Bassa (VLF).\nRicerca continuata e brevetti.\nAttorno al luglio del 1891, stabil\u00ec il suo laboratorio a New York e vari apparati costruiti che producevano da 15.000 a 18.000 cicli al secondo. In questo sito, accese anche tubi a vuoto senza fili (offrendo cos\u00ec una forte evidenza del potenziale della trasmissioni senza fili). Trasmissione e radiazione di energia di radiofrequenza erano una caratteristica esibita negli esperimenti di Tesla e furono notate presto cos\u00ec da essere usate per la telecomunicazione di informazioni.\nNel 1892, Tesla consegn\u00f2 una presentazione ampiamente esplicativa prima all'Istituzione degli Ingegneri Elettrici di Londra in cui sottoline\u00f2, tra le altre cose, che segnali intelligenti possono essere trasmessi senza fili. Pi\u00f9 tardi, una variet\u00e0 del sistema di radio frequenze di Tesla fu dimostrata durante un'altra lettura ampiamente conosciuta, presentata ad un raduno della Associazione Nazionale della Luce Elettrica a St. Louis, Missouri ed al Franklin Institute di Filadelfia. Secondo l'IEEE \"l'apparato che lui ha usato conteneva tutti gli elementi che sono stati incorporati in sistemi radio prima dello sviluppo della \"valvola ad oscillazione\", il primo tubo a vuoto\".\nNel 1896 Tesla ricevette segnali senza fili trasmessi dal laboratorio di Houston Street da New York a West Point, ad una distanza di 30 miglia. Il trasmettitore consisteva in un alternatore a radio frequenza e produsse onde continue (non smorzate come tutti i suoi contemporanei allora e pi\u00f9 tardi facevano) nella frequenza di 5.000 cicli per secondo. Il ricevitore consisteva in un potente elettromagnete, due grandi condensatori, e filo rigido in acciaio. Il filo era posto dentro il campo magnetico e collegato con i condensatori formando un circuito sintonizzato. Nel 1899 Tesla stabil\u00ec una stazione sperimentale in Colorado Springs dove continu\u00f2 la ricerca nella trasmissione senza fili usando spesso una forma di oscillatore elettrico conosciuto come il trasmettitore d'amplificazione.\nAgli inizi delle sue ricerche Tesla us\u00f2 il suo trasformatore risonante ad alto voltaggio -la bobina di Tesla- negli esperimenti di propagazione di onde radio. La parte aerea consisteva di un conduttore elettrico come terminale superiore connesso ad un terminale del trasformatore ad alto voltaggio, mentre l'altro capo del trasformatore era connesso a terra. L'avvolgimento secondario era guidato da un circuito primario consistente di pochi avvolgimenti di uno spesso cavo, un banco di condensatori, un circuito controllore e un alimentatore a trasformatore. La struttura propagatrice radiava come una comune antenna ad onde hertziane. Parole di Tesla:\nDopo un po' cominci\u00f2 a preferire un'altra tecnica che chiam\u00f2 \"metodo di carica disturbata di terra ed aria\". Il sistema senza fili di Tesla us\u00f2 lo stesso apparato di base, comunque invece di usare onde elettromagnetiche nello spazio l'energia \u00e8 portata dalla conduzione di correnti elettriche attraverso la terra e lungo essa assieme ad onde di superficie. In una forma del sistema il percorso di \"ritorno\" che chiude il circuito \u00e8 un flusso di corrente elettrica stabilito tra due terminali elevati, uno appartenente al trasmettitore e l'altro al ricevitore. Tutto ci\u00f2 consisteva nella conduzione di flussi di corrente attraverso il plasma ed anche l'induzione elettrostatica. Ancora una volta in parole di Tesla,\nIn altre parole, la struttura di Tesla immetteva una grande quantit\u00e0 di corrente alternata nella terra per mezzo di terminali collegati a terra. L'importanza della scoperta di Tesla era il metodo dell'\"onda di superficie\". La produzione di onde di superficie come descritto da Arnold Sommerfeld e Jonathan Zenneck era la conseguenza parziale dell'aggiunta di un profondo collegamento di terra alla trasmittente. Tesla disse nel 1893 che \"Uno dei terminali della fonte dovrebbe essere connesso alla Terra [come un collegamento elettrico a terra\u2026] l'altro ad un corpo isolato di grande superficie\".\nUn piano seppellito a terra e poco profondo o un contrappeso elevato isolato \u00e8 comunemente usato nella costruzione di antenne radio di bassa e media frequenza ad un quarto di lunghezza d'onda. Ci\u00f2 port\u00f2 allo sviluppo dell'Onda di Superficie Norton. Questo metodo permette serie di trasmissioni pi\u00f9 lunghe. Molte stazioni AM usano questo stesso principio per migliorare il ricevimento dei loro segnali. Questo permette anche alla moderna antenna AM monopolo ad 1/4 di lunghezza d'onda collegata a terra di essere pi\u00f9 pratica per superare le restrizioni imposte dai progettisti delle grandi dimensioni fisiche richieste per queste strutture.\nAntenne radio irradiano onde elettromagnetiche che possono giungere al ricevitore sia per propagazione di onda di terra o da rifrazione dalla ionosfera, nota come propagazione di onda spaziale. La componente dell'onda di terra \u00e8 la porzione dell'onda elettromagnetica irradiata che si propaga vicino alla superficie della terra. Essa ha entrambi i componenti dell'onda diretta e riflessa a terra, e sotto certe condizioni una componente di conduzione troposferica. L'onda diretta \u00e8 limitata solamente dalla distanza dalla trasmittente all'orizzonte pi\u00f9 una piccola distanza aggiunta dalla diffrazione atmosferica attorno alla curvatura della terra. La porzione riflessa a terra dell'onda irradiata giunge all'antenna di recezione dopo essere riflessa dalla superficie della terra. Una porzione dell'energia dell'onda di terra irradiata dall'antenna pu\u00f2 essere guidata anche dalla superficie della terra come un'onda di superficie che abbraccia la terra. Nel 1900, Aleksandr Stepanovi\u010d Popov afferm\u00f2, di fronte al Congresso degli Ingegneri Elettrici Russi,\nIl lavoro di Bose.\nNel novembre del 1894, il fisico indiano, Jagadish Chandra Bose, dimostr\u00f2 pubblicamente l'uso di onde radio a Calcutta, ma non era interessato a brevettare il lavoro. Per maggiori informazioni vedi cronologia della radio: Jagdish Chandra Bose. Bose accese polvere da sparo e fece suonare una campana a distanza usando onde elettromagnetiche, dimostrando che si possono inviare segnali per comunicare senza uso di fili. Nel 1896 il Daily Chronicle inglese riport\u00f2 sui suoi esperimenti UHF: \"L'inventore (J.C. Bose) ha emesso segnali ad una distanza di quasi un miglio e qui parte la prima applicazione ovvia e molto preziosa di questa nuova meraviglia teorica.\" La dimostrazione pubblica del 1895 di Bose in Calcutta fu fatta prima dell'esperimento di Marconi nella piana di Salisbury in Inghilterra del maggio 1897. Sebbene Bose faceva questa dimostrazione, Tesla aveva compiuto comunicazioni radio pi\u00f9 raffinate prima nel 1892 e 1893.\nBose non fu interessato nelle applicazioni commerciali della trasmittente dell'esperimento. Non tent\u00f2 di archiviare il brevetto per spedire segnali. Nel 1899, Bose annunci\u00f2 lo sviluppo di un coesore di \"ferro-mercurio-ferro con rivelatore telefonico\" in un foglio presentato alla Royal Society di Londra. Pi\u00f9 tardi lui ricevette il brevetto americano, \"Rilevatore di disturbi elettrici\" (1904), per uno specifico ricevitore elettromagnetico. Sebbene non archivi\u00f2 brevetti per la trasmissione, \u00e8 riconosciuto per aver contribuito allo sviluppo di radio.\nIl lavoro di Marconi.\nPrimi anni.\nSi dice che Guglielmo Marconi, mentre in vacanza nel 1894, abbia letto degli esperimenti che Hertz aveva fatto negli anni \u201880 e del lavoro di Nikola Tesla nel libro di questi appena pubblicato : Invenzioni, Ricerche e Scritture. Fu a questo punto che Marconi cominci\u00f2 a capire che le onde radio potevano essere usate per comunicazioni senza fili .\nIl primo apparato di Marconi era uno sviluppo dell'apparato di laboratorio di Hertz in un sistema per comunicare. All'inizio us\u00f2 una trasmittente per suonare un campanello in un ricevitore nel suo laboratorio in soffitta. Condusse poi fuori i suoi esperimenti sul terreno di famiglia vicino a Bologna, per comunicare oltre. Sostitu\u00ec il dipolo verticale di Hertz con un filo verticale collegato a una lastra di metallo, con il terminale opposto connesso a terra (antenna di Tesla). Dalla parte del ricevitore, Marconi sostitu\u00ec lo spinterometro con un coesore di polvere di metallo, un rivelatore sviluppato da \u00c9douard Branly e altri sperimentatori. Marconi emise segnali radio per su un miglio alla fine del 1895.\nLa reputazione di Marconi \u00e8 basata su questi lavori nelle comunicazioni radio e sull'aver commercializzato un sistema pratico. Le sue dimostrazioni dell'uso della radio per comunicazioni senza fili, dotando navi di comunicazioni senza fili salva-vita, stabilendo il primo servizio radio transatlantico, e costruendo le prime stazioni per il servizio a onde corte britannico, hanno segnato il suo posto nella storia. Marconi e la sua societ\u00e0 non erano in campo da soli; la sua competizione principale venne da scienziati tedeschi che lavorarono per le basi della societ\u00e0 della Telefunken (in cui prima Karl Ferdinand Braun e poi Nikola Tesla assistettero nel costruire).\nIl Brevetto Marconi (il 13 luglio 1897, e ristampa RE11,913) include un sistema di due-circuiti per la trasmissione e ricevimento di \"onde hertziane\" (sebbene lui ammise erroneamente pi\u00f9 tardi che nei primi sistemi senza fili le \"onde non si propagano nella stessa maniera come la radiazione libera di un oscillatore hertziano classico, ma scivola lungo la superficie della terra\"). La trasmittente era un circuito di antenna, con una piastra aerea e una connessa a terra e uno spinterometro. Segnali indotti nel circuito generavano una scarica attraverso uno spinterometro, producendo oscillazioni che si irradiavano. Il ricevitore conteneva un circuito di antenna, una piastra aerea e una piastra connessa a terra, e un coesore. L'apparato di Marconi doveva essere risonante (chiamato comunemente da vari ricercatori del tempo \u2018sintonico\u2019). Questo era fatto dalla determinazione accurata della dimensione delle piastre aeree.\nL'esperimento di Poldhu.\nNel 1901, Marconi rivendic\u00f2 di aver ricevuto segnali transatlantici in radiofrequenza di giorno a una lunghezza d'onda di 366 metri (820\u00a0kHz). Le prime trasmittenti a spinterometro \"possono essere\" state largamente sintonizzate e la trasmittente di Poldhu \"pu\u00f2 aver\" irradiato energia sufficiente in quella parte dello spettro per una trasmissione transatlantica, \"se\" Marconi avesse usato un ricevitore non sintonizzato quando disse di avere ricevuto il segnale transatlantico a Newfoundland nel 1901. Quando poi us\u00f2 un ricevitore sintonizzato a bordo della SS Filadelfia nel 1902, poteva ricevere solamente segnali da Poldhu di giorno, a una distanza di 700 miglia, \"meno di met\u00e0\" della distanza da Poldhu a Newfoundland. Di notte riport\u00f2 di aver ricevuto molte volte i segnali, e le sue trasmissioni transatlantiche riuscite da Baia Glac\u00e9, Nova Scozia nel 1902 furono fatte di notte. Marconi fond\u00f2 pi\u00f9 tardi la Societ\u00e0 Marconi e ricevette il Nobel in Fisica (1909) con Karl Ferdinand Braun.\nLa rivendicazione della trasmissione del 1901 di Marconi da Poldhu a Newfoundland \u00e8 stata criticata. Critici affermano che \u00e8 pi\u00f9 probabile che Marconi ricevette deboli disturbi atmosferici di elettricit\u00e0 statica atmosferica nell'esperimento del 1901. Per la stazione trasmittente in Poldhu, Cornwall us\u00f2 una trasmittente a spinterometro che poteva produrre segnali solo sotto le frequenze medie e con livelli di potenza alti (una potenza massima in media di 35 chilowatt, ma con picchi dovuti a impulsi della potenza dei megawatt). La comunicazione ricevuta era la lettera morse 'S' - tre punti. Il Dr Jack Belrose ha recentemente contestato ci\u00f2, comunque basato su un lavoro teorico cos\u00ec come una rivisitazione dell'esperimento; egli crede che Marconi sent\u00ec solo rumore atmosferico e lo confuse per un segnale. Ci sono vari storici della scienza che sono d'accordo con Jack Belrose (oltre che da sostenitori di Tesla) che non ci fu un ponte radio sull'Atlantico nel 1901, ma altri storici hanno deciso che questa era la prima trasmissione radio trans-atlantica.\nDecisione della Corte.\nNel 1943 una causa riguardo a 4 brevetti radio di Marconi fu risolta dalla Corte Suprema Americana che rovesci\u00f2 i diritti della maggior parte di essi. A quel tempo, l'Esercito USA fu coinvolto in una denuncia di infrazione di brevetti con la societ\u00e0 Marconi riguardo alla radio.\nLa decisione della corte fu basata sul lavoro precedente provato condotto da altri, come da Tesla, Oliver Lodge e John Stone Stone su cui alcuni dei brevetti di Marconi (come il brevetto ) sono basati. La Corte Suprema USA ha affermato che:\nPrendendo questa decisione la corte not\u00f2 che:\nCaso per Marconi.\nI sostenitori di Marconi pensano che non fosse al corrente dei lavori di Nikola Tesla negli Stati Uniti. Tuttavia, \u00e8 improbabile che Marconi non sapesse delle esposizioni di Tesla. Entrambi i saggi, infatti, \"Sulla Luce ed altri Fenomeni ad Alta Frequenza\" (Philadelphia/St. Louis; Franklin Institute del 1893) ed \"Esperimenti con Correnti Alternate ad Alto Potenziale ed Alta Frequenza\" (London; 1892) furono pubblicati in tutto il mondo. La presentazione di Tesla del 1893 all'Istituto Franklin fu pubblicata attraverso l'America (in giornali come The Century Magazine) e in tutta Europa. Tesla fece anche una dimostrazione pubblica del suo lavoro, come quella del battello radio comandato contenente coesori rotanti (pi\u00f9 sensibili di quelli fissi dei suoi contemporanei) che permettevano una sicura comunicazione tra il trasmettitore e il ricevitore.\nVa detto per\u00f2 che Marconi afferm\u00f2 al contrario di aver preso spunto dai lavori dei fisici Augusto Righi e Rudolph Hertz, affermando di non aver mai letto i lavori di Tesla.\nI progetti di Tesla si concentravano sulla trasmissione di onde elettromagnetiche continue (CW) per ottenere trasmissioni di segnali e anche di energia. Quelli successivi di Marconi si basavano sulla trasmissione di segnali Morse tramite onde smorzate (DW) e quindi producevano segnali con interferenze e difficili da sintonizzare. Sono progetti differenti che \"si suppone non possono essere opera di semplice copia\".\nCaso contro Marconi.\nNel 1895, Marconi introdusse al pubblico un apparecchio a Londra affermando che fosse una sua invenzione. A contrario delle affermazioni di Marconi l'apparato ricorda le descrizioni di Tesla in articoli tradotti in tutto il mondo. Oltre a ci\u00f2 altri lavori furono condotti da altri (come Heinrich Rudolf Hertz, Karl Ferdinand Braun e altri) da cui gli apparecchi e i metodi di Marconi e Tesla sono derivati. Il brevetto di Marconi apparato per telegrafia senza fili 1901, in cui un sistema pi\u00f9 complesso fu impiegato rispetto ai primi brevetti, fu consegnato grazie al contributo fatto da altri scopritori. Il segnale di Marconi della fine del 1895 era di circa un miglio. Ben poca cosa rispetto ai 50\u00a0km di Tesla dei primi mesi del 1895.\nCaso per Tesla.\nNikola Tesla fu il primo a richiedere i diritti per la trasmissione di potenza elettrica via radio:\nIl sistema di Tesla pu\u00f2 produrre una variet\u00e0 di propagazioni d'onda che dipendono dall'apparato guida. Egli riteneva che il suo sistema senza fili fosse migliore degli altri sistemi radio perch\u00e9 le onde trasversali elettromagnetiche (la cui caratteristica dipende dalla loro lunghezza d'onda) sarebbero diminuite di intensit\u00e0 quando emesse dal trasmettitore (secondo l'inverso del quadrato della distanza), rendendo inutile l'uso a enormi distanze. Mentre le onde elettromagnetiche longitudinali (come quelle che si propagano nel plasma) attraverso il mezzo naturale (terra o aria) potevano essere usate come egli teorizz\u00f2 praticamente senza perdite. Le sue apparecchiature possono essere impiegate per produrre sia onde trasversali sia longitudinali.\nC'\u00e8 poi anche la rilevanza della dimostrazione di Tesla del battello radiocomandato (con i suoi coesori rotanti) cos\u00ec come le sue pubbliche letture dimostrative. Oltre ai suoi intenti di trasmettere segnali di intelligenza senza fili propose anche di trasmettere potenza elettrica attraverso conduzione elettrica nella terra e nell'alta atmosfera cos\u00ec come fra entrambi i mezzi (nella regione fra la terra e la ionosfera, conosciuta come la cavit\u00e0 risonante di Schumann). Questa trasmissione di potenza non impiegava le onde hertziane ma onde stazionarie di superficie (onde Zenneck). Il trasmettitore senza fili proposto da lui utilizzava un trasformatore risonante per applicare una tensione molto alta di alta frequenza fra la terra e un grande conduttore elevato, come discusso nei primi tempi.\nCaso contro Tesla.\nTesla non complet\u00f2 il suo \"sistema mondiale senza fili\" a causa di difficolt\u00e0 economiche. I costi andarono oltre le previsioni e lo fermarono dal completare la Wardenclyffe Tower (una \"torre stazione senza fili\") che costru\u00ec nei primi del Novecento in Shoreham a Long Island, New York. Non riusc\u00ec quindi a mettere a punto un sistema radiofonico completamente funzionante.\nDa precisare inoltre la sentenza emessa in suo favore dalla corte americana del 1943 non viene riconosciuta da nessun altro stato non U.S.A. \nCronologia.\nL'identit\u00e0 dell'invenzione della radio, chiamata al tempo telegrafia senza fili, \u00e8 oggetto d contenzioso. L'invenzione chiave per la realizzazione \"trasmissione senza fili di dati usando l'intera frequenza dello spettro\" \u00e8 stata attribuita a vari inventori e ricercatori. Sotto uno schema di importanti eventi individuali relativi allo sviluppo della radio."}
{"id": "1796495", "revid": "118015295", "url": "https://it.wikipedia.org/wiki?curid=1796495", "title": "Freddy's Nightmares", "text": "Freddy's Nightmares (\"Freddy's Nightmares: A Nightmare on Elm Street: The Series\") \u00e8 una serie televisiva statunitense prodotta dalla New Line Television. Nata nel 1988, la serie \u00e8 uno spin-off della nota saga di \"Nightmare\", che vedeva come protagonista il famigerato Freddy Krueger, iconico personaggio nato dalla penna di Wes Craven. Della serie sono state girate due stagioni, per un totale di 44 episodi.\nTrama.\nLa funzione narrativa svolta dal personaggio di Freddy \u00e8 quella del narratore, secondo un'idea di serie pressoch\u00e9 simile a quella de \"I racconti della cripta\", o di \"Alfred Hitchcock presenta\". \nGli episodi non sono strettamente collegati tra loro, sono presenti citazioni di personaggi o eventi accaduti in altre puntate, e l'ambientazione \u00e8 la zona d'azione di Freddy, ovvero Springwood, una piccola cittadina nello Ohio. Sintetizzando la serie, si pu\u00f2 dire che in ogni puntata i protagonisti affrontano le loro paure e le loro ansie pi\u00f9 profonde attraverso gli incubi, ma poich\u00e9 essi sono sotto la sfera di influenza onirica di Freddy, finiscono col morire; nel caso essi invece abbiano sentito parlare di Freddy Krueger, anzich\u00e9 avere incubi con protagoniste le loro paure, si trovano ad essere, sempre nei sogni, prede dirette del serial killer stesso. Spesso sono suddivisi in due storie. Il villain appare in pochi episodi e in una puntata tutta sua.\nProduzione.\nProdotta da Gilbert Adler (produttore anche de \"I racconti della cripta\"), la serie vanta tra i suoi registi diversi nomi noti nel campo dell'horror. Ad esempio, regista dell'episodio pilota \u00e8 Tobe Hooper (\"Non aprite quella porta\"). Abbiamo poi Mick Garris (\"Critters 2\"), John Lafia (\"La bambola assassina 2\"), Tom Mcloughlin (\"Venerd\u00ec 13 parte VI - Jason vive\"), Ken Wiederhorn (\"Il ritorno dei morti viventi 2\"), Dwight H. Little (\"Halloween 4 - Il ritorno di Michael Myers\"), ed anche lo stesso Robert Englund (storico interprete di Freddy Krueger). \nVisti i vincoli di budget vennero scelti attori sconosciuti, alcuni dei quali sarebbero diventati noti in seguito (tra questi, Brad Pitt).\nNegli Stati Uniti, a seguito di proteste da parte di alcuni genitori che accusavano la serie, ritenendola la causa dell'insonnia a degli incubi dei figli, la produzione \"corse ai ripari\" aprendo ogni episodio con la scritta \"Tutti coloro che rimarranno uccisi nel corso dell'episodio sono maggiorenni\".\nDistribuzione.\nTrasmissione televisiva.\nIn Italia solamente 16 episodi vennero pubblicati (distribuiti a coppia in 8 VHS) prima dell'effettiva messa in onda. Quando la serie fu trasmessa per intero su Italia 1 (ed in seguito in replica su alcuni canali come 7 Gold ed Odeon TV), gli episodi vennero completamente ridoppiati. La seconda stagione \u00e8 rimasta invece del tutto inedita in Italia fino al 1997/98, quando venne programmata in prima visione da Italia 1 nel corso di alcune maratone notturne.\nEdizioni Home video.\nSe si escludono le sopraccitate 8 VHS, contenenti due episodi ciascuna, in Italia la serie non \u00e8 mai stata distribuita in Home video per intero.\nEcco in dettaglio le VHS distribuite dalla Panarecord (sia in edizione noleggio che vendita con differenti copertine). Tra parentesi sono indicati gli episodi che contengono:"}
{"id": "1796496", "revid": "767487", "url": "https://it.wikipedia.org/wiki?curid=1796496", "title": "Enrique Esqueda", "text": ""}
{"id": "1796497", "revid": "1305772", "url": "https://it.wikipedia.org/wiki?curid=1796497", "title": "Venetica", "text": "Venetica \u00e8 un videogioco di ruolo per Microsoft Windows, Xbox 360 e PlayStation 3 pubblicato nel 2009.\nTrama.\nNel mondo di \"Venetica\", la morte \u00e8 impersonata da un essere vivente in carne ed ossa che esegue le volont\u00e0 del Corpus, antico concilio sconosciuto ai pi\u00f9. Ogni generazione del concilio ha il compito di scegliere il successore dell'attuale portatore di morte. L'ultimo successore scelto dal Corpus \u00e8 un furbo negromante, che persegue l'obiettivo di portare distruzione e morte nel mondo, prendendo il posto del suo predecessore e del Corpus. Sulla sua strada si scontrer\u00e0 con Scarlett, figlia dell'attuale incarnazione della morte, che non conosce ancora le sue origini e i suoi poteri nascosti.\nModalit\u00e0 di gioco.\nIl compito del giocatore \u00e8 quello di guidare la protagonista Scarlett attraverso ampi scenari affrontando i numerosi nemici che si incontreranno lungo il cammino tramite l'utilizzo di semplici combo, magie e azioni speciali che bisogner\u00e0 sviluppare nel corso del gioco.\nSviluppo.\nIl gioco \u00e8 stato annunciato il 27 maggio 2008 con un comunicato dal publisher tedesco dtp Entertainment; \u00e8 stato anche pubblicato un trailer.\nAccoglienza.\nLa versione originale uscita per Microsoft Windows nel 2009 fu criticata per avere una realizzazione tecnica mediocre, sia nella progettazione delle ambientazioni che della grafica, oltre che per la trama definita come \"scialba\"."}
{"id": "1796498", "revid": "1543377", "url": "https://it.wikipedia.org/wiki?curid=1796498", "title": "Kossouka", "text": "Kossouka \u00e8 un dipartimento del Burkina Faso classificato come comune, situato nella provincia di Yatenga, facente parte della Regione del Nord.\nIl dipartimento si compone del capoluogo e di altri 18 villaggi: Bascouda, Bissiguin, Iki, Inou, Kangarin, Kapelgo-Tangaye, Kieblega, Longuin, Magarougou, Samtaga, Sassaka-Fulbe, Sassaka-Mossi, Sekeba, Selmiougou, Toeguin-Mossi, Toeguin-Yarce, Yamsinde-Mossi e Yamsinde-Yarce."}
{"id": "1796502", "revid": "729019", "url": "https://it.wikipedia.org/wiki?curid=1796502", "title": "Stephan van den Berg", "text": ""}
{"id": "1796511", "revid": "767487", "url": "https://it.wikipedia.org/wiki?curid=1796511", "title": "Diego Cervantes", "text": ""}
{"id": "1796518", "revid": "1543377", "url": "https://it.wikipedia.org/wiki?curid=1796518", "title": "Koumbri", "text": "Koumbri \u00e8 un dipartimento del Burkina Faso classificato come comune, situato nella provincia di Yatenga, facente parte della Regione del Nord.\nIl dipartimento si compone del capoluogo e di altri 30 villaggi: Amene-Mossi, Amene-Saaba. Bidi-Mossi, Bidi-Peulh-Thiou, Bidi-Peulh-Todiam, Bidi-Rimaibe-Thiou, Bidi-Rimaibe-Todiam, Bidi-Silmimossi, Dandambara, Desse, Dondombene-Mossi, Dondombene-Peulh, Gassin-Sirgui, Keke-Mossi, Keke-Peulh, Kougourin, Ninigui, Pogoro-Mossi, Porogo-Silmimossi, Rim, Ronga, Saya-Mossi, Saya-Peulh, Seno-Bosnore, Seno\u2013Todiam, Silga, Soulou, Tanvousse\u2013Mossi, Tanvousse\u2013Peulh e Tibtenga."}
{"id": "1796520", "revid": "287204", "url": "https://it.wikipedia.org/wiki?curid=1796520", "title": "Eddy Seel", "text": "Dopo Thierry Van Den Bosch, Seel \u00e8 il pilota di supermotard che ha vinto il maggior numero di gran premi (26 manche) nel Campionato Mondiale Supermoto. Detiene inoltre il titolo mondiale 2003.\nDopo un brillante inizio carriera nel motocross, a causa dei frequenti infortuni decide di passare al supermotard, nel team ufficiale Husqvarna.\nNel 2003 vince il titolo mondiale, ma non riesci a ripetersi negli anni successivi.\nDalla stagione 2006 corre nella categoria 450\u00a0cm\u00b3 del Mondiale Supermoto sulla Suzuki del Team Rigo Racing, ma subisce molti infortuni che non gli permettono di tornare agli splendori del titolo mondiale.\nNel 2009, parallelamente ai campionati mondiale e italiano con il Team Suzuki Rigo Racing, \u00e8 anche al via di parte del campionato spagnolo supermoto con il Team Gas Gas SRS Factory.\nNel 2010 il belga passa dal Team Rigo Racing al Team Lux Performance, continuando per\u00f2 a correre su Suzuki come dal 2006. A met\u00e0 stagione si ritira dalle competizioni. Parteciper\u00e0 successivamente solo a singoli eventi di supermoto europei."}
{"id": "1796530", "revid": "1543377", "url": "https://it.wikipedia.org/wiki?curid=1796530", "title": "Namissiguima (Nord)", "text": "Namissiguima \u00e8 un dipartimento del Burkina Faso classificato come comune, situato nella Provincia di Yatenga, facente parte della Regione del Nord.\nIl dipartimento si compone del capoluogo e di altri 27 villaggi: Ansolma, Bagayalgo, Barelgo, Basnere, Birdininga, Boulounga, Bouna-Peulh, Dombre, Faougodo, Goulagou, Goumba, Kongninkin, Kononga, Kononga-Peulh, Konvougoudou, Koswinde, Koumbane, Longa, Mogombouli, Ninguiwinde, Nogo, Nongossom, Rapougouma, Ramatoulaye,Solgom, Tougou e Wagaye."}
{"id": "1796534", "revid": "100104557", "url": "https://it.wikipedia.org/wiki?curid=1796534", "title": "C/1864 O1 Donati-Toussaint", "text": "La cometa C/1864 O1 Donati-Toussaint \u00e8 una cometa non periodica scoperta il 23 luglio 1864 dagli astronomi italiani Giovanni Battista Donati e Carlo Toussaint."}
{"id": "1796541", "revid": "92723", "url": "https://it.wikipedia.org/wiki?curid=1796541", "title": "MegaMan NT Warrior", "text": " \u00e8 una serie manga scritta da Ryo Takamisaki e pubblicata dalla Shogakukan sulla rivista \"CoroCoro Comic\" dal 2001 al 2006. Da essa \u00e8 stato tratto un anime prodotto a partire dal 2002 dallo studio Xebec e trasmesso dal network TV Tokyo a partire da marzo 2002. L'anime si \u00e8 sviluppato in diverse stagioni, la prima della quale \u00e8 stata prodotta in 56 episodi, solamente 40 dei quali sono stati trasmessi negli Stati Uniti, parzialmente censurati. \nIn Italia la serie \u00e8 stata trasmessa su Jetix a partire da aprile 2005, su K2 e su Frisbee. L'anime \u00e8 basato sulla serie di videogiochi \"Mega Man Battle Network\" (\"Rockman EXE\" in Giappone), una delle varie serie del franchise videoludico \"Mega Man\" della Capcom.\nTrama ed ambientazione.\nQuesta serie vede come protagonista un Net-Manager (Net-Operatore) di nome Lan Hikari. Vive in un mondo altamente tecnologico, in cui quasi tutti possiedono un Net-Navi, un alter ego virtuale capace di viaggiare in Internet, dove \u00e8 stata addirittura creata una grande citt\u00e0 proprio per loro, combattere o usati per riparare oggetti elettronici; molti usano i propri amici virtuali per azioni criminali. La loro citt\u00e0, chiamata Net-City, ha poche regole. Una di queste \u00e8 quella che proibisce l'uso di qualsiasi tipo di Battlechip, ma si possono usare solo le armi basilari che ogni Navi possiede. Lan ha un Net-Warrior molto speciale, Megaman, un robottino blu che, a causa delle sue origini, ha molti poteri in pi\u00f9 degli altri Net-Navi. Come se non bastasse, nei Portal Entertainment Terminal (PET) vengono inseriti dei chip, chiamati Battlechip, che potenziano i Net-Navi fornendo loro armi, dotandoli di potenti abilit\u00e0 o proteggerli.\nNell'anime Megaman dispone di un'arma speciale: lo Style Change (Cambio Di Stile), che permette la sua trasformazione tramite l'utilizzo di programmi dotati di particolari propriet\u00e0 elementali. Esistono i seguenti stili:\nEsiste anche il Fusion Chip (o Chip di Estensione, come viene chiamato nella traduzione italiana) un Battlechip tecnologicamente avanzato, che permette di unire due Navi in uno solo. Megaman acquisisce pi\u00f9 poteri e il totale controllo delle mosse di quel Navi. Questo potere \u00e8 presente anche nella seconda serie (Megaman Axess). In questa nuova serie Lan fa parte di un'agenzia, chiamata Net-Savers Agency, creata da un misterioso scienziato e dal padre di Lan. Lan e Megaman si possono ora unire in un unico individuo. Questo prodigio si chiama Cross Fusion (la Fusione Incrociata), ma pu\u00f2 essere utilizzata solo in presenza di una speciale Area Virtuale, o Area Dimensionale, in cui il mondo virtuale e quello reale si uniscono completamente. La citt\u00e0 dei Net-Navi ha subito molti danni, la glaciazione, la quasi totale scomparsa(a causa del \"Virus Bestia\", il cui nome \u00e8 Gospel, mandato dal capo della Grave) e la distruzione. Nonostante tutto, molti Net-Navi solitari hanno dato la propria vita per ricostruire la propria citt\u00e0."}
{"id": "1796547", "revid": "770634", "url": "https://it.wikipedia.org/wiki?curid=1796547", "title": "Distretto di Barpeta", "text": "Il distretto di Barpeta \u00e8 un distretto dello stato dell'Assam, in India. Il suo capoluogo \u00e8 Barpeta."}
{"id": "1796556", "revid": "486946", "url": "https://it.wikipedia.org/wiki?curid=1796556", "title": "Derthona Foot Ball Club", "text": ""}
{"id": "1796558", "revid": "770634", "url": "https://it.wikipedia.org/wiki?curid=1796558", "title": "Distretto di Bongaigaon", "text": "Il distretto di Bongaigaon \u00e8 un distretto dello stato dell'Assam, in India. Il suo capoluogo \u00e8 Bongaigaon."}
{"id": "1796559", "revid": "1543377", "url": "https://it.wikipedia.org/wiki?curid=1796559", "title": "Oula", "text": "Oula \u00e8 un dipartimento del Burkina Faso classificato come comune, situato nella Provincia di Yatenga, facente parte della Regione del Nord.\nIl dipartimento si compone del capoluogo e di altri 61 villaggi: Bagahokc\u2013Mossi, Bagahokc\u2013Yarce, Bilinga, Bougoure, Bourbo, Bouro, Boursouma, Bouskoudougo, Boussoum, Dabla, Filly, Gourbare, Ipala, Irbou, Kalsagado-Mossi, Kalsagado-Peulh, Kalsagado-Samba, Ka-Mossi, Kao-Peulh, Kenemene, Keyegue, Keyegue-Silmi-Mosi, Kibtengaye, Kire, Kounga-Mossi, Kounga-Peulh, Kourba-Bagre, Kourbo-Mogo, Laoua-Mossi, Laoua-Peulh, Lougouri, Margo, Nongofaire, Nongofaire-Peulh, Nongofaire-Silmi-Mossi, Omsom, Ouagande-Mossi, Ouagande-Peulh, Ouro-Mossi, Ouro-Yarce, Pelkisga, Pelle, Rambi\u2013Mossi, Rambi\u2013Peulh, Rassomde, Reka, Reko, Rigui, Robena, Roko, Sindilo, Sonh, Sorgho-Silmi-Mossi, Sounkouissi, Soussou, Tanlili, Tilli, Yalle, Zanna-Mossi, Zanna Peulh e Ziga."}
{"id": "1796560", "revid": "770634", "url": "https://it.wikipedia.org/wiki?curid=1796560", "title": "Distretto di Cachar", "text": "Il distretto di Cachar \u00e8 un distretto dello stato dell'Assam, in India. Il suo capoluogo \u00e8 Silchar."}
{"id": "1796561", "revid": "123323223", "url": "https://it.wikipedia.org/wiki?curid=1796561", "title": "Ferenc Szekeres", "text": "Ha partecipato a due Olimpiadi:"}
{"id": "1796562", "revid": "770634", "url": "https://it.wikipedia.org/wiki?curid=1796562", "title": "Distretto di Darrang", "text": "Il distretto di Darrang \u00e8 un distretto dello stato dell'Assam, in India. Il suo capoluogo \u00e8 Mangaldai."}
{"id": "1796563", "revid": "770634", "url": "https://it.wikipedia.org/wiki?curid=1796563", "title": "Distretto di Dhemaji", "text": "Il distretto di Dhemaji \u00e8 un distretto dello stato dell'Assam, in India. Il suo capoluogo \u00e8 Dhemaji."}
{"id": "1796564", "revid": "770634", "url": "https://it.wikipedia.org/wiki?curid=1796564", "title": "Distretto di Dhubri", "text": "Il distretto di Dhubri \u00e8 un distretto dello stato dell'Assam, in India. Il suo capoluogo \u00e8 Dhubri."}
{"id": "1796565", "revid": "770634", "url": "https://it.wikipedia.org/wiki?curid=1796565", "title": "Distretto di Dibrugarh", "text": "Il distretto di Dibrugarh \u00e8 un distretto dello stato dell'Assam in India. Il suo capoluogo \u00e8 Dibrugarh."}
{"id": "1796566", "revid": "767487", "url": "https://it.wikipedia.org/wiki?curid=1796566", "title": "Tuul Gol", "text": "Il Tuul Gol (\"mongolo\": \u0422\u0443\u0443\u043b \u0433\u043e\u043b), o semplicemente Tuul o anche Tola, \u00e8 un fiume della Mongolia centrale e settentrionale considerato sacro dagli\nabitanti. \u00c8 lungo 704 chilometri e ha un bacino di 49.840\u00a0km\u00b2. \u00c8 chiamato Duluo nel \"Libro dei Sui\". La \"Storia segreta dei mongoli\" (1240 A.C.) parla di una \"foresta nera del fiume Tuul\" dove sembra fosse situato il palazzo di Wang Khan (Gengis Khan visit\u00f2 diverse volte il palazzo e in seguito ne divenne il proprietario).\nLa sorgente del Tuul si trova nel Parco Nazionale Gorhi-T\u0117r\u0117l\u017e (\u0413\u043e\u0440\u0445\u0438-\u0422\u044d\u0440\u044d\u043b\u0436) tra i monti H\u0117ntij; il fiume poi scorre verso sud lambendo la capitale Ulan Bator. Da qui il corso entra nel Parco Nazionale di Hustajn Nuruu. Sfocia nell'Orhon, affluente a sua volta della Selenga che si riversa nel lago Bajkal.\nDalla met\u00e0 di novembre fino alla met\u00e0 di aprile il fiume \u00e8 generalmente congelato. Foreste di salici crescono lungo il corso del Tuul, e il fiume stesso \u00e8 l'habitat di specie\nendemiche di storioni.\nOggi il fiume soffre dell'inquinamento, causato in parte dai liquami smaltiti dalle centrali di Ulan Bator, ma anche dallo scarico di minerali pesanti prodotti nelle miniere d'oro della regione di Zaamar. "}
{"id": "1796567", "revid": "770634", "url": "https://it.wikipedia.org/wiki?curid=1796567", "title": "Distretto di Goalpara", "text": "Il distretto di Goalpara \u00e8 un distretto dello stato dell'Assam in India. Il suo capoluogo \u00e8 Goalpara."}
{"id": "1796568", "revid": "770634", "url": "https://it.wikipedia.org/wiki?curid=1796568", "title": "Distretto di Golaghat", "text": "Il distretto di Golaghat \u00e8 un distretto dello stato dell'Assam in India. Il suo capoluogo \u00e8 Golaghat."}
{"id": "1796570", "revid": "770634", "url": "https://it.wikipedia.org/wiki?curid=1796570", "title": "Distretto di Hailakandi", "text": "Il distretto di Hailakandi \u00e8 un distretto dello stato dell'Assam in India. Il suo capoluogo \u00e8 Hailakandi."}
{"id": "1796571", "revid": "770634", "url": "https://it.wikipedia.org/wiki?curid=1796571", "title": "Distretto di Jorhat", "text": "Il distretto di Jorhat \u00e8 un distretto dello stato dell'Assam in India. Il suo capoluogo \u00e8 Jorhat."}
{"id": "1796572", "revid": "1318658", "url": "https://it.wikipedia.org/wiki?curid=1796572", "title": "Composto meso", "text": "Si definisce composto meso un composto chimico la cui molecola contiene pi\u00f9 stereocentri ma nel suo complesso, a causa dell'esistenza di un piano di simmetria interno, risulta otticamente inattivo. Tale genere di composto presenta tipicamente degli stereoisomeri che tra loro sono enantiomeri. Alcune forme meso si possono riconoscere, per esempio, perch\u00e9 i sostituenti legati agli atomi chirali sono gli stessi e si trovano (in una proiezione di Fischer) dallo stesso lato della molecola.\nA differenza di un racemo, miscela equimolecolare di una coppia di enantiomeri, un composto meso \u00e8 un composto puro che non presenta attivit\u00e0 ottica. Il termine \"compensazione interna\", utilizzato per spiegare l'assenza di attivit\u00e0 ottica dei composti meso, \u00e8 obsoleto e il suo uso \u00e8 fortemente scoraggiato dalla IUPAC.\nComposti ciclici.\nAnche i composti ciclici possono presentare forme meso, come nel caso dell'isomero cis del ciclopropano 1,2-sostituito. Anche i derivati disostituiti del cicloesano possono essere composti meso."}
{"id": "1796573", "revid": "770634", "url": "https://it.wikipedia.org/wiki?curid=1796573", "title": "Distretto di Karbi Anglong", "text": "Il distretto di Karbi Anglong \u00e8 un distretto dello stato dell'Assam in India. Il suo capoluogo \u00e8 Diphu."}
{"id": "1796575", "revid": "119678939", "url": "https://it.wikipedia.org/wiki?curid=1796575", "title": "Renault Type 603", "text": "Il Renault Type 603 era un motore a scoppio prodotto dal 1936 al 1954 dalla Casa automobilistica francese Renault.\nCaratteristiche.\nIl motore \"603\" \u00e8 un 4 cilindri in linea con distribuzione ad albero a cammenel basamento. La cilindrata \u00e8 di 2384 cm\u00b3 (alesaggio e corsa: 85x105 mm).\nIl monoblocco \u00e8 in ghisa e la testata \u00e8 in lega di alluminio, cos\u00ec come i pistoni. L'albero a gomiti \u00e8 a tre supporti di banco e a quattro supporti di biella.\nL'alimentazione \u00e8 a carburatore Solex 32 e, con un rapporto di compressione pari a 6:1, la potenza massima raggiunge in genere i 48 CV a 3000 giri/min, ma ne sono esistite anche due versioni pi\u00f9 potenti.\nQuesta versione ha trovato applicazione su:\nPer quanto riguarda le altre due versioni, la prima erogava 56 CV a 3300 giri/min ed \u00e8 stata montata su:\nLa seconda versione raggiungeva 62 CV di potenza massima a 3500 giri/min ed \u00e8 stata montata sulle \"Renault Primaquatre BDS1\" (1939-40)."}
{"id": "1796576", "revid": "1627355", "url": "https://it.wikipedia.org/wiki?curid=1796576", "title": "Equazione di Starling", "text": "L'equazione di Starling, detta anche equazione di Starling-Landis, \u00e8 una equazione formulata nel 1896 che illustra il ruolo della forza idrostatica e oncotica (le cosiddette Forze di Starling) nel movimento dei fluidi attraverso membrane capillari.\nIl movimento dei fluidi per capillarit\u00e0 pu\u00f2 avvenire come risultato di due processi:\nL'equazione di Starling fa riferimento al solo movimento di fluido per filtrazione.\nLa filtrazione attraverso la parete dei capillari dipende dalla pressione idrostatica esistente nel capillare meno la pressione idrostatica esistente nel liquido interstiziale. Ma a questa pressione idrostatica si oppone il gradiente osmotico (dovuto alla pressione oncotica delle proteine plasmatiche) diretto verso l'interno del capillare.\nInfatti la parete dei capillari (barriera tra plasma e liquido interstiziale) permette il libero passaggio dell'acqua e di piccole molecole ma non lascia passare in quantit\u00e0 significative le proteine plasmatiche per cui queste si trovano nel plasma in forte concentrazione; essa si comporta come una membrana impermeabile alle proteine plasmatiche che esercitano una pressione osmotica (chiamata pressione oncotica) pari a circa 25 mmHg.\nIn sintesi la filtrazione attraverso la membrana dei capillari \u00e8 determinata dalla pressione idrostatica cui si oppone la pressione osmotica. Pertanto a livello dell'estremit\u00e0 arteriosa del capillare dove la pressione idrostatica supera la pressione oncotica, il liquido passa dai capillari negli spazi interstiziali. All'estremit\u00e0 venosa del capillare invece, dove la pressione oncotica supera la pressione idrostatica, il liquido rientra nei capillari.\n PRESSIONE DI FILTRAZIONE = PRESSIONE IDROSTATICA EFFETTIVA - PRESSIONE ONCOTICA EFFETTIVA\nL'equazione.\nLa seguente formula esprime l'equazione di Starling:\ndove:\nConvenzionalmente la forza uscente \u00e8 definita positiva quella entrante negativa. La soluzione della equazione \u00e8 conosciuta come la filtrazione netta o movimento fluido netto (\"J\"\"v\"). Se positiva il fluido tender\u00e0 a uscire per capillarit\u00e0 (filtrazione). Se negativa il fluido tender\u00e0 ad entrare per capillarit\u00e0 (assorbimento). Questa equazione ha un numero rilevante di implicazioni fisiologiche, specialmente quando i processi patologici alterano significativamente una o pi\u00f9 delle variabili.\nLe variabili.\nSecondo l'equazione di Starling, il movimento dei fluidi dipende dalle seguenti variabili:\nLe pressioni vengono spesso misurare in millimetri di mercurio (mmHg), e i coefficienti di filtrazione in millilitri per minuto per millimetro di mercurio (ml\u00b7min\u22121\u00b7mmHg\u22121).\nEssenzialmente l'equazione esprime che la filtrazione netta (\"J\"\"v\") \u00e8 proporzionale alla forza risultante netta. Le prime quattro variabili nella lista precedente sono le forze che contribuiscono alla determinazione della forza risultante netta.\nLa superficie e la conduttivit\u00e0 idraulica sono fortemente influenzate dai fenomeni di vasodilatazione e vasocostrizione, mentre le pressioni idrostatiche ed oncotiche assumono valori caratteristici a seconda del distretto interessato.\nPressione oncotica.\nLa pressione oncotica \u00e8 la pressione osmotica esercitata dalle proteine, in particolare da quelle plasmatiche, ovvero dal colloide. Essa \u00e8 molto maggiore all'interno del capillare, dove si aggira sui 30 mmHg, rispetto che nell'interstizio dove \u00e8 circa 5 mmHg. Essendo i capillari molto permeabili agli ioni, la pressione oncotica rappresenta la principale componente efficace della pressione osmotica presente tra capillare ed interstizio.\nPressione idrostatica.\nLa pressione idrostatica capillare a livello sistemico \u00e8 generata dalla contrazione cardiaca e dipende in larga parte dalla resistenza delle arteriole a monte. Si aggira sui 30 mmHg nella maggior parte dei distretti dell'organismo, con l'importante eccezione dei capillari glomerulari renali che presentano una pressione idrostatica di circa 60 mmHg per via della minore resistenza a monte di essi. \nLa pressione idrostatica interstiziale al contrario \u00e8 circa nulla in diversi tessuti, risultando lievemente subatmosferica in quelli lassi per via dell'azione del linfatico e lievemente positiva nei tessuti rivestiti da capsula fibrosa. Essa inoltre assume diversi valori (variabili nel tempo) in alcuni compartimenti specializzati che risentono della pressione generata delle strutture adiacenti come avviene ad esempio neii capillari alveolari polmonari o nei capillari del muscolo scheletrico.\nEffetti delle forze di Starling.\nIn generale la somma tra le forze di Starling, ovvero tra le pressioni osmotiche ed idrostatiche capillari ed interstiziali, in condizioni basali \u00e8 leggermente sbilanciata verso la filtrazione, inducendo una fuoriuscita di liquido dal capillare che sar\u00e0 poi bilanciata dall'azione dei vasi linfatici. Sperimentalmente \u00e8 stato notato che tale tendenza alla filtrazione \u00e8 accentuata dal fatto che le intercapedini tra le cellule endoteliali sono caratterizzate da una microcompartimentazione peculiare che fa in modo che, nel caso di variazioni delle forze che tenderebbero a spostare l'equilibrio verso il riassorbimento da parte del capillare, a tale livello avvenga un accumulo delle poche proteine presenti nell'interstizio che quindi porter\u00e0 ad un aumento della pressione oncotica del microcompartimento opponendosi in tal modo al riassorbimento di acqua da parte del capillare.\nCoefficiente di filtrazione.\nIl Coefficiente di filtrazione \u00e8 la costante di proporzionalit\u00e0. Un alto valore indica una capillarit\u00e0 all'acqua molto alta.\nIl coefficiente di filtrazione \u00e8 il prodotto di due componenti:\nLa superficie \u00e8 modulata mediante i fenomeni di vasocostrizione e vasodilatazione che agiscono sulle arteriole a monte impedendo il flusso in determinati distretti ma soprattutto mediante il reclutamento capillare, molto efficace al livello del muscolo scheletrico dove prevale il meccanismo di accoppiamento flusso-metabolismo in base al quale per un aumento di cataboliti si ha una conseguente vasodilatazione arteriolare e quindi un aumento della perfusione dell'organo. \nLa conduttanza idraulica \u00e8 modulata mediante diversi fattori, tra cui ad esempio l'azione dei mediatori dell'infiammazione, che agiscono aumentandola di molto, facendo fluire molto liquido dal capillare e causando edema nell'interstizio. In particolare nei tessuti si osservano due fasi che caratterizzano tale accumulo di liquido: nella prima, detta fase a bassa complianza, per bassi aumenti di volume si osservano elevati aumenti di pressione interstiziale mentre durante la seconda, detta ad alta complianza e spesso dovuta a fenomeni cronici che portano al danneggiamento del connettivo interstiziale, per ulteriori aumenti di volume della sessa misura si osserva uno scarso aumento della pressione.\nCoefficiente di riflessione.\nIl Coefficiente di riflessione viene spesso visto come un fattore correttivo, definito come il rapporto tra la pressione osmotica osservata e quella prevista in base all'equazione di van 't Hoff. Esso pu\u00f2 avere valore compreso fra 0 e 1, dove 0 corrisponde ad una totale permeabilit\u00e0 al soluto mentre 1 ad una totale impermeabilit\u00e0. L'idea su cui si basa \u00e8 che la differenza nella pressione oncotica contribuisce alla forza risultante netta perch\u00e9 la maggior parte dei capillari nel corpo sono pressoch\u00e9 impermeabili alle proteine di grande peso molecolare. In particolare in gran parte dei tessuti sigma ha un valore di circa 0 per quanto riguarda gli ioni mentre di circa 1 per quanto riguarda le proteine. Il coeficiente dipende inoltre dal compartimento analizzato. Il termine \"ultrafiltrazione\" \u00e8 spesso riferito a questi casi in cui le molecole grandi vengono trattenute da una membrana semipermeabile mentre l'acqua e le molecole piccole disciolte riescono ad attraversare la membrana.\nMolti corpi capillari hanno una piccola permeabilit\u00e0 alle proteine (come l'albumina). Questa piccola possibilit\u00e0 di infiltrazione per le proteine ha due effetti importanti:\nEntrambi questi effetti diminuiscono il contributo del gradiente della pressione oncotica alla forza netta che si sviluppa. Il coefficiente di riflessione \u00e8 usato per correggere il valore del gradiente misurato per tener conto dell'inefficacia parziale dovuta agli effetti descritti sopra. "}
{"id": "1796577", "revid": "125878179", "url": "https://it.wikipedia.org/wiki?curid=1796577", "title": "Unione Sportiva Angri 1927", "text": "La S.S.D. a r.l. Unione Sportiva Angri 1927, meglio nota semplicemente come Angri \u00e8 una societ\u00e0 calcistica con sede nella citt\u00e0 di Angri (SA). Fondata nel 1927, milita nel campionato regionale di Eccellenza.\nL'Angri vanta due partecipazioni al Campionato di Serie C, nelle stagioni 1946-1947 e 1947-1948, Concluse quest'ultimo campionato al quinto posto, retrocedendo e \"inaugurando\" il nuovo campionato interregionale di Promozione insieme alle altre 17 squadre retrocesse.\nI colori sociali sono il grigio e il rosso mentre il simbolo \u00e8 rappresentato da un cavallo inscritto in un cerchio grigio-rosso. Disputa le partite interne allo Stadio Pasquale Novi, impianto costruito negli anni settanta.\nStoria.\nL'Unione Sportiva Angri fu fondata nel 1927 da Guido Galasso, direttore delle Manifatture Cotoniere Meridionali (MCM), il quale rest\u00f2 al timone della societ\u00e0 per i primi dodici anni. L'anno seguente il sodalizio venne affiliato alla FIGC.\nNel 1946 giunse in Serie C.\nNel 1975 perse a tavolino la semifinale di Coppa Italia Dilettanti contro il Banco di Roma, a seguito dell'invasione di campo dei supporter grigiorossi.\nNella stagione 2006-2007 milita in serie D e si classifica al 2\u00ba posto nel girone I; disputa e perde i playoff contro il .\nNella stagione 2008-2009 la societ\u00e0 milit\u00f2 in Serie D, concludendo dodicesima e quindi fuori dai play-off per la promozione in Serie C2.\nL'anno seguente l'ex presidente Nicola Varone allest\u00ec una squadra da promozione, che venne smembrata a dicembre concludendo una stagione fallimentare.\nNella stagione 2010-2011 il presidente Nicola Varone assunse Vincenzo Criscuolo come allenatore e allest\u00ec in estate una squadra per l'approdo in lega pro, questa venne smembrata dopo appena tre giornate, dopo l'accaduto la stagione dell'Angri fu caratterizzata da 7 sconfitte consecutive che portarono all'esonero di Criscuolo e al passaggio di propriet\u00e0. L'U.S. Angri venne acquistata da Giovanni Orlando che ridimension\u00f2 l'organico e assunse prima Gianpiero Nocera come allenatore per poi sostituirlo con Matteo Pastore che cercher\u00e0 di condurre l'Angri verso la salvezza grazie al suo operato.\nDal 24 maggio 2011 l'U.S. Angri 1927 comincia i play-out contro il Sant'Antonio Abate, nella partita di andata il risultato \u00e8 fermo sull'1-1.\nIl 29 maggio grazie alla vittoria per 0-2, sul campo del Sant'Antonio Abate, l'Angri ottiene una permanenza in Serie D poi vanificata quando la squadra non si iscrive al campionato successivo di Serie D per dissesto economico.\nNella stagione 2011-2012 l'Angri ha partecipato al girone A salernitano di Terza Categoria con la nuova denominazione di \"United Sporting Angri\".\nDurante l'estate del 2012 la societ\u00e0 ha trovato l'accordo con il Real Nocera Superiore (appena retrocesso dalla serie D) e attraverso il titolo sportivo di quest'ultima ha disputato il campionato di Eccellenza Campania 2012-2013 girone B, nel quale si \u00e8 classificato all'ultimo posto. Tra le curiosit\u00e0 stagionali, l'Angri storico (provvisoriamente noto come Real Nocera Superiore, a causa del nuovo titolo sportivo) si \u00e8 ritrovato a disputare per la prima volta una sfida stracittadina con il Montercovino Rovella, ufficiosamente conosciuto come Angri Calcio e con sede ad Angri (entrambi i derby terminano col risultato di 1-0 per quest'ultimo).\nNell'estate 2013, l'Angri si \u00e8 quindi ritrovato retrocesso in Promozione, ma una nuova societ\u00e0 guidata dall'imprenditore Giuseppe Giugliano ha rilevato il titolo sportivo di Eccellenza del Citt\u00e0 di Agropoli e ha rifondato l'Angri, mediante marchio e denominazione storici (Unione Sportiva Angri 1927) registrati presso la Camera di Commercio di Napoli all'ufficio marchi e brevetti.\nL'avventura in grigiorosso di Giugliano (che in estate divenne presidente della Turris) \u00e8 durata per\u00f2 una sola una stagione: a campionato concluso cedette infatti il titolo dell'Angri (che fu del Citt\u00e0 di Agropoli) a una squadra del comune di Campagna.\nNell'estate del 2014 un gruppo storico di tifosi decide di non far morire il calcio in citt\u00e0 e cos\u00ec, grazie all'acquisizione del titolo dell'Olimpia Bellizzi Calcio, il nuovo Angri \u00e8 ripartito dalla Seconda Categoria. La squadra venne affidata al tecnico Rosario Novi e la rosa composta da tutti angresi. La squadra chiuse il campionato al 2\u00ba posto, conquistando per\u00f2 la promozione diretta in Prima Categoria grazie ai 15 punti di vantaggio accumulati sulla terza ed evitando cos\u00ec di disputare i play-off.\nNella stagione 2015/2016 l'Olimpia Bellizzi cambia ufficialmente denominazione in U.S. Grigio Rossi 1927 e viene inserita nel girone F del Campionato Regionale di Prima Categoria. La societ\u00e0 in estate \u00e8 stata rilevata dal nuovo Presidente Gerardo Tortora. Alla guida tecnica viene confermato Novi, mentre la rosa oltre ai vari confermati Criscuolo Alessandro, Loreto, De Marinis R., Salzano, De Marinis A. e altri, viene completata con gli innesti di Fabio D'Antonio (capocannoniere nella stagione 2014/2015), Daniele Acanfora (Vice capocannoniere nella stagione 2014/2015), Savino, Cuomo e Guarro. Dopo le prime 4 gare la squadra \u00e8 al comando del Girone F con 12 punti.\nDopo essere stata al comando per gran parte del girone di andata, nel mese di gennaio 2016 l'Angri perde la testa della classifica dopo aver conquistato solo 15 punti nelle ultime 10 giornate del girone di andata. L'allenatore Novi viene esonerato e al suo posto viene chiamato l'esperto Guido Silvestri.\nCon l'arrivo di Silvestri la squadra riprende il cammino vincente e colleziona 10 vittorie consecutive che gli riconsegnano la testa della classifica (dopo essere scivolata a -4 dalla prima) a +5 dalla Virtus Picentini conquistando l'accesso al campionato di promozione.\nNella stagione successiva 2016/2017 la societ\u00e0 sempre capitanata da Tortora come Presidente con l'aiuto di nuovi dirigenti tra i quali anche il dott. La Pepa, con mille sforzi economici personali i dirigenti riescono a portare ad Angri in primis l'allenatore Vitter, che sostituisce il pur bravo Silvestri, poi giocatori di categoria superiore grazie all'impegno e l'astuzia del dirigenti D'Amaro G. e G. Pucci, che acquistano ,tra i nomi pi\u00f9 blasonati, Barone, e Palumbo, entrambi giocatori superiori alla Categoria, che avevano gi\u00e0 giocato in serie D, la stessa si classifica al 6\u00ba posto nel girone D campano di promozione.. La stagione seguente si punta alla vittoria del campionato, viene ingaggiato come allenatore Antonino Gargiulo ma complice una flessione a inizio girone di ritorno termina al 4\u00ba posto. In semifinale playoff, viene eliminata dalla Polisportiva Santa Maria per 2-1.\nNella stagione 2018-19 la compagine grigiorossa guidata da mister Antonino Gargiulo riesce a vincere il campionato di Promozione con una giornata di anticipo concludendo la stagione al primo posto a quota 68 punti a +4 dal Buccino Volcei. I grigiorossi riescono a ripetere il glorioso cammino anche in Coppa Italia Dilettanti arrivando in finale ma quest\u2019ultima viene persa contro il Marcianise per 3-0. Nonostante la sconfitta in Coppa Italia Dilettanti, l\u2019Angri ritorna in Eccellenza dopo pi\u00f9 di 6 anni.\nColori e simboli.\nColori.\nI colori sociali dell'Angri sono il grigio e il rosso.\nSimboli ufficiali.\nStemma.\nIl simbolo dell'Angri \u00e8 rappresentato da un cavallo inscritto in un cerchio grigio-rosso.\nStrutture.\nStadio.\nL'Angri disputa le gare interne nello Stadio Pasquale Novi che ha una capienza di 4 000 posti. Lo Stadio inaugurato negli anni settanta comprende una grande tribuna coperta con una capienza di quasi 3 000 persone, distinti con una capienza di 700 persone e un piccolo settore ospiti che pu\u00f2 contenere quasi 300 persone. Al retro della porta di destra dello stadio si innalza per tutta la linea di fondocampo un grande muro con su scritto il nome della squadra (US ANGRI 1927) con sfondo grigiorosso e lo stemma principale della squadra.\nAllenatori e presidenti.\nDi seguito la cronologia degli allenatori e dei presidenti.\nTifoseria.\nStoria.\nIl movimento ultras ad Angri nasce nella prima met\u00e0 degli anni ottanta, quando un gruppo di ragazzi fond\u00f2 la \"Giovent\u00f9 Grigiorossa\", che sostenne la propria squadra in casa e in trasferta.\nIn seguito, da questo gruppo si stacc\u00f2 una frangia che form\u00f2 il gruppo \"High Army\", che si caratterizz\u00f2 per aver portato ad Angri un modo di tifare moderno e rumoroso, con punto di forza l'apporto vocale (i cori). Il periodo d'oro di questi gruppi ultras dur\u00f2 per tutta la seconda met\u00e0 degli anni ottanta, dopo di che la delusione per la mancata iscrizione al campionato interregionale ne caus\u00f2 la dispersione. Cio nonostante, nacque l'amicizia con i supporter nocerini nel campionato 1992-1993 (gruppi della tifoseria organizzata grigiorossa furono presenti in particolare in Nocerina-Grotta a Napoli, e in Cavese-Nocerina).\nAl termine del derby Angri - Paganese del 1994-1995 si sciolse il gruppo High Army, mentre nell'agosto '95, con il ritorno del presidente Castano e l'allestimento di una squadra competitiva ci f\u00f9 una rinascita del movimento ultr\u00e0 angrese, i nuovi gruppi si moltiplicarono. Il pi\u00f9 rappresentativo diventa il \"Gruppo Doria\". La tifoseria dell'Angri ha avuto elogi da tifoserie superiori come Taranto e Potenza. \nIl gruppo ultras pi\u00f9 recente \u00e8 il \"Crazy Group 14\".\nGemellaggi e rivalit\u00e0.\nLa tifoseria angrese ha rivalit\u00e0 accese con i tifosi delle citt\u00e0 vicine, Scafatese e Paganese. Altra rivalit\u00e0 sentita \u00e8 quella con gli ultras del . I supporter grigiorossi hanno invece gemellaggi e rapporti di amicizia con le tifoserie organizzate di Battipagliese, Locri e ."}
{"id": "1796585", "revid": "770634", "url": "https://it.wikipedia.org/wiki?curid=1796585", "title": "Distretto di Karimganj", "text": "Il distretto di Karimganj \u00e8 un distretto dello stato dell'Assam in India. Il suo capoluogo \u00e8 Karimganj."}
{"id": "1796586", "revid": "770634", "url": "https://it.wikipedia.org/wiki?curid=1796586", "title": "Distretto di Kokrajhar", "text": "Il distretto di Kokrajhar \u00e8 un distretto dello stato dell'Assam in India. Il suo capoluogo \u00e8 Kokrajhar."}
{"id": "1796587", "revid": "81195", "url": "https://it.wikipedia.org/wiki?curid=1796587", "title": "Diastereomero", "text": ""}
{"id": "1796591", "revid": "770634", "url": "https://it.wikipedia.org/wiki?curid=1796591", "title": "Distretto di Lakhimpur", "text": "Il distretto di Lakhimpur \u00e8 un distretto dello stato dell'Assam in India. Il suo capoluogo \u00e8 North Lakhimpur."}
{"id": "1796593", "revid": "770634", "url": "https://it.wikipedia.org/wiki?curid=1796593", "title": "Distretto di Marigaon", "text": "Il distretto di Marigaon \u00e8 un distretto dell'Assam, in India, di 775.874 abitanti. Il suo capoluogo \u00e8 Marigaon."}
{"id": "1796594", "revid": "770634", "url": "https://it.wikipedia.org/wiki?curid=1796594", "title": "Distretto di Dima Hasao", "text": "Il distretto di Dima Hasao (fino al 2010 chiamato Distretto dei Monti Cachar Settentrionali) \u00e8 un distretto dello stato dell'Assam in India. Il suo capoluogo \u00e8 Haflong."}
{"id": "1796595", "revid": "770634", "url": "https://it.wikipedia.org/wiki?curid=1796595", "title": "Distretto di Nagaon", "text": "Il distretto di Nagaon \u00e8 un distretto dello stato dell'Assam in India. Il suo capoluogo \u00e8 Nagaon."}
{"id": "1796597", "revid": "770634", "url": "https://it.wikipedia.org/wiki?curid=1796597", "title": "Distretto di Nalbari", "text": "Il distretto di Nalbari \u00e8 un distretto dello stato dell'Assam in India. Il suo capoluogo \u00e8 Nalbari."}
{"id": "1796598", "revid": "770634", "url": "https://it.wikipedia.org/wiki?curid=1796598", "title": "Distretto di Sibsagar", "text": "Il distretto di Sibsagar \u00e8 un distretto dello stato dell'Assam in India. Il suo capoluogo \u00e8 Sibsagar."}
