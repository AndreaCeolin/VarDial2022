{"id": "1836966", "revid": "125295826", "url": "https://it.wikipedia.org/wiki?curid=1836966", "title": "Consiglio Nazionale Ordine Psicologi", "text": "Il Consiglio Nazionale dell'Ordine degli Psicologi (in acronimo: CNOP) \u00e8 l'ente che riunisce e rappresenta tutti gli ordini territoriali degli psicologi d'Italia. La comunit\u00e0 professionale, da questi ultimi rappresentata, \u00e8 formata dall'insieme di tutti gli iscritti all'Albo degli Psicologi (delle diverse sezioni, A e B) di tutte le regioni italiane. Gli ordini, regionali e nazionale, sono enti pubblici non economici vigilati dal Ministero della Salute ed istituiti ai sensi della Legge n\u00b0 56 del 18 febbraio 1989 e della legge n. 170 dell'11 luglio 2003.\nL'insediamento dei consigli territoriali e del consiglio nazionale \u00e8 ratificato con decreto del Ministro della Salute, in base all'esito di elezioni a cui sono chiamati a partecipare tutti gli iscritti. Il mandato \u00e8 quadriennale, ed il consiglio in carica esercita le proprie funzioni fino all'insediamento effettivo del nuovo consiglio eletto.\nGli ordini territoriali.\nLa legge istitutiva affida agli ordini territoriali il governo e la tutela del titolo e dell'esercizio della professione di psicologo. Tale azione si attua principalmente attraverso la rappresentanza istituzionale, la tenuta dell'Albo (elenco pubblico al quale ogni professionista che voglia esercitare la professione deve essere iscritto), e attraverso l'azione disciplinare.\nEssi sono:\nL'Ordine nazionale.\nIl CNOP - Consiglio Nazionale dell'Ordine degli Psicologi - ha sede a Roma, ed \u00e8 l'istituzione che rappresenta sul piano nazionale gli interessi rilevanti della categoria. Sono consiglieri nazionali di diritto tutti i presidenti degli ordini territoriali, ed uno degli eletti tra i rappresentanti della sezione B (Dottori in tecniche psicologiche) dell'Albo; essi, riuniti in consiglio, nominano il presidente nazionale.\nPer il mandato 2020-2024 l'organigramma CNOP \u00e8 cos\u00ec composto:\nStoria dell'Ordine degli Psicologi.\nLe prime iniziative finalizzate a regolamentare la professione di psicologo risalgono al 1970 in dibattiti sviluppatisi soprattutto nell'ambito accademico delle Universit\u00e0 di Padova e Roma. La categoria \u00e8 divisa tra posizioni favorevoli, tiepide e contrarie. L'esigenza pi\u00f9 sentita di un ordinamento \u00e8 manifestata dagli psicologi del Servizio sanitario nazionale, con i quali la professione \u00e8 generalmente concorde, anche se al suo interno voci autorevoli - in particolare nell'area psicoanalitica - sono contrarie. Le motivazioni della contrariet\u00e0 sono in parte politiche, per le quali gli ordini - ritenuti strumenti corporativi - andrebbero aboliti, e in parte culturali, connotate da dubbi sulla specificit\u00e0 della materia per cui la psicologia dovrebbe restare una disciplina destinata a fecondare le altre professioni.\nTra il 1970 e il 1989 (anno di approvazione della legge di ordinamento) il dibattito si sviluppa all'interno della categoria, senza particolari cambiamenti delle posizioni. Nel 1978, a Bologna, in un convegno della SIPs - Societ\u00e0 italiana di psicologia, sigla storica della psicologia italiana, un progetto di legge di iniziativa del senatore Adriano Ossicini per l'istituzione dell'Ordine fu messo ai voti in una folta assemblea di psicologi e bocciato a grande maggioranza. Tra gli astenuti ci fu il noto psicoanalista Cesare Musatti e, fra i favorevoli, diversi aspiranti accademici organizzati da Marcello Cesa-Bianchi in un gruppo che aveva fondato a Milano una delle prime scuole di specializzazione \"post lauream\".\nMalgrado il pronunciamento contrario della SIPs il progetto di legge viene presentato al Parlamento nel quale, curiosamente, deve essere reiterato pi\u00f9 volte in quanto non riesce ad arrivare alla discussione a causa di ricorrenti scioglimenti delle due Camere.\nOssicini porta avanti un lavoro certosino di mediazione tra l'Ordine dei medici - decisamente contrario - le societ\u00e0 psicoanalitiche - contrarie per ragioni culturali, ma su posizioni moderate - la parte della categoria contraria per ragioni ideologiche e quanti premono a favore dell'ordinamento che sono la maggioranza degli psicologi.\nL'ostilit\u00e0 dell'Ordine dei medici comprende la contesa sull'esercizio della psicoterapia: \nGrazie alla minuziosa mediazione di Ossicini - superate difficolt\u00e0 e contrasti - la Legge viene varata con accordi di massima su tre punti:\nCostituzione dell'Albo degli psicologi.\nIl primo laborioso compito per la costituzione dell'Albo, \u00e8 l'iscrizione degli aventi diritto ai sensi dell'art. 32. L'applicazione delle norme transitorie, gi\u00e0 dal 1990, comporta per i Commissari nominati dai Presidenti dei Tribunali una serie di problemi. Verranno infatti ammessi in via prioritaria all'iscrizione tutti quanti \"ricoprono o abbiano ricoperto un posto di ruolo presso una istituzione pubblica in materia psicologica\" (art. 32 \"lett. a\") per il quale la nuova Legge prevede da ora in poi il diploma di laurea in psicologia, ancorch\u00e9 in possesso di altri e diversi titoli anche di rango minore.\nTale prima fascia di iscritti risulta essere di numero esiguo a differenza di una seconda (art. 32 \"lett.b\") - pi\u00f9 numerosa, in possesso di diploma di laurea e avendo superato un pubblico concorso, o fruito di \"sanatoria\" - comprendente categorie adiacenti e pi\u00f9 o meno pertinenti con la psicologia: \u00e8 tipico il caso degli insegnanti di sostegno di ruolo della scuola media. In numerosi casi di diniego dell'iscrizione vengono opposti ricorsi al Tribunale, con sentenze non sempre concordi anche in circostanze apparentemente analoghe.\nUna terza classe di iscrivibili in via transitoria (art. 32 \"lett. c\") \u00e8 quella formata da laureati che per almeno sette anni hanno svolto in via continuativa attivit\u00e0 di collaborazione o consulenza attinente alla psicologia per enti o istituzioni pubbliche o private. La genericit\u00e0 di tale dicitura provoca non pochi problemi in quanto non definisce il differenziale tra \"continuativit\u00e0\" e \"saltuariet\u00e0\", potendosi - al limite - considerare continuativa una consulenza di una volta all'anno per sette anni consecutivi. \u00c8 inoltre del tutto assente un riferimento all'eventualit\u00e0 che le prestazioni siano remunerate o meno: insieme al laureato in Psicologia che ha lavorato quale volontario, ha diritto all'iscrizione anche chi \u00e8 laureato in altra materia, ma certifica di avere prestato consulenza gratuita per almeno 7 anni. Detti casi - effettivamente verificatisi - non furono di numero eclatante. Anche la presenza del termine \"private\" d\u00e0 luogo ad equivoci: infatti molti liberi professionisti risultano impegnati presso \"centri studi\" e \"associazioni\", suscitando talvolta dubbi di \"combine\" realizzate \"ad hoc\" per rientrare nei parametri previsti dalla norma. Questa fattispecie si verifica in numero pi\u00f9 elevato della precedente.\nAltri ancora (art. 32 \"lett. d\") sono iscritti all'Albo in base a requisiti di eccellenza nel campo della psicologia perch\u00e9 hanno \"operato per almeno tre anni nelle discipline psicologiche ottenendo riconoscimenti nel campo specifico a livello nazionale o internazionale\". La norma, idealmente riferita a personalit\u00e0 insigni, viene interpretata da ciascun Commissario secondo criteri diversi e variamente articolati: entrano in tal modo nell'albo studiosi come Cesare Musatti, filosofo e psicoanalista di chiara fama, ma anche cultori dotati di una laurea qualunque con certificati formativi a conforto di un interesse per la psicologia. Il numero degli ammessi in tale condizione \u00e8 comunque esiguo.\nLa costituzione dell'Albo \u00e8 completata con una sessione speciale di esame di Stato \"per soli titoli\" ai sensi dell'art. 33, norma il cui testo definisce chiaramente quali titoli - e in che modo certificati da una pubblica amministrazione - danno diritto all'ammissione all'Albo.\nPer ciascun territorio, depositato l'Albo, i Commissari indicono le prime elezioni alle cariche ordinistiche.\nLe elezioni e l'elenco degli psicoterapeuti.\nGi\u00e0 nei primi confronti, in prospettiva delle elezioni, si profila un importante problema che il Consiglio eletto dovr\u00e0 affrontare: \"l'elenco degli psicoterapeuti\".\nL'art. 35 prevede l'accesso a tale elenco \"in sanatoria\" per coloro che:\nSecondo le norme transitorie - applicabili per i cinque anni successivi all'entrata in vigore della legge - spetta agli ordini stabilire la validit\u00e0 delle documentazioni e interpretare in modo appropriato termini quali \"preminenza\" e \"continuit\u00e0\", definire con quali documenti (fatture, ricevute, altro) si possono attestare e a quale temporalit\u00e0 devono fare riferimento.\nL'unica formazione preesistente alla contingenza elettorale - l'AUPI (Associazione Unitaria Psicologi Italiani) - diffusa abbastanza uniformemente con una rete nazionale e una \"mission\" gi\u00e0 mutuabile in obiettivi elettorali, dichiarando i propri intenti riguardo al problema delle sanatorie non mostra univocit\u00e0 di posizioni nelle diverse aree. Intenzioni rassicuranti si contrappongono ad altre rigide e formaliste; in alcuni casi si ritiene che l'unica formazione valida debba essere quella pubblica. Anche per tale ragione, nelle regioni in cui pi\u00f9 difficile appare l'accesso alla sanatoria, i professionisti si organizzano in funzione anti-AUPI e nascono altre formazioni elettorali che portano nei Consigli diversi e pi\u00f9 moderati punti di vista.\nInfatti i consigli eletti affrontano il problema dell'art. 35 in modo equilibrato, e nei casi dubbi con qualche larghezza, anche per la minaccia latente dei ricorsi al Tribunale. L'applicazione delle norme transitorie avviene in base a formalit\u00e0 e le poche contestazioni sono risolte da specifiche sentenze e da circolari interpretative del Ministero. Il lavoro maggiore, in assenza di una normativa precisa, \u00e8 quello di discriminare tra certificazioni discutibili eppure non da escludere a priori (perfino di parrocchie ed enti solidaristici diversi) e documentazioni di sodalizi fino ad allora sconosciuti che risultavano tuttavia seri per iniziative e storia.\nUna formazione elettoralmente assai attiva \u00e8 il MoPI (Movimento Psicologi Indipendenti), per il quale in una serie di scritti Patrizia Adami Rook sostiene che, in quanto nel testo dell'art. 35 \"laureati da almeno 5 anni\" \u00e8 scritto dopo medici, tale delimitazione doveva riguardare solo i medici. Si prefigura in tal modo l'eventualit\u00e0 che gli psicologi non abbiano bisogno di essere laureati da almeno 5 anni - e neppure di essere laureati - per beneficiare dell'art. 35.\nAbbastanza complessi sono i casi di titoli conseguiti all'estero, talvolta presso istituzioni poi scomparse, e di lauree in itinere: ad una persona laureatasi 10 giorni dopo l'entrata in vigore della L. 56/89 il Consiglio dell'ordine respinse la richiesta e ne segu\u00ec un ricorso che giunse fino alla Corte Costituzionale, la quale sanc\u00ec che la laurea doveva essere posseduta al momento di entrata in vigore della Legge.\nL'Ordine si occupa intanto dell'applicazione dell'art. 34 nel quale si prevede l'ammissione all'esame di Stato per l'iscrizione all'Albo di quanti:\nNon indicando la norma alcuna caratteristica per i corsi di specializzazione validi, appare opportuno a molti che essa riguarda, insieme a quelli di matrice pubblica, anche i corsi organizzati da privati. Nell'ottobre del 1992 Patrizia Adami Rook chiede formalmente al MURST un parere nel merito, seguita successivamente da Margherita Spagnuolo Lobb. Il MURST risponde nel marzo del 1993 con un parere, pi\u00f9 che conforme, estensivo delle aspettative: con \"corso di specializzazione\" si deve intendere anche la formazione presso privati purch\u00e9 questi \"abbiano presentato\" una domanda di riconoscimento ministeriale. Il vincolo ristretto all'avere presentato - ma non necessariamente ottenuto - il riconoscimento, mette un gran numero di aspiranti psicologi in condizione di ambire all'iscrizione nell'Albo attraverso l'ammissione all'esame di Stato.\nIl MoPI, che si adoper\u00f2 per ottenere tale risultato, assist\u00e9 molti aspiranti psicologi nel documentare corsi di specializzazione in gran parte frammentari, dal contenuto discutibile e spesso difficile da portare a chiarezza per la distanza di tempo, nella presentazione di domande di partecipazione all'esame di Stato, nella preparazione all'esame stesso, nei ricorsi al TAR per le sospensive contro le esclusioni dall'esame e nel successivo contenzioso giudiziario.\nUna vivace opposizione a tale larga interpretazione della norma viene invece dall'ambiente accademico. I rifiuti delle Universit\u00e0 ad ammettere all'Esame di Stato quanti hanno specializzazioni private ricostruite o autocertificate, configurati come effetti di giudizio illegittimi e non previsti da alcuna norma, esitano ricorsi ai Tribunali Amministrativi che, concedendo le sospensive richieste, di fatto aprono la strada a un contenzioso assai intricato. Ci\u00f2 in particolare per l'ipotesi - sostenuta ancora dal MoPI - che per avere diritto a sostenere l'esame fosse sufficiente essere specializzati a prescindere dalla laurea, non riportando l'art. 34 alcun riferimento al termine \"laureati\".\nIn seguito i TAR, affrontando la materia nel merito, danno sentenze diverse caso per caso; lo stesso avviene per i ricorsi spinti fino al Consiglio di Stato; ci\u00f2 porta la Psicologia in una situazione di confusione paradossale: mentre le scuole di specializzazione sono bloccate per problemi di regolamento e il Ministero non sostiene pi\u00f9 la linea morbida, alcuni Rettori - costretti ad ammettere aspiranti Psicologi di dubbio diritto - nelle more del giudizio adottano la locuzione \"abilitazione con riserva\", alcuni abilitano e poi revocano aprendo altre ondate di contenziosi; degli oltre 400 che hanno superato l'esame di Stato in tale condizione, molti sono stati intanto gi\u00e0 iscritti agli Ordini ed esercitano la professione. Infatti gli Ordini territoriali nei quali il MoPI ottiene la maggioranza, tra questi il Lazio e la Lombardia, avendo sostenuto le ragioni degli \"abilitati con riserva\", coerentemente li iscrivono all'Albo.\nLa situazione richiede una nuova sanatoria che avviene nel 1999 con una legge \"ad hoc\" che riapre i termini dell'art. 35 - per cui sono iscritti di diritto coloro che hanno superato l'esame di Stato in qualunque modo - e, necessariamente, riapre anche i termini dell'art 34.\nLe scuole di specializzazione.\nUn importante problema connesso alla nascita dell'Ordine e dell'Albo, \u00e8 il riconoscimento delle scuole di formazione in psicoterapia. Tra il 1993 e il 1995 il lavoro della commissione ministeriale per il riconoscimento delle scuole di psicoterapia svolto su basi di buon senso - ma ancora in assenza di un regolamento - viene contestato.\nLe scuole escluse ricorrono al TAR e le sentenze portate avanti al Consiglio di Stato dalle parti soccombenti; il Consiglio, con un parere assai discusso, annulla tutti gli atti svolti dalla Commissione in assenza di regolamento. Ci\u00f2 espone a problemi gravi sia le scuole che hanno nel frattempo organizzato i corsi, che gli Psicologi che hanno intrapreso la formazione.\nLa soluzione \u00e8 trovata in un Regolamento che, formalizzando univocamente la procedura della commissione, riduce sensibilmente l'eventualit\u00e0 di ricorso al Tribunale Amministrativo. In tale regolamento per\u00f2 - che non poteva omologare posizioni teoriche ed epistemologiche diverse e frammentarie - si formalizzano solamente aspetti tecnico-burocratici, strutturali ed organizzativi, prescindendo necessariamente da considerazioni sia di valore scientifico che di contenuto culturale. In tal modo, presentando quali titoli accademici e ordinamentali la sola iscrizione all'Albo degli psicoterapeuti, numerosi soggetti possono soddisfare il dettato del regolamento istituendo strutture con le caratteristiche previste e ottenere il riconoscimento ministeriale per un numero di scuole tale da fare apparire addirittura superflua l'ulteriore istituzione di scuole di specializzazione universitarie che, anche per tale contingenza, rimangono in numero esiguo."}
{"id": "1836969", "revid": "62004", "url": "https://it.wikipedia.org/wiki?curid=1836969", "title": "Leonardo Angel Biagini", "text": ""}
{"id": "1836970", "revid": "767487", "url": "https://it.wikipedia.org/wiki?curid=1836970", "title": "Il figlio di Giuda", "text": "Il figlio di Giuda (\"Elmer Gantry\") \u00e8 un film del 1960 diretto da Richard Brooks, tratto dal romanzo \"Elmer Gantry\" di Sinclair Lewis.\nPoco dopo l'uscita del film, il regista Richard Brooks spos\u00f2 Jean Simmons, interprete femminile della pellicola.\nTrama.\nElmer Gantry, un piazzista che vive di stenti e piccole truffe, si avvicina al movimento cristiano dei Revivalisti perch\u00e9 attratto dalla loro predicatrice Sharon Falconer. Col tempo riesce a ottenere la fiducia di Sharon e grazie alle proprie qualit\u00e0 istrioniche infonde nuova linfa al movimento e contribuisce all'aumento degli adepti.\nArrivati in una grande citt\u00e0 si scontra con i poteri forti locali e incontra una prostituta, Lulu Bains, con cui aveva avuto una relazione sentimentale. Per via di alcune foto compromettenti la reputazione di Elmer viene ridicolizzata dai giornalisti, ma successivamente Lulu confessa alla stampa di aver fatto realizzare le foto con l'inganno, scagionando Elmer. La setta potrebbe ripartire a fare adepti ma a questo punto Elmer \u00e8 stanco e vorrebbe ritirarsi a vita privata con Sharon. La ragazza per\u00f2 \u00e8 troppo coinvolta con l'aspetto religioso e proclama di voler continuare la sua crociata contro la corruzione. Tuttavia scoppia un incendio nella chiesa fatta costruire da Sharon e lei muore. Elmer dovr\u00e0 andarsene per la sua strada."}
{"id": "1836972", "revid": "62004", "url": "https://it.wikipedia.org/wiki?curid=1836972", "title": "Fernando Hor\u00e1cio \u00c1valos", "text": ""}
{"id": "1836974", "revid": "2039519", "url": "https://it.wikipedia.org/wiki?curid=1836974", "title": "Arild Andersen", "text": "Biografia.\nArild Andersen cominci\u00f2 la sua attivit\u00e0 di musicista come componente del Quartetto di Jan Garbarek Quartet (1967-1973), assieme a Terje Rypdal e Jon Christensen. Nello stesso periodo ha collaborato con la cantante norvegese Karin Krog. Ha suonato assieme ad alcuni celebri musicisti jazz statunitensi, come Phil Woods, Dexter Gordon, Hampton Hawes, Johnny Griffin, Sonny Rollins e Chick Corea. In questo periodo ha lavorato anche con Don Cherry, George Russell, Ketil Bj\u00f8rnstad e Tomasz Sta\u0144ko.\nAndersen ha registrato una dozzina di dischi con la casa discografica ECM come leader di un gruppo musicale e come collaboratore di diversi altri musicisti."}
{"id": "1836975", "revid": "287204", "url": "https://it.wikipedia.org/wiki?curid=1836975", "title": "Benedetto Veli", "text": "Biografia.\nFu un esponente del tardo manierismo. Le sue opere principali sono custodite nell'abbazia di Passignano (affresco raffigurante l\"Incontro tra Innocenzo II e l'Abate Atto\"), nella cattedrale di Pistoia (l\"Ascensione\") e nel museo della pieve di San Giovanni Battista a Cavriglia. Partecip\u00f2 inoltre alle decorazione del chiostro Grande di Santa Maria Novella a Firenze."}
{"id": "1836976", "revid": "62004", "url": "https://it.wikipedia.org/wiki?curid=1836976", "title": "Ezequiel Alejo Carboni", "text": ""}
{"id": "1836979", "revid": "729019", "url": "https://it.wikipedia.org/wiki?curid=1836979", "title": "Agranulocitosi", "text": "L'agranulocitosi \u00e8 una condizione patologica acuta del sangue, caratterizzata da grave diminuzione del numero dei granulociti circolanti e conseguente aumentata suscettibilit\u00e0 alle infezioni. Questa condizione si manifesta quando la conta dei granulociti scende sotto a 100 cellule/mm\u00b3, cio\u00e8 meno del 5% del valore di riferimento.\nSintomatologia.\nFra i sintomi e i segni clinici si riscontrano febbre, astenia, candidosi.\nEziologia.\nL\u2019agranulocitosi pu\u00f2 essere primaria, ad esempio dovuta ad alterazioni congenite della mielopoiesi midollare, oppure secondaria, come nel caso della agranulocitosi farmaco-indotta.\nI farmaci che pi\u00f9 frequentemente provocano agranulocitosi sono i chemioterapici antitumorali, gli antipsicotici e in particolare la clozapina, alcuni FANS come il fenilbutazone, i farmaci con struttura sulfamidica."}
{"id": "1836983", "revid": "247222", "url": "https://it.wikipedia.org/wiki?curid=1836983", "title": "Afrijazzy", "text": "Afrijazzy \u00e8 un disco di jazz e fusion realizzato dal polistrumentista camerunese Manu Dibango nel 1986. L'album contiene anche \"Makossa '87 (Big Blow)\", una lunga versione di un vecchio successo di Dibango del 1972 che per alcuni critici sarebbe uno dei primi brani di disco music della storia, incisa a New York con Robbie Shakespeare al basso, Herbie Hancock al piano e Sly Dunbar alla batteria.\nNelle note di copertina, Dibango ringrazia musicisti e collaboratori per aver realizzato un disco che festeggia il trentesimo anniversario del suo debutto come musicista."}
{"id": "1836986", "revid": "110157", "url": "https://it.wikipedia.org/wiki?curid=1836986", "title": "Christine Sponring", "text": "Biografia.\nStagioni 1999-2001.\nSciatrice polivalente originaria di Weerberg e attiva in gare FIS dal novembre del 1998, dopo aver vinto la medaglia di bronzo nella discesa libera ai Mondiali juniores del 2000 la Sponring fece il suo esordio in Coppa Europa il 5 dicembre dello stesso anno a Bardonecchia in slalom speciale e in Coppa del Mondo il 10 dicembre successivo a Sestriere nella medesima specialit\u00e0, in entrambi i casi senza completare la prova.\nNella stessa stagione ottenne la prima vittoria, nonch\u00e9 primo podio, in Coppa Europa, il 20 gennaio a Elbigenalp in slalom speciale, e, il 2 febbraio, vinse la medaglia d'argento nella prova di combinata ai Mondiali di Sankt Anton am Arlberg, sua prima presenza iridata dove si classific\u00f2 anche 12\u00aa nello slalom speciale; pochi giorni dopo, il 10 febbraio, vinse anche la medaglia d'oro nella prova di slalom speciale ai Mondiali juniores di Verbier.\nStagioni 2002-2009.\nAll'inizio della stagione 2001-2002, il 22 novembre, conquist\u00f2 il primo podio in Coppa del Mondo, giungendo 2\u00aa nello slalom speciale di Copper Mountain; in seguito prese parte ai XIX Giochi olimpici invernali di , sua unica presenza olimpica, senza concludere n\u00e9 lo slalom speciale n\u00e9 la combinata, e l'anno dopo ai Mondiali di Sankt Moritz 2003 fu 8\u00aa nella discesa libera.\nIl 28 gennaio 2007 ottenne a San Sicario in supergigante l'ultimo podio in Coppa del Mondo (3\u00aa) e ai successivi Mondiali di \u00c5re 2007, sua ultima presenza iridata, fu 16\u00aa nella medesima specialit\u00e0. Il 9 marzo 2008 prese per l'ultima volta il via in Coppa del Mondo, a Crans-Montana in discesa libera (16\u00aa), e il 17 marzo successivo conquist\u00f2 l'ultima vittoria, nonch\u00e9 ultimo podio, in Coppa Europa, a Santa Caterina Valfurva in discesa libera; l'8 gennaio 2009 annunci\u00f2 il proprio ritiro dall'attivit\u00e0 agonistica a causa dell'ennesimo infortunio della carriera, subito in allenamento in settembre. La sua ultima gara in carriera fu lo slalom gigante di Coppa Europa disputato a Schruns il 16 dicembre 2008, non completato dalla Sponring.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nGS = slalom gigante\nSL = slalom speciale\nSC = supercombinata"}
{"id": "1836987", "revid": "1366860", "url": "https://it.wikipedia.org/wiki?curid=1836987", "title": "Wollongong", "text": "Wollongong (pron. ) \u00e8 una citt\u00e0 costiera di 263.500 abitanti dell'Australia sud-orientale situata nello Stato del Nuovo Galles del Sud. Dopo Sydney e Newcastle \u00e8 la pi\u00f9 popolosa dello Stato. Centro principale dell'omonima divisione amministrativa, sorge nella regione dell'Illawarra, sulla costa orientale dell'Australia, a 82\u00a0km da Sydney."}
{"id": "1836988", "revid": "1543377", "url": "https://it.wikipedia.org/wiki?curid=1836988", "title": "Dipartimento di Abalak", "text": "Il dipartimento di Abalak \u00e8 un dipartimento del Niger facente parte della regione di Tahoua. Il capoluogo \u00e8 Abalak.\nSuddivisione amministrativa.\nIl dipartimento di Abalak \u00e8 suddiviso in 5 comuni:"}
{"id": "1836989", "revid": "446353", "url": "https://it.wikipedia.org/wiki?curid=1836989", "title": "Reggimento lagunari &quot;Serenissima&quot;", "text": "Il Reggimento Lagunari \"Serenissima\" \u00e8 l'unico reparto di fanteria d'assalto anfibio dell'Esercito Italiano.\nQuella dei Lagunari \u00e8 la pi\u00f9 giovane specialit\u00e0 dell'Arma di Fanteria (costituita il 9 gennaio 1951), ma vanta la pi\u00f9 antica storia poich\u00e9 sono gli eredi dei \"Fanti da Mar\" della Serenissima (1202). Il reparto si addestra nella laguna di Venezia e lungo il litorale Adriatico.\nInsieme alla Brigata marina \"San Marco\" della Marina Militare, forma la Forza di proiezione dal mare, componente anfibia delle Forze armate italiane.\nLa storia.\nI Lagunari sono l'unico reparto d'assalto anfibio dell'Esercito Italiano, mentre i \"Fucilieri di Marina\" del 1\u00ba Reggimento della Brigata marina \"San Marco\" fanno parte della Marina Militare. Tra i due reparti vi \u00e8 per\u00f2 sia una comunanza di impiego (sono unit\u00e0 anfibie), sia la comunanza dei simboli (i simboli di Venezia).\nI Lagunari si riallacciano alle tradizioni marinare della fanteria di marina della Serenissima Repubblica di Venezia istituiti dal doge Enrico Dandolo nel 1202 e trasformati nel corso del XVI secolo in \"Fanti da Mar\". Questa illustre tradizione viene evidenziata dalle mostreggiature che i Lagunari portano sulle uniformi e che rappresenta il leone alato di Venezia visto di fronte (in \"moleca\").\nOltre ai simboli sulle uniformi i moderni Lagunari usano il grido di battaglia \"San Marco!\" che dal 1951 pronunciano nel presentare le armi (i \"Fanti da mar\" erano soliti gridare \"Viva San Marco!\" dopo ogni vittoria sul campo di battaglia). L'istituzione dei \"Fanti da Mar\", che si pu\u00f2 far risalire agli inizi del XVI secolo, era stata resa necessaria dal ruolo centrale giocato dalla \"Serenissima\" nel contesto internazionale e della necessit\u00e0 di difendere i domini oltremare da eventuali attacchi provenienti dall'Impero Ottomano. Questo richiamo ai forti veneziani oltremare \u00e8 riportato attualmente nel simbolo araldico ufficiale del reggimento.\nDurante la seconda guerra mondiale per la progettata invasione di Malta l'alto comando nel 1942 prevedeva una forza da sbarco che insieme al Reggimento San Marco della Regia Marina comprendeva un reparto da sbarco della MVSN, il Gruppo Battaglioni \"M\" di Camicie Nere da Sbarco e la divisione di Fanteria Superga (91\u00ba e 92\u00ba Fanteria), che per alcuni mesi si addestrarono in Corsica.\nIl settore Forze Lagunari.\nNel dopoguerra, il 15 gennaio 1951, fu costituita un'unit\u00e0 interforze: il \"Settore Forze Lagunari\" comprendente personale dell'Esercito (battaglioni \"Piave\" e \"Marghera\" e Compagnia mezzi anfibi) e della Marina Militare (Battaglione \"San Marco\"), con comando affidato ad un Contrammiraglio. I \"mar\u00f2\" del San Marco costituivano la componente anfibia \"pura\", mentre i Lagunari dell'Esercito quella meccanizzata anfibia. Nel periodo della guerra fredda la funzione dei Lagunari era principalmente quella di proteggere le coste lagunari e paludose delle Venezie e dell'Alto Adriatico dalle eventuali minacce anfibie provenienti dai vicini paesi del Patto di Varsavia nonch\u00e9 di effettuare l'aggiramento anfibio sul fianco del settore italiano lungo l'Adriatico. Per questo motivo le unit\u00e0 lagunari sono state dotate fin dal 1951 di veicoli di assalto anfibio LVTP 4 (i primi veicoli di assalto anfibio sono stati gli Mk4 \"Buffalo\" americani utilizzati dai Marines americani nel Pacifico durante la Seconda guerra mondiale).\nIl 1\u00ba luglio 1957, il \"Settore Forze Lagunari\" perse ogni componente della Marina Militare che venne rimpiazzata dal Battaglione \"Isonzo\".\nIl 1\u00ba settembre 1957, il settore, pur conservando gli stessi compiti operativi, muta organico assumendo la denominazione di \"Raggruppamento Lagunare\" articolato su Comando, Compagnia comando, Compagnia addestramento, Compagnia trasmissioni, due battaglioni anfibi lagunari \"Marghera\" e \"Piave\" e il Battaglione motorizzato \"Isonzo\" articolato a sua volta su due Compagnie autoportate e una Compagnia anfibia.\nIl 1\u00ba maggio 1958 viene costituito il reparto Lagunare d'Appoggio con le compagnie mezzi corazzati anfibi e natanti (mezzi da sbarco, gommoni etc).\nIl 25 ottobre 1959, in Piazza San Marco a Venezia, al Raggruppamento Lagunare venne consegnata in forma solenne la Bandiera di guerra.\nIl reggimento.\nIl 25 ottobre 1964 viene costituito il Reggimento Lagunari \"Serenissima\" composto da Comando Reggimento, Compagnia Reggimentale e Compagnia Trasmissioni con sede alla \"G. Pepe\", Compagnia trasporti anfibi con sede all'isola di S. Andrea e distaccamento di C\u00e0 Vio; tre Battaglioni anfibi \"Marghera\", \"Piave\" e \"Isonzo\", con sede rispettivamente a Malcontenta, Mestre, Villa Vicentina, e infine il XXII Battaglione carri \"Serenissima\", con sede a San Vito al Tagliamento, erede del XXII Battaglione carri \"Maggiore Coralli\" del Regio Esercito attivo dal 1935 e il 1944, che nel corso della seconda guerra mondiale era stato destinato in Libia partecipando alla campagna del Nordafrica. I battaglioni \"Marghera\", \"Piave\" e \"Isonzo\" vennero ciascuno equipaggiati con VTT M113 e in alternativa un plotone mezzi anfibi e battelli. Con i plotoni mezzi anfibi dei battaglioni dislocati nella base di C\u00e0 Vio e con il plotone battelli degli stessi battaglioni, insieme al plotone natanti dislocati sull'isola di Sant'Andrea, si costituisce la Compagnia trasporti anfibi.\nI Lagunari dell'Esercito ricevettero dal Capo di Stato Maggiore dell'Esercito Italiano, il generale di corpo d'armata Aloia, la denominazione di Reggimento Lagunari \"Serenissima\", unitamente al compito di custodire e perseverare le tradizioni delle milizie imbarcate della Serenissima Repubblica: i \"Fanti da Mar\" che hanno combattuto per Venezia durante 800 anni. Infatti il simbolo dei Lagunari \u00e8 il leone di Venezia che impugna la spada e tiene una zampa sul libro chiuso. Alla caserma \"Andrea Bafile\" di Villa Vicentina, sede di addestramento del Battaglione San Marco, la Marina Militare invi\u00f2 il personale di leva reclutato ed assegnato al gruppo 13\u00ba della Marina Militare (i Mar\u00f2 del Battaglione \"San Marco\") fino al secondo contingente 1963.\nIl 1\u00ba settembre 1975, a seguito di provvedimenti conseguenti alla ristrutturazione dell'Esercito Italiano, il Battaglione \"Marghera\" fu sciolto e il 20 ottobre anche il Reggimento Lagunari si sciolse per costituire il \"Comando Lagunari Truppe Anfibie\", articolato su Compagnia comando Lagunari \"Truppe Anfibie\", Battaglione anfibio \"Sile\", costituitosi per la trasformazione della Compagnia trasporti, mentre il Battaglione \"Piave\", assunto l'organico di battaglione meccanizzato, dava vita al 1\u00ba Battaglione Lagunari \"Serenissima\" che eredit\u00f2 la Bandiera di Guerra del Reggimento. Il Battaglione \"Isonzo\" assunse, a sua volta, l'organico di battaglione meccanizzato cambiando la sua denominazione in 41\u00ba Battaglione meccanizzato \"Modena\" e venne inquadrato nella neo costituita Brigata meccanizzata \"Gorizia\", nella quale conflu\u00ec anche il XXII Battaglione carri ridenominato 22\u00ba Battaglione carri \"M.O. Piccinini\", riconfigurato da battaglione lagunare\u2013carrista a battaglione prettamente carrista, che nel corso del terremoto del Friuli del 1976 si distinse nelle operazioni di soccorso ai feriti e ai superstiti e nella rimozione delle macerie, limitando i danni della grave sciagura\nIl 25 giugno 1984, con D.P.R. venne sancito il riconoscimento della Specialit\u00e0 \"Lagunari\" a partire dal 9 gennaio 1951 e il 26 agosto dello stesso l'Ordinario Militare per l'Italia dichiar\u00f2 San Marco patrono delle \"Truppe Anfibie\".\nNel 1992, sempre nell'ambito di provvedimenti ordinativi riguardanti la riorganizzazione dell'Esercito, vennero soppressi il Battaglione Lagunari \"Serenissima\" e il Battaglione mezzi Anfibi \"Sile\" e ricostituito il Reggimento Lagunari \"Serenissima\" articolato su: Comando di Reggimento e Compagnia Comando e Servizi, con sede a Venezia Lido, Comando I Battaglione lagunari, su tre Compagnie fucilieri e una Compagnia mortai pesanti con sede in Malcontenta di Mira, Compagnia mezzi nautici con sede sull'Isola delle Vignole. Sempre nell'ambito della stessa ristrutturazione dell'Esercito il 22\u00ba Battaglione carri \"M.O. Piccinini\", erede del XXII Battaglione carri \"Serenissima\", nel 1992 diede vita al 2\u00ba Reggimento carri.\nIl Reggimento Lagunari \"Serenissima\" venne posto alle dirette dipendenze del 5\u00ba Corpo d'Armata di Vittorio Veneto fino al dicembre del 1997, quando, dopo aver ricevuto, fra i primi reparti dell'Esercito, personale volontario in sostituzione di quello di leva, pass\u00f2 alle dipendenze del Comando delle Forze di Proiezione.\nLa ristrutturazione.\nNell'ambito della ristrutturazione organica, che previde la trasformazione del Reggimento in un'unit\u00e0 di fanteria leggera e la ridislocazione su tre sedi, dal 18 maggio 1999 il Comando reggimento, la Compagnia comando e servizi \"Venezia\" e la Compagnia mortai pesanti \"Adria\" sono state ridislocate nella nuova sede della caserma \u201cMatter\u201d di Mestre, il Comando del I Battaglione Lagunari, la 1\u00aa Compagnia anfibia \"Marghera\", la 2\u00aa Compagnia anfibia \"Piave\" e la 3\u00aa Compagnia anfibia \"Isonzo\", sono state ubicate nella caserma \"Bafile\" di Malcontenta di Mira, mentre la Compagnia mezzi nautici \"Sile\" nella caserma \"S. Andrea\" dell'Isola delle Vignole.\nSempre nel progetto di riconfigurazione il 1\u00ba settembre 2000 venne costituita la Compagnia controcarro presso la caserma \u201cMatter\u201d in Mestre.\nDal 1\u00ba dicembre 2000 il Reggimento Lagunari \u00e8 inquadrato nella Brigata di cavalleria \"Pozzuolo del Friuli\" posta alle dipendenze del 1\u00ba Comando delle forze di difesa con sede in Vittorio Veneto.\nDal 2007 operativamente \u00e8 parte della grande unit\u00e0 interforze Forza di proiezione dal mare con la Brigata marina \"San Marco\".\nOrganizzazione.\nOggi il Reggimento \u00e8 composto interamente da personale volontario. Il Comando di Reggimento, la Compagnia Supporto alla manovra e la Compagnia Comando e Supporto Logistico sono collocate presso la caserma \"Matter\" di Mestre.\nIl Comando del Battaglione, la 1\u00aa Compagnia anfibia \"Marghera\", la 2\u00aa Compagnia anfibia \"Piave\" e la 3\u00aa Compagnia anfibia \"Isonzo\", sono collocate nella caserma \"Bafile\" di Malcontenta; la Compagnia supporti tattici anfibi \u00e8 collocata presso la base anfibia di S. Andrea in Venezia sull'isola delle Vignole:\nDescrizione unit\u00e0 militare.\nI Lagunari sono in grado di operare in piena autonomia su ogni tipo di terreno e, grazie ai mezzi anfibi e speciali e al particolare addestramento, il Reggimento Lagunari \u00e8 un elemento chiave delle forze di dispiegamento rapido della Difesa italiana, capace di raggiungere velocemente ed essere immediatamente pronto al combattimento su ogni tipo di territorio nel mondo. \nI Lagunari sono una unit\u00e0 specializzata nelle operazioni anfibie. Dispongono di natanti d'assalto e di mezzi anfibi. Il Reggimento Lagunari \"Serenissima\" \u00e8 particolarmente addestrato ad agire in contesti ove la presenza di due elementi (terra e acqua) limita l'impiego dei normali reggimenti di fanteria. La mobilit\u00e0 operativa in acqua \u00e8 la principale caratteristica delle unit\u00e0 lagunari. I Lagunari possono agevolmente operare in acque interne nelle classiche operazioni \"riverine\" (fiumi, laghi e lagune) e in mare ed assolvere i tipici compiti di fanteria da assalto anfibio (Marines) in diversi contesti operativi.\nPer questo motivo \u00e8 indispensabile per la permanenza presso il Reggimento Lagunari il conseguimento del brevetto di \"Qualificazione Anfibia\".\nIl Reggimento, essendo per l'impiego di natura bivalente, coopera con le altre unit\u00e0 della brigata Pozzuoli del Friuli e con la componente anfibia della Marina.\nMezzi.\nCome unit\u00e0 di fanteria, il Reggimento \u00e8 ancora equipaggiato con cingolati VCC2 ed \u00e8 capace di condurre tutti i ruoli tipici di un'unit\u00e0 di fanteria meccanizzata.\nComunque, dato il recente programma di riorganizzazione, il Reggimento si sta trasformando in un'Unit\u00e0 di fanteria leggera equipaggiato con veicoli ruotati VTLM.\nCome unit\u00e0 anfibia il Reggimento \u00e8 dotato di AAV7 (un particolare veicolo cingolato da trasporto truppe con piena capacit\u00e0 anfibia e con la possibilit\u00e0 di trasportare fino a 21 soldati), natanti da sbarco, motoscafi rigidi, battelli pneumatici (Zodiac Marine and Pool) e kayak impiegati per operazioni anfibie.\nTali operazioni si estrinsecano attraverso operazioni di sbarco su spiagge ostili o in alternativa raid anfibi e altre operazioni condotte da elementi specializzati. Per soddisfare questi compiti i soldati di ogni grado assegnati al Reggimento devono superare uno specifico corso di qualificazione allo scopo di ottenere l'abilit\u00e0 necessaria per fronteggiare le sfide tipiche delle operazioni anfibie.\nOperazioni all'estero.\nIl Reggimento ha anche preso parte a esercitazioni combinate in territorio nazionale o all'estero, dove i Lagunari hanno operato in quasi tutti gli ambienti, dalle valli europee, alle foreste canadesi alle spiagge del Mediterraneo, al deserto egiziano e dalle paludi dell'Estonia alle Alpi innevate. Come unit\u00e0 di leva, il Reggimento \u00e8 stato coinvolto in quasi tutte le calamit\u00e0 naturali come terremoti, alluvioni, operazioni in supporto alla Polizia per la lotta alla criminalit\u00e0 organizzata. Divenuta un'unit\u00e0 di professionisti, il Reggimento ha cominciato a proiettarsi in operazioni fuori dal territorio nazionale.\nDal giugno al dicembre 1998 la 3\u00aa Compagnia anfibia ha preso parte all'operazione in Bosnia ed Erzegovina a Sarajevo come parte del contingente italiano nell'operazione NATO/SFOR (Constant Forge).\nDall'ottobre 1999 al febbraio 2000 l'intero Reggimento \u00e8 stato ridislocato a \u0110akovica, in Kosovo per la operazione NATO/KFOR (Joint Guardian).\nDa febbraio a giugno 2001 \u00e8 stato impiegato a Pe\u0107 e Klina, in Kosovo (Consistent Effort).\nDal novembre 2002 il reggimento \u00e8 stato nuovamente schierato in area kosovara nelle municipalit\u00e0 di Pe\u0107, Klina e Gora\u017edevac per l'operazione \"Decisive Endavour\".\nDal giugno 2003 al maggio 2005 unit\u00e0 del Reggimento a livello plotone o compagnia hanno preso parte all'operazione \"Antica Babilonia\", nella citt\u00e0 di Nassiriya, in Iraq.\nL'intero Reggimento \u00e8 stato impiegato nel periodo maggio-settembre 2004 nel governatorato di Dhi Qar nel sud dell'Iraq; in quest'ultima operazione hanno perso la vita il capitano Massimo Ficuciello ed il 1\u00ba caporale maggiore Matteo Vanzan.\nIn data 21 giugno 2006 \u00e8 stata concessa al Reggimento Lagunari \"Serenissima\" la Medaglia d'argento al valore dell'Esercito per le attivit\u00e0 svolte nel periodo 1951-2003.\nDa settembre 2006 ad aprile 2007 il Reggimento \u00e8 stato impegnato nell'ambito dell'Operazione \"Leonte\", nel Libano del Sud, per garantire le condizioni di sicurezza e stabilit\u00e0 necessarie per l'applicazione e il rispetto della risoluzione 1701 delle Nazioni Unite.\nIl 25 giugno 2008, con una solenne cerimonia in Piazza San Marco a Venezia, \u00e8 stata conferita alla Bandiera di Guerra del Reggimento la Medaglia d'oro al valore dell'Esercito per i fatti dell'agosto 2004 in Iraq.\nDal 2008 al 2009 il Reggimento \u00e8 stato ancora impegnato nell'ambito dell'Operazione \"Leonte\", nel Libano del Sud.\nNel 2011-2012 \u00e8 stato impiegato nell'Operazione ISAF in Afghanistan nella provincia di Farah dove ha operato per sei mesi.\nNel 2013 il Reggimento ha operato ancora nell'ambito dell'Operazione \"Leonte\", nel Libano meridionale.\n\u00c8 impiegato con piccole unit\u00e0 a Venezia nell'Operazione Strade Sicure in supporto alle Forze dell'Ordine.\nPatrono e festa del corpo.\nIl patrono \u00e8 San Marco (25 aprile).\nIl 25 giugno si festeggia l'anniversario del riconoscimento della Specialit\u00e0 (1984) che riconosce, con decreto del Ministro della Difesa del 25 giugno 1984, la Specialit\u00e0 Lagunari a far data dalla sua costituzione avvenuta il 9 gennaio 1951.\nIl 7 marzo 2011 con una solenne cerimonia a Farah, in teatro operativo afghano, il Capo di Stato Maggiore dell'Esercito Italiano, il generale di corpo d'armata Giuseppe Valotto, ha consegnato il nuovo basco di specialit\u00e0 ai Lagunari. Il basco di colore verde richiama il colore della laguna di Venezia \"che ha visto per oltre 800 anni i Fanti da Mar della Serenissima partire per le missioni oltremare\".\nNella cultura di massa.\nNel videogioco , nel Giugno 2020, \u00e8 stata aggiunta una personalizzazione per il soldato selezionabile dal giocatore rappresentante fedelmente un militare dei Lagunari. Utilizzando la predetta skin e giocando alcune partite \u00e8 possibile sbloccarne altre due, in cui cambiano la mimetica indossata e la mimetizzazione facciale."}
{"id": "1836990", "revid": "1543377", "url": "https://it.wikipedia.org/wiki?curid=1836990", "title": "Dipartimento di Tchintabaraden", "text": "Il dipartimento di Tchintabaraden \u00e8 un dipartimento del Niger facente parte della regione di Tahoua. Il capoluogo \u00e8 Tchintabaraden.\nSuddivisione amministrativa.\nIl dipartimento di Tchintabaraden \u00e8 suddiviso in 4 comuni:"}
{"id": "1836992", "revid": "339392", "url": "https://it.wikipedia.org/wiki?curid=1836992", "title": "Christian Gabriel Fernandez", "text": ""}
{"id": "1836993", "revid": "3082", "url": "https://it.wikipedia.org/wiki?curid=1836993", "title": "Amida (citt\u00e0)", "text": ""}
{"id": "1836994", "revid": "287204", "url": "https://it.wikipedia.org/wiki?curid=1836994", "title": "Mariano Martin Donda", "text": ""}
{"id": "1836995", "revid": "118346539", "url": "https://it.wikipedia.org/wiki?curid=1836995", "title": "Revignano", "text": "La frazione di Revignano (\"Rvignan\" o \"Revignan\" in piemontese) forma con il paese di Vaglierano l'omonima circoscrizione, che si estende per circa 15\u00a0km\u00b2 nella zona sud ovest del comune di Asti. La localit\u00e0 conta circa 400 abitanti. \nDal 1978 opera per la valorizzazione del territorio un gruppo di volontari uniti sotto l'omonima ProLoco. \nTrasporti.\nLa localit\u00e0 fu servita, fra il 1882 e il 1935, da una fermata dedicata lungo la tranvia a vapore Asti-Canale. \nCuriosit\u00e0.\nNella frazione abit\u00f2 dal 1941 al settembre 1945 il cantautore genovese Fabrizio De Andr\u00e9 con la famiglia e vi trascorse le vacanze estive fino all'agosto 1950. Alla sua giovent\u00f9 trascorsa a Revignano De Andr\u00e9 dedic\u00f2 la canzone Ho visto Nina volare nel suo ultimo album, Anime Salve del 1996. La canzone parla della sua amica e compagna di giochi Nina Manfieri che vive tuttora alla \"Cascina dell'Orto\"."}
{"id": "1836996", "revid": "33689", "url": "https://it.wikipedia.org/wiki?curid=1836996", "title": "Rufino (magister militum)", "text": "Biografia.\nRufino era figlio di Silvano e fratello di Timostrato; probabilmente sua moglie era la figlia di Giovanni Scita.\nSotto Anastasio.\nEbbe parte nelle negoziazioni iniziali della guerra romano-sasanide del 502-506. L'imperatore Anastasio I aveva ricevuto notizia dell'intenzione del sovrano sasanide Kavad I di invadere il territorio dell'impero; nel tardo 502 invi\u00f2 allora Rufino presso Kavad, con una somma di denaro da consegnare al sovrano persiano in caso non avesse ancora attaccato. Rufino venne a sapere che Kavad aveva gi\u00e0 attaccato e lasci\u00f2 il denaro in custodia a Cesarea in Cappadocia, poi si rec\u00f2 presso Kavad, che stava assediando la citt\u00e0-fortezza di Amida e gli offr\u00ec di consegnargli il denaro in cambio del ritiro delle truppe persiane. Kavad, di tutta risposta, imprigion\u00f2 Rufino. Nel gennaio 503 la citt\u00e0 di Amida cadde nelle mani persiane: Kavad liber\u00f2 Rufino e lo mand\u00f2 da Anastasio a informarlo della disfatta.\nNel 515, il \"magister militum per Thracias\" di origine gota Vitaliano si ribell\u00f2 ad Anastasio. L'imperatore nomin\u00f2 allora Rufino successore di Vitaliano: il nuovo \"magister militum\" cattur\u00f2 due guardie del corpo di Vitaliano.\nSotto Giustino.\nNel 525/526, il sovrano sasanide Kavad I, temendo per la vita del proprio figlio (il futuro Cosroe I) a causa dei alcuni suoi dignitari, propose all'imperatore romano Giustino I di adottare Cosroe: Giustino invi\u00f2 alla corte persiana per le negoziazioni Rufino, che all'epoca aveva gi\u00e0 raggiunto il rango di \"patricius\", e il \"magister militum per Orientem\" Ipazio. Mentre era alla corte persiana, Rufino appoggi\u00f2 il suggerimento a Kavad di fare di Cosroe il proprio successore; inoltre sugger\u00ec alla regina sasanide di rivolgersi ad un monaco di Dara di nome Moses per un consulto medico. L'ambasciata non ebbe successo: Rufino accus\u00f2 Ipazio di averla sabotata.\nSotto Giustiniano.\nNel 530 fu inviato da Giustiniano I come ambasciatore presso Kavad, con l'ordine di non oltrepassare Ierapoli prima di ulteriori istruzioni. Belisario scrisse al comandante persiano prima della battaglia di Dara, nell'agosto 530, informandolo che vicino c'era Rufino, pronto a negoziare, cosa che Rufino fece dopo la battaglia. Dopo lunghe consultazioni, nel settembre di quell'anno Rufino si rec\u00f2 a Costantinopoli con le condizioni sasanidi; Giustiniano lo rimand\u00f2 indietro per comunicare di aver accettato queste condizioni, ma all'arrivo in Persia Rufino scopr\u00ec che Kavad aveva cambiato idea, in quanto era venuto a conoscenza delle difficolt\u00e0 di Giustiniano con i Samaritani e us\u00f2 la scusa di alcune miniere d'oro scoperte recentemente per rifiutare la pace. Rufino torn\u00f2 da Giustiniano a riportare la decisione del sovrano sasanide. Dopo la battaglia di Callinicum dell'aprile 531, Rufino si rec\u00f2 alla corte persiana per trattare la pace, ma rimase fermo ad Edessa assieme all'altro inviato Strategio, in quanto Kavad aveva gi\u00e0 invaso il territorio romano.\nDopo la morte di Kavad nel settembre 531, Giustiniano proib\u00ec a Rufino e ad altri ambasciatori di recarsi alla corte persiana prima che la successione di Cosroe I non fosse stata comunicata ufficialmente, dopodich\u00e9 si rec\u00f2 presso il nuovo sovrano. Torn\u00f2 poi a Costantinopoli a riportare a Giustiniano le condizioni persiane, mentre una tregua di settanta giorni era in atto: a Cosroe giunse voce che Giustiniano aveva ucciso Rufino e attacc\u00f2 l'Impero romano, solo per essere accolto a Nisibis proprio da Rufino, e riprendere le trattative. Poich\u00e9 gli Unni sabiriani avevano attaccato recentemente il territorio romano, Rufino fu inviato ad indagare se fossero stati istigati dai Persiani: quando scopr\u00ec che non era vero, ordin\u00f2 al \"magister militum per Armenias\" Doroteo di resistere a tutti i costi.\nGiustiniano decise a questo punto di non cedere pi\u00f9 alcune fortezze in Lazica; Rufino si rec\u00f2 da Cosroe a comunicare questa decisione, ma il sovrano sasanide si rifiut\u00f2 di accettare questa modifica al trattato. Rufino era amico di Cosroe, che aveva conosciuto durante le sue missioni presso Kavad I, benvisto dagli aristocratici, cui faceva numerosi doni, e favorito dalla regina madre, per averle consigliato il medico per la sua malattia e per aver favorito l'ascesa al trono di suo figlio; riusc\u00ec quindi, con la propria influenza, a convincere Cosroe a restituire il denaro gi\u00e0 ottenuto e a ritirarsi dai territori romani occupati. Fu accusato da alcuni suoi colleghi di ambasciata, ma Giustiniano, che si fidava di lui, non lo condann\u00f2.\nFinalmente torn\u00f2 in Persia, dove riusc\u00ec a concludere la Pace eterna con Cosroe (532)."}
{"id": "1836997", "revid": "125345475", "url": "https://it.wikipedia.org/wiki?curid=1836997", "title": "Tego Calder\u00f3n", "text": "Biografia.\nTego Calderon \u00e8 nato il primo febbraio del 1972, in una famiglia media nella localit\u00e0 di Santurce (Puerto Rico). Negli anni successivi sarebbe diventato uno dei cantanti pi\u00f9 famosi di reggaeton e musica nativa del suo paese, Puerto Rico. Le sue composizioni ottennero un importante esito, dovuto in buona parte all'influenza di salsa e dei ritmi caratteristici della musica antillana.\nIl razzismo e la vita nella strada sono due dei temi principali delle sue composizioni; il suo paese, di tradizione africana, e la sua esperienza in carcere riflettono i suoi sentimenti in molte delle sue canzoni ed egli dedica i suoi sforzi a parlare ai giovani del male che possono incontrare nella strada.\nVisse la sua prima giovent\u00f9 a Rio Grande, altra citt\u00e0 di Puerto Rico. In questi anni i suoi genitori lo portarono a scuola di musica e fu questo che gli serv\u00ec successivamente per formarsi in questo ambito. Pi\u00f9 avanti traslocarono tutti negli Stati Uniti.\nPoich\u00e9 la musica non bastava per il suo sostentamento, Tego, si dedic\u00f2 a realizzare i pi\u00f9 diversi lavori per riuscire a vivere. I suoi interessi musicali cambiarono dal 1988, mentre era a Miami, anno in cui scopr\u00ec il rap e incominci\u00f2 a introdursi in questo mondo.\nLa sua carriera professionale inizi\u00f2 quando partecip\u00f2 al disco \"Crazy Boricua\", Eddie Dee lo aiut\u00f2 a emergere dalla folla di musicisti allora presenti e a creare un suo stile unico. Frutto di questa collaborazione sono i temi che appaiono in \"El Terrorista de La Lirica\" e in \"Boricua NY\".\nTego Calder\u00f3n inizi\u00f2 ad avere seri problemi quando decise di tornare al suo paese. Non ebbe fortuna come musicista e si indirizz\u00f2 verso la criminalit\u00e0. In questo periodo il cantante fin\u00ec in carcere a Porto Rico per possesso d'armi. In questa oscura fase inizi\u00f2 per Tego una dura e lenta salita che dopo l'uscita dalla prigione riusc\u00ec a superare; questa tappa signific\u00f2 il suo recupero come artista.\nNel 2002, dopo essere uscito di prigione, la casa discografica White Lion Records lanci\u00f2 il primo album di Tego: \"El Abayarde\".\nPi\u00f9 avanti, il 1\u00ba giugno 2003, la casa discografica RCS incominci\u00f2 a distribuire copie di \"El Abayarde\" in diversi punti degli Stati Uniti. In questo paese ebbe lo stesso successo che a Porto Rico e in questa occasione fu nominato ai Grammy Latinos.\nDiscografia.\n2011: Salte del Medio."}
{"id": "1836999", "revid": "72811", "url": "https://it.wikipedia.org/wiki?curid=1836999", "title": "Colonne sonore di Sailor Moon S", "text": ""}
{"id": "1837000", "revid": "1543377", "url": "https://it.wikipedia.org/wiki?curid=1837000", "title": "Dipartimento di Filingue", "text": "Il dipartimento di Filingue \u00e8 un dipartimento del Niger facente parte della regione di Tillab\u00e9ri. Il capoluogo \u00e8 Filingue.\nSuddivisione amministrativa.\nIl dipartimento di Filingue \u00e8 suddiviso in 7 comuni:"}
{"id": "1837001", "revid": "62004", "url": "https://it.wikipedia.org/wiki?curid=1837001", "title": "Diego Mateo Alustiza", "text": ""}
{"id": "1837004", "revid": "16936471", "url": "https://it.wikipedia.org/wiki?curid=1837004", "title": "Brabham BT46", "text": ""}
{"id": "1837005", "revid": "1543377", "url": "https://it.wikipedia.org/wiki?curid=1837005", "title": "Dipartimento di Kollo", "text": "Il dipartimento di Kollo \u00e8 un dipartimento del Niger facente parte della regione di Tillab\u00e9ri. Il capoluogo \u00e8 Kollo.\nSuddivisione amministrativa.\nIl dipartimento di Kollo \u00e8 suddiviso in 11 comuni:"}
{"id": "1837006", "revid": "729019", "url": "https://it.wikipedia.org/wiki?curid=1837006", "title": "Ghiandola di Bartolino", "text": "Le ghiandole di Bartolino (o anche di Bartolini) sono due ghiandole, dell'apparato genitale femminile esterno nella specie umana. Esse vengono altres\u00ec definite ghiandole vestibolari maggiori, per distinguerle dalle altre ghiandole, di dimensioni minori, che si trovano sparse nella parete del vestibolo della vagina.\nMorfologia e funzione.\nSono simmetriche, una per parte, localizzate lateralmente e posteriormente all'orifizio della vagina, nel terzo inferiore delle grandi labbra. La loro forma \u00e8 simile a quella di una piccola mandorla, con un diametro massimo di 12-15 millimetri e un peso di circa 5 grammi.\nIl loro dotto escretore si apre ai lati dell'orifizio vaginale, a livello del solco formato dalle piccole labbra lateralmente e dall'imene (o dai suoi residui) medialmente.\nLa ghiandola del Bartolini \u00e8 unita alla superficie della vulva tramite il dotto di Bartolini, attraversando l'orificio. La lunghezza del dotto varia tra i 1,5 e i 2\u00a0cm. Nella donna esistono due dotti, simmetrici tra loro.\nIl nome lo si deve a Caspar Bartholin il Giovane, anatomista danese, che per primo descrisse le ghiandole nel suo \"De ovariis mulierum et generationis historia epistola anatomica\".\nDurante l'orgasmo femminile, similmente all'eiaculazione maschile, l'intervento di alcuni muscoli produce l'espulsione dalle ghiandole di una piccola quantit\u00e0 di un liquido denso, vischioso e trasparente. Originariamente si riteneva che questo liquido fosse importante per la lubrificazione vaginale. Studi pi\u00f9 recenti hanno per\u00f2 dimostrato che la lubrificazione \u00e8 dovuta a secrezioni prodotte pi\u00f9 a monte nella vagina. La funzione di queste ghiandole rimane ancora oggi in via di studio. Probabilmente non hanno alcuna funzione, sono solamente l'equivalente femminile ancestrale delle ghiandole bulbouretrali maschili (di Cowper).\nLe ghiandole di Bartolino modificano la loro struttura con l'et\u00e0 della donna, essendo di piccole dimensioni nelle giovani e raggiungendo il massimo volume e funzionalit\u00e0 nella donna sessualmente matura; dopo la menopausa vanno incontro ad atrofia.\nSono ghiandole di tipo tubulo alveolare, divise in lobi e lobuli da sepimenti connettivali. Le pareti dei lobuli sono tappezzate da cellule mucose. Esse, infatti, producono un muco chiaro e viscoso, e la loro funzione \u00e8 strettamente legata all'attivit\u00e0 sessuale, durante la quale, nella fase di eccitazione, rilasciano il loro secreto.\nPatologie.\nLe ghiandole di Bartolino possono irritarsi o infettarsi, aumentando di volume e diventando dolenti. Questo tipo di patologia, chiamata bartolinite, solitamente pu\u00f2 facilmente essere curata dal medico. In alcuni casi essa pu\u00f2 portare alla formazione di cisti, chiamate cisti di Bartolino, le quali per\u00f2 si formano pi\u00f9 frequentemente a causa di ritenzioni del muco secreto dalla ghiandola all'interno del dotto ghiandolare, che sono generalmente asintomatiche.\nEsse possono anche andare incontro a una patologia descritta come \"carcinoma primitivo della ghiandola di Bartolino\", che rappresenta il 5% circa delle neoplasie vulvari.\nQuesto tumore, che colpisce generalmente le donne anziane, \u00e8 solido e infiltrante, e pu\u00f2 raggiungere un volume di 7\u00a0cm. I segni clinici, come ulcere e dolore, compaiono tardivamente.\nStoria scientifica.\nSono state descritte per la prima volta nel XVII secolo dall'anatomista danese Caspar Bartholin il Giovane (1655 -1738) nel suo \"De ovariis mulierum et generationis historia epistola anatomica\". Alcune fonti erroneamente attribuiscono la scoperta al nonno, il teologo e anatomista Caspar Bartholin il Vecchio (1585 - 1629).."}
{"id": "1837008", "revid": "123864344", "url": "https://it.wikipedia.org/wiki?curid=1837008", "title": "Divisione Nazionale A", "text": "La Divisione Nazionale A \u00e8 stato il massimo livello dilettantistico del campionato italiano di pallacanestro.\nEra il terzo livello dopo Serie A e Legadue. Era gestito dalla Lega Nazionale Pallacanestro e metteva in palio lo scudetto dilettanti e due posti in Legadue.\nEra nata nella stagione 2008-2009 come Serie A Dilettanti, per poi assumere la denominazione definitiva a partire dalla stagione 2011-12. La denominazione antecedente al 2008 era Serie B d'Eccellenza e prima ancora Serie B1.\nAlla fine della stagione 2012-13 fu sostituita dalla Divisione Nazionale A Silver.\nStoria.\nSerie A Dilettanti.\n2008-2009.\nLa stagione 2008-2009 \u00e8 la prima stagione dopo la riforma dei campionati dilettantistici, nata in sostituzione della Serie B d'Eccellenza. Il regolamento prevedeva la partecipazione di 28 societ\u00e0, divise in due gironi, da 14 squadre.\nAl termine della stagione regolare (gare di andata e ritorno), si sono svolti i play-off a cui hanno preso parte le prime otto di ciascun girone con tabelloni separati. Le quattro qualificate hanno partecipato alla fase finale: le due migliori classificate si sono sfidate per l'assegnazione dello \"Scudetto dilettanti\", che garantisce la promozione diretta in Legadue. La perdente della finale scudetto e la vincente della sfida tra le due peggiori classificate si sono incontrate per stabilire la seconda promozione in Legadue.\n2009-2010.\nNella stagione 2009-2010 il regolamento prevedeva la partecipazione di 29 societ\u00e0, divise in due gironi, uno da 15 squadre e un altro da 14.\nAl termine della stagione regolare (gare di andata e ritorno), solo nel girone B si \u00e8 disputata una fase a orologio nella quale ogni squadra ha disputato due partite. La finalit\u00e0 di questa fase \u00e8 stata quella di equilibrare il numero di partite nei due gironi: nel girone A si sarebbero disputate infatti 30 giornate di stagione regolare (ogni squadra 28 partite pi\u00f9 due turni di riposo), nel girone B ci sarebbero state 26 giornate di stagione regolare e due di fasi a orologio (per un totale di 28 incontri).\nSuccessivamente si sono svolti i play-off a cui hanno preso parte le prime otto di ciascun girone con tabelloni separati. Le quattro qualificate hanno partecipato alla fase finale: le due migliori classificate si sono sfidate per l'assegnazione dello \"Scudetto dilettanti\", che garantisce la promozione diretta in Legadue. La perdente della finale scudetto e la vincente della sfida tra le due peggiori classificate si sono incontrate per stabilire la seconda promozione in Legadue.\nLa Lega ha stabilito per le societ\u00e0 partecipanti un tetto di spesa pari al massimo a 60.000 \u20ac per un giocatore e a 420.000 \u20ac per l'intera rosa.\n2010-2011.\nIl regolamento della A Dilettanti 2010-2011 risente dell'esigenza di rientrare nell'organico di squadre previsto per il riassetto dei campionati dilettanti del 2011-2012. Per questo motivo sono previsti due gironi da sedici squadre, e:\nIl totale delle retrocessioni \u00e8 di 16 complessive (6 direttamente per ogni girone + 4 perdenti i play-out).\nDivisione Nazionale A.\nCon la nascita della Divisione Nazionale A, ratificata dal Consiglio Federale FIP il 16 luglio 2011, \u00e8 stato creato un girone unico composto da 24 squadre."}
{"id": "1837009", "revid": "62004", "url": "https://it.wikipedia.org/wiki?curid=1837009", "title": "Lucas Roberto Rimoldi", "text": ""}
{"id": "1837010", "revid": "1543377", "url": "https://it.wikipedia.org/wiki?curid=1837010", "title": "Dipartimento di Ouallam", "text": "Il dipartimento di Ouallam \u00e8 un dipartimento del Niger facente parte della regione di Tillab\u00e9ri. Il capoluogo \u00e8 Ouallam.\nSuddivisione amministrativa.\nIl dipartimento di Ouallam \u00e8 suddiviso in 5 comuni:"}
{"id": "1837012", "revid": "16936513", "url": "https://it.wikipedia.org/wiki?curid=1837012", "title": "Bandelle striscianti", "text": ""}
{"id": "1837016", "revid": "228587", "url": "https://it.wikipedia.org/wiki?curid=1837016", "title": "Diego L\u00f3pez", "text": ""}
{"id": "1837019", "revid": "89688", "url": "https://it.wikipedia.org/wiki?curid=1837019", "title": "Hel\u00f4 Pinheiro", "text": ""}
{"id": "1837020", "revid": "89688", "url": "https://it.wikipedia.org/wiki?curid=1837020", "title": "Helo Pinheiro", "text": ""}
{"id": "1837023", "revid": "3082", "url": "https://it.wikipedia.org/wiki?curid=1837023", "title": "Magister militum per Orientem", "text": ""}
{"id": "1837024", "revid": "198277", "url": "https://it.wikipedia.org/wiki?curid=1837024", "title": "Wing-car", "text": ""}
{"id": "1837026", "revid": "767487", "url": "https://it.wikipedia.org/wiki?curid=1837026", "title": "Riccardo Cuor di Leone (film 1954)", "text": "Riccardo Cuor di Leone (\"King Richard and the Crusaders\") \u00e8 un film del 1954 diretto da David Butler.\nTrama.\nNel 1192, il re inglese Riccardo Cuor di Leone si trova alla testa della terza crociata, una coalizione che vede combattere sotto la stessa bandiera inglesi, francesi, scozzesi, austriaci e veneziani. Il finanziatore della crociata \u00e8 Corrado, marchese del Monferrato; l'avversario da battere \u00e8 Saladino, capo dei saraceni. Riccardo, vittima di un complotto, viene gravemente ferito da una freccia avvelenata lanciata da un arciere sconosciuto. Temendo che il re possa morire, la regina Berengaria decide di recarsi in pellegrinaggio in un monastero nel deserto insieme a Edith, la nobile cugina che appartiene alla famiglia reale. Riccardo manda insieme alla due dame Kenneth, un leale cavaliere scozzese. Mentre sta perlustrando il territorio, Kenneth incontra un saraceno che lo conduce a un'oasi dove conosce l'emiro Ilderim, emissario di Saladino e famoso medico. Quando Ilderim viene a sapere che la vita del suo nemico pu\u00f2 essere stata messa in pericolo dai suoi saraceni, si offre di curarlo: se il re inglese recuperer\u00e0 la salute, la guerra andr\u00e0 risolta da un duello tra lui e Saladino stesso.\nBench\u00e9 i due, Kenneth e Ilderim, incappino in una trappola della fazione dei baroni avversi a Riccardo, riescono a uccidere i loro assalitori e a giungere incolumi al campo cristiano. Il re acconsente a farsi curare dal saraceno e, dopo un paio di giorni di cure e di riposo assoluto, si ristabilisce. Kenneth deve fronteggiare gli inglesi che vogliono penetrare nella tenda reale, convinti dal subdolo Sir Giles Amaury che Riccardo sia morto: ma, davanti al re che appare guarito, si ristabilisce anche la pace nel campo. Sir Giles, per\u00f2, non si d\u00e0 per vinto: la carta vincente gli sembra quella di dividere Riccardo dal fedele Kenneth. Il giovane cavaliere, infatti, ama riamato la nobilissima Edith. Quando il re scopre la loro relazione, reagisce in modo violento, non ammettendo che un semplice cavaliere aspiri a una discendente dei Plantageneti. Sfida cos\u00ec Kenneth a duello, in quello che viene considerato il giudizio di Dio. Il cavaliere che vincer\u00e0 la sfida, dimostrer\u00e0 di avere dio dalla sua parte. Per ben due volte Kenneth ha alla sua merc\u00e9 il re, ma ogni volta gli consente di riprendere il duello che Riccardo ha voluto all'ultimo sangue. La terza volta, per\u00f2, \u00e8 Riccardo a far cadere lo scozzese: sta gi\u00e0 per vibrargli il colpo mortale quando il medico saraceno, vedendo che Edith sta tremando per la sorte dell'amato, lo ferma, chiedendo ci\u00f2 che Riccardo gli aveva promesso di dargli in cambio della sua guarigione: qualsiasi cosa avesse voluto. E ora lui richiede come premio la vita di Kenneth.\nIl giovane scozzese, ripudiato dai suoi, si risveglia nella tenda di Ilderim che gli racconta di come Riccardo lo abbia lasciato a lui. Poi, dopo avergli rivelato di essere in realt\u00e0 proprio Saladino, gli chiede di farsi ambasciatore per recarsi nel campo cristiano con una scorta. Durante l'incontro che ha con il re - che, sul momento non l'ha ancora riconosciuto - Kenneth gli chiede la mano di Edith per Saladino. Entusiasta per quella che gli pare una sagace mossa politica, Riccardo - che ha ormai dimenticato l'offesa che sembrava aver patito dallo scozzese - accoglie con gioia il ritorno del suo cavaliere e vorrebbe accettare il patto del Saladino anche a nome della nipote. Ma Kenneth dichiara che il Saladino vuole che sia la stessa Edith a decidere, altrimenti il patto non avr\u00e0 valore. Edith, che ha sentito tutto, si sente tradita da Kenneth e non vuole neanche essere considerata merce di scambio. Intanto i baroni traditori penetrano nella tenda dove i musulmani stanno in preghiera e li sterminano senza piet\u00e0; poi, presi i loro abiti, si presentano cos\u00ec travestiti da lady Edith e la rapiscono.\nConvinti che sia stata la scorta dei saraceni a rapire lady Edith, Kenneth si lancia verso il campo di Saladino che ha messo le sue tende nelle vicinanze. Ma il saraceno si dimostra ignaro e stupefatto. Sar\u00e0 Riccardo, giunto in quel momento, a chiarire la situazione: sono stati i baroni cristiani a rapire, travestiti, la nipote che ora tengono come ostaggio prezioso. Saladino, con i suoi falconieri, fa giungere un messaggio che mette in allerta i suoi, disposti lungo il sentiero che dal campo cristiano conduce al castello dei baroni, strada dove dovr\u00e0 transitare il gruppo dei rapitori. Saladino, in sella a uno dei suoi velocissimi stalloni arabi, giunge alle spalle dei cavalieri che sono ancora vestiti con i mantelli dei saraceni uccisi. Facendosi passare per uno del gruppo, prende Edith in sella con lui e poi, lasciando che gli altri vadano a cadere nella trappola che ha loro preparato, si defila dal gruppo e porta in salvo la rapita. Intanto Kenneth, sempre all'inseguimento del suo nemico, riesce a ingaggiare un duello con sir Giles che cerca scampo nella fuga. Riccardo, giunto nel punto dove Saladino ed Edith stanno assistendo all'ultima feroce battaglia, chiede al saraceno di far intervenire i suoi arcieri per salvare Kenneth. Ma Saladino rifiuta. Alla fine, quando Kenneth riuscir\u00e0 ad avere la meglio sul suo avversario e a tagliare la corda per aprire agli altri crociati il ponte levatoio del castello, Saladino rinuncer\u00e0 alla donna che ama per lasciarla libera di sposare Kenneth.\nProduzione.\nIl film venne prodotto dalla Warner Bros.\nDistribuzione.\nDistribuito dalla Warner Bros., venne presentato nelle sale USA il 7 agosto 1954.\nNel 1978, il film \u00e8 stato inserito nella lista dei 50 peggiori film di sempre nel libro \"The Fifty Worst Films of All Time\"."}
{"id": "1837028", "revid": "348618", "url": "https://it.wikipedia.org/wiki?curid=1837028", "title": "All My Love (Led Zeppelin)", "text": "All My Love \u00e8 un brano musicale del gruppo musicale britannico Led Zeppelin, sesta traccia dell'ottavo album in studio \"In Through the Out Door\", pubblicato il 15 agosto 1979 dalla Swan Song.\nDescrizione.\nIl brano \u00e8 stato scritto nel 1979 a firma Jones/Plant per ricordare Karac, il figlio di Plant, morto a 5 anni d'infezione gastrica nel 1977. Pur non essendo il fatto mai stato confermato, la canzone \u00e8 stata dedicata alla memoria del piccolo.\nIl pezzo fu registrato in una singola sessione.\nIl brano, insieme a \"South Bound Saurez\" dello stesso album \"In Through the Out Door\", \u00e8 uno dei soli due brani inseriti nella discografia dei Led Zeppelin non firmati da Jimmy Page."}
{"id": "1837031", "revid": "124743508", "url": "https://it.wikipedia.org/wiki?curid=1837031", "title": "Un eroe del nostro tempo (Lermontov)", "text": "Un eroe del nostro tempo (; tradotto in italiano anche con il titolo \"Un eroe dei nostri tempi\") \u00e8 un romanzo di Michail Jur'evi\u010d Lermontov pubblicato a puntate sugli \"Annali patrii\" o \"Memorie patriottiche\" nel 1839 e in volume nel 1840. L'opera fu iniziata nel 1837 e, quindi, la sua stesura dur\u00f2 due anni.\nNon si tratta di un vero e proprio romanzo, bens\u00ec di una serie di novelle imperniate sulla figura del protagonista, Grigorij Pe\u010dorin, un ufficiale dell'esercito imperiale russo, \"eroe\" rappresentativo di una generazione di intellettuali senza pi\u00f9 una causa per cui lottare e \u00abcifra di una profonda incapacit\u00e0 relazionale\u00bb.\nI racconti si susseguono non nel rispetto della linea temporale, quanto secondo un ordine psicologico, in modo da presentare Pe\u010dorin prima dal di fuori, tramite l'elemento biografico, per poi rivelarlo dall'interno, attraverso la sua stessa voce. La storia del protagonista \u00e8 quella di un uomo dai buoni sentimenti, che la societ\u00e0 e il destino hanno in qualche modo deformato. Alla fine in lui prevarranno lo scetticismo e una visione pessimistica della vita che si tramuteranno in uno spirito di vendetta su innocenti e colpevoli. Tuttavia del protagonista conosciamo nitidamente solo il presente, mentre il passato e l'intima natura tendono a confondersi, a coincidere con la vita e il temperamento di Lermontov.\nStruttura.\nL'opera \u00e8 divisa in cinque capitoli (\"Bela, Maksim Maksimy\u010d, Taman', La principessina Mary, Un fatalista\") che possono essere considerati come racconti. I primi due sono narrati in prima persona da un viaggiatore, mentre gli ultimi tre riportano direttamente il diario personale di Pe\u010dorin. La loro autonomia narrativa \u00e8 sottolineata dal fatto che, prima della pubblicazione integrale dell'opera, due capitoli uscirono a distanza di qualche mese l'uno dall'altro su rivista. In ogni caso, il carattere romanzesco \u00e8 dato dall'organicit\u00e0 complessiva dell'opera e dalla continuit\u00e0 narrativa che lega le diverse parti.\nLa disposizione dei capitoli non segue l'ordine cronologico, ma si presenta la figura del protagonista sotto diversi aspetti, concentrando progressivamente l'attenzione su Pe\u010dorin e passando dalla descrizione dall'esterno ad opera di altri personaggi all'interno del protagonista, che emerge dalle pagine del suo diario. Ordinando cronologicamente l'intreccio si ottiene la seguente disposizione: durante il suo viaggio attraverso il Caucaso Pe\u010dorin si ferma a Taman' (\"Taman\"'); il soggiorno termale a Pjatigorsk e, in seguito, a Kislovodsk (\"La principessina Mary\"); il periodo di stanza alla fortezza comandata da Maksim Maksimy\u010d (\"Bela\"); l'episodio della scommessa in un villaggio cosacco (\"Un fatalista\"); l'incontro a cinque anni di distanza dagli eventi precedenti tra Pe\u010dorin e Maksim Maksimy\u010d (\"Maksim Maksimy\u010d\") e, in conclusione, la morte di Pe\u010dorin riportata nella \"Prefazione al diario di Pe\u010dorin\".\nTrama.\nL'autore traccia il ritratto di Grigorij Aleksandrovi\u010d Pe\u010dorin, ufficiale russo, attraverso le testimonianze di alcuni personaggi che lo hanno conosciuto. Pe\u010dorin \u00e8 un ufficiale ben nato che ha conosciuto il bel mondo, l'amore e le passioni di cui si nutrono i vagheggini di un certo ceto; ora per\u00f2 ogni cosa gli \u00e8 venuta a noia. Maksim Maksimy\u010d lo conobbe in Cecenia, nella fortezza di Groznaja (l'attuale Groznyj). Qui Pe\u010dorin si innamora di Bela, una principessa del luogo ottenuta dal fratello barattandola col destriero di Kazbic, un bandito-guerrigliero. Bela in un primo momento si mostra fredda e ostile poi impara ad amare il giovane ufficiale russo. Ma Pe\u010dorin si stanca della ragazza e inizia a trascurarla, si assenta, scompare per intere settimane. Un giorno di ritorno dalla caccia si accorge che la ragazza \u00e8 stata rapita da Kazbic. Lo insegue ma il furfante la ferisce riuscendo a farla franca. Bela muore dopo due giorni di agonia. Pe\u010dorin accoglie la dipartita con indifferenza sprezzante, almeno agli occhi di Maksimy\u010d (\"Bela\").\nI due commilitoni si ritrovano ma per poco tempo: Pe\u010dorin \u00e8 in procinto di partire per la Persia. Il narratore ottiene da Maksimy\u010d i documenti di Pe\u010dorin stipati in un baule dimenticato trovandovi alcuni quaderni di memorie (\"Maksim Maksimy\u010d\"). Il primo racconta del soggiorno nello squallido villaggio costiero di Taman. Qui Pe\u010dorin alla fuga d'amore di una misteriosa ragazza con Janko, un contrabbandiere, aiutati da un ragazzino cieco. Alla fine del singolare episodio Pe\u010dorin riflette e giunge alla conclusione che dopotutto lui, ufficiale sballottolato di provincia in provincia, abbia poco da spartire coi fatti riportati. E si rimette in cammino.\nArriva a Pjatigorsk per beneficiare delle sorgenti curative; qui incontra il vecchio amico Gru\u0161nickij, allievo ufficiale, e da lui apprende del recente arrivo della principessa Ligovsk\u00e0ja e della figlia Mary nella localit\u00e0. Gru\u0161nickij comincia presto a frequentare la loro casa, invaghendosi di Mary, che ama trascorrere il tempo con lui, mentre Pe\u010dorin rimane volontariamente in disparte, con l'intenzione di far innamorare di s\u00e9 la sensibile fanciulla. Si inserisce gradatamente nel suo salotto, cercando con allusioni e furtivi gesti di entrare nel cuore della principessina. Nel frattempo scopre che a Pjatigorsk, presso la Ligovsk\u00e0ja, si trova anche la sua vecchia fiamma Vera, unica donna almeno parzialmente amata da Pe\u010dorin, sposata con un lontano parente della principessa. Presto, Mary arriva a prediligere la compagnia di Pe\u010dorin, innamorandosi in breve tempo, bench\u00e9 l'uomo le confidi di non amarla. Vinto nell'amor proprio, Gru\u0161nickij accetta di tendere una trappola all'amico, ideata dal capitano dei dragoni, a sua volta umiliato in pubblico da Pe\u010dorin. Con un pretesto qualsiasi organizzeranno un duello tra Grigorij e l'allievo ufficiale, caricando a salve la pistola del comune rivale.\nL'azione narrata si \u00e8 intanto spostata a Kislovodsk. Una sera, Pe\u010dorin si allontana da uno spettacolo per entrare di nascosto in casa di Vera, approfittando dell'assenza del marito. Viene atteso da Gru\u0161nickij e dal capitano dei dragoni, i quali, dopo una colluttazione con l'uomo uscito dal palazzo, accusano Grigorij di essere stato dalla principessina. Pe\u010dorin, irritato per la menzogna gratuita e gi\u00e0 a conoscenza del piano dell'amico, concorda con questi un duello durante il quale non viene ferito a morte mentre egli, fingendo di accorgersi della pistola caricata a salve, chiede al dottor Werner suo padrino di introdurre il proiettile con cui Gru\u0161nickij viene freddato.\nPoco dopo Pe\u010dorin riceve una disperata lettera di Vera in cui la donna annuncia la sua repentina e coatta partenza e in cui confida di aver amato solo lui, sicch\u00e9 non le resta ormai pi\u00f9 nulla al mondo. Pe\u010dorin lancia il suo cavallo a tutta velocit\u00e0 nel vano tentativo di raggiungerla. Tornato a Kislovodsk, viene a sapere che si sospetta il motivo reale della morte di Gru\u0161nickij (che era stata fatta passare per una disgrazia), ragion per cui viene trasferito a N.. Prima di partire, la principessa vuole convincerlo ad accettare la mano della figlia assai provata, ma Pe\u010dorin chiede di parlare con Mary, di fronte alla quale tenta invano di provare un sentimento d'amore, e a cui chiede di essere disprezzato, dal momento che l'ha presa in giro e che non l'ama. Mary afferma di odiarlo, l'uomo si congeda e si avvia verso la nuova destinazione (\"La principessina Mary\").\nIn un villaggio cosacco, una sera, Pe\u010dorin \u00e8 intento a conversare con i commilitoni sulla predestinazione, credenza assai diffusa tra i musulmani. Pe\u010dorin scommette sulla non esistenza della predestinazione, e uno degli ufficiali, il valoroso tenente di origine serba Vuli\u010d, accetta, tentando di dimostrare l'assunto contrario; Pe\u010dorin predice a Vuli\u010d una morte imminente. Il tenente prende una pistola, se la punta alla tempia e preme il grilletto, uscendone illeso. Subito dopo mira a un berretto per provare che la pistola era carica, e la pallottola esplode. Vuli\u010d vince cos\u00ec la scommessa, ma Grigorij, che nel tragitto verso casa si imbatte in un maiale appena ammazzato da un cosacco ubriaco, apprende alle prime luci dell'alba che il tenente \u00e8 stato ucciso con una sciabolata dallo stesso cosacco. L'assassino si asserraglia in una casa disabitata, dove Pe\u010dorin si introduce a rischio della vita, riuscendo a farlo arrestare (\"Un fatalista\")."}
{"id": "1837032", "revid": "599013", "url": "https://it.wikipedia.org/wiki?curid=1837032", "title": "Alvaro Sabor\u00edo", "text": ""}
{"id": "1837037", "revid": "1573940", "url": "https://it.wikipedia.org/wiki?curid=1837037", "title": "Oratorio di Santa Maria della Fede", "text": "L'oratorio di Santa Maria della Fede \u00e8 un edificio sacro di interesse storico ed artistico di Napoli; \u00e8 ubicato in via Pallonetto a Santa Chiara.\nDestinato come ritiro penitenziale femminile su idea della regina Maria Amalia di Sassonia, l'oratorio sorse nel XVI secolo e venne ampiamente rifatto ne XVIII secolo; inoltre divenne sede di un ospedale femminile e di un conservatorio.\nLa facciata di via Pallonetto a Santa Chiara \u00e8 caratterizzata da finestre con semplici cornici in piperno e si conclude con un corcione della stessa pietra. Il portale della chiesa, che si affaccia su via San Giovanni Maggiore Pignatelli, \u00e8 in piperno: esso presenta una notevole decorazione marmorea ed \u00e8 sormontato da un oculo in stucco.\nSempre nella stessa via, al n\u00b0 5, \u00e8 visibile una bella volta settecentesca disposta ad esedra.\nDal 2015 il complesso \u00e8 usato come luogo di arte contemporanea."}
{"id": "1837041", "revid": "76963", "url": "https://it.wikipedia.org/wiki?curid=1837041", "title": "Jeff Duran", "text": "Biografia.\nJeff Duran \u00e8 noto soprattutto per la produzione di \"Ribellione\", un album di Britney Spears. Pi\u00f9 recentemente ha prodotto \"Never Lie\" edito da ASCAP. \nHa frequentato la stessa scuola del cantante Stevie Nicks, attrice Rena Sofer e l'ex bassista dei Van Halen Michael Anthony.\nDa bambino ha lavorato come attore, apparendo in diverse serie tv e spot pubblicitari.\nDal 1994, la sua carriera \u00e8 stata divisa tra la radio e stand up comedy."}
{"id": "1837043", "revid": "124243917", "url": "https://it.wikipedia.org/wiki?curid=1837043", "title": "Julio Chulilla Gazol", "text": "Biografia.\nJulio Chulilla Gazol nacque a Madrid il 2 febbraio 1887.\nIl padre, Atanasio Chulilla y Villaroya, era stato un commerciante fallito nel 1906 e morto a Madrid nel 1919, lasciando vedova la moglie, Ignacia Gazol Reula, con cinque figli di cui tre maschi.\nIl cognome Chulilla \u00e8 toponimico derivato dall'omonimo paese andaluso in provincia di Murcia in Spagna.\nDa tipico andaluso, anche se nato a Madrid, Julio era un brevilineo con capelli, baffetti e occhi scuri dallo sguardo intenso e aveva un temperamento vivace e nervoso orientato pi\u00f9 all'azione che allo studio. Era dotato di grande comunicativa.\nJulio abbandon\u00f2 ben presto i suoi studi in materia doganale presso il \"Centro de Instruccion Comercial\" di Madrid, allora diretto da Eugenio Sainz Romillo di cui sposer\u00e0 una nipote nel 1921, per dedicarsi alla sua vera passione: lo sport.\nAttaccante del Real Madrid.\nSi iscrisse prima alla \"Societ\u00e0 Ginnica\" madrilena, poi alla \"Iberia\", altra societ\u00e0 sportiva della capitale e infine al \"Madrid Futbol Club\" dove gioc\u00f2 come attaccante dal 1905 al 1912 oltre ad essere annoverato fra i fondatori - tessera numero 2 - di quella che sarebbe diventata in seguito una delle pi\u00f9 famose societ\u00e0 di gioco del calcio mondiale: il . All'epoca era soprannominato \"\u201cil topo\u201d\" e anche \"\u201cil perpetuo\u201d\" per la sua innata capacit\u00e0 di essere sempre ovunque presente. Lo ricordano come abile e rapido in campo.\nSegretario del Real Madrid.\nDal 1912 smise l'attivit\u00e0 agonistica e divenne segretario della societ\u00e0 sportiva \"Madrid FC\" in cui aveva giocato per tanti anni. Ricopr\u00ec la carica di segretario fino al 1924.\nNel 1920, esattamente il 29 giugno, la societ\u00e0 sportiva Madrid FC riceve la comunicazione ufficiale dal re Alfonso XIII di potersi fregiare del titolo di \u201cReal\u201d. Da questa data nasce ufficialmente il FC.\nNello stesso anno il re riceve al Palazzo d'Oriente in Madrid una delegazione del FC che gli porge la nomina di \u201cPresidente onorario\u201d e di cui fa parte anche Julio Chulilla Gazol in redingote e tuba, come l'occasione ufficiale richiedeva. La foto, ormai d'epoca, che immortala questo storico evento, mette in risalto la piccola statura di Julio Chulilla Gazol stretto alla sua sinistra da Santiago Bernab\u00e9u, e alla sua destra da Pedro Parages, allora presidente in carica del , gli altri che appaiono nella foto sono Carlos Aparici e Suarez Sousa.\nEditore del Real Madrid.\nNel frattempo si era innamorato di Maria del Carmen Sainz Alvarez Mesa una ragazza figlia di una distinta famiglia madrilena con origini asturiane.\nDal momento che la sola attivit\u00e0 di segretario del \"Madrid FC\" non gli avrebbe consentito di mantenere una famiglia, apr\u00ec una tipografia in calle Pelayo, 46 a Madrid con ragione sociale \"\u201cTipograf\u00eda Hispana\u201d\", la cui principale attivit\u00e0 inizialmente fu la stampa della rivista sportiva \"Madrid Sport\".\nLa \"\u201cTipograf\u00eda Hispana\u201d\" fu in attivit\u00e0 dal 1919 al 1920. Prosper\u00f2 subito tanto che poi dovette ingrandirsi. La rivista \"Madrid Sport\" non trattava solo di sport ma anche della vita famigliare degli atleti e dei soci dando annuncio di matrimoni, ricorrenze, incontri ecc. una vera e propria cronaca sportivo-familiar-mondana.\nCome ricorda il figlio maggiore Julio Chulilla Sainz:\"\u201dmio padre della parte tecnica della tipografia non ne capiva niente, lui si occupava solo della parte commerciale, perch\u00e9 era si piccolo di statura, ma grande di cuore e sapeva attrarre i clienti che erano diventati numerosi\u201d\".\nNell'autunno del 1921 Julio Chulilla Gazol, nel frattempo rimasto orfano del padre, sposa Maria del Carmen (Maruja) Sainz Alvarez Mesa, figlia di Teodoro Sainz Romillo e di Acacia Alvarez Mesa Menendez Valdes. Quest'ultima partecipa alla cerimonia come madrina della sposa e lo zio Eugenio Sainz Romillo come testimonio della sposa. Il padre di Maria del Carmen, Teodoro Sainz Romillo, \u00e8 assente.\nNello stesso 1921 Julio Chulilla Gazol entra in societ\u00e0 con Felipe Angel Rodr\u00edguez, altro socio fondatore del Madrid FC\u00a0\u2013 tessera numero 31-, aprendo una nuova tipografia pi\u00f9 grande per soddisfare la crescente domanda, con la ragione sociale \"\u201cChulilla y Angel\u201d\" in calle Torrecilla del Leal, 17 a Madrid.\nIn questa tipografia, oltre alla stampa della rivista ufficiale del FC, il \"Madrid Sport\", e di tutto il materiale occorrente alla societ\u00e0 sportiva, sar\u00e0 stampata nel 1931 la prima edizione del romanzo \"Ferm\u00edn Gal\u00e1n (Romance de ciego)\" di Rafael Alberti e anche opere in Esperanto di Francisco Azorin Izquierdo. Cos\u00ec come si stampavano libri d'arte come il saggio critico-biografico di Jim\u00e9nez Aranda su Bernardino de Pantorba (pseudonimo di Jos\u00e9 L\u00f3pez Jim\u00e9nez) del 1930 arricchito di 55 illustrazioni.\nNel 1936 a Guerra Civile gi\u00e0 iniziata, in questa tipografia si stampavano anche volantini politici della giovent\u00f9 della sinistra repubblicana.\nFamiglia.\nJulio Chulilla Gazol ebbe dalla moglie Maruja cinque figli tutti nati a Madrid: Julio, il maggiore, nato il 23 aprile 1923, autore dell'articolo in memoria del padre pubblicato nel 2002 in occasione del centenario del Real Madrid,\nLuis, architetto che negli anni '60 realizz\u00f2 importanti opere nell'ambito del piano urbanistico di Valladolid, morto nel 1979, Fermin, membro dell'Opus Dei, morto il 19 dicembre 2002, Maria Pilar e un'altra femmina morta ancora bambina.\nJulio Chulilla Gazol si spense a Madrid il 7 gennaio 1960.\nI figli mandarono avanti l'attivit\u00e0 tipografica che poco alla volta si ridusse solo ad essere l'organo di stampa del , terminando la sua attivit\u00e0 nel 1984."}
{"id": "1837044", "revid": "287204", "url": "https://it.wikipedia.org/wiki?curid=1837044", "title": "Diego Lopez", "text": ""}
{"id": "1837046", "revid": "54194", "url": "https://it.wikipedia.org/wiki?curid=1837046", "title": "Mimo greco", "text": "Con mimo o mimo greco si intende una forma parateatrale (non era un genere letterario), destinato appunto alla rappresentazione teatrale. \nSembra essere stato inventato da Sofrone di Siracusa nel V secolo a.C. Ebbe fortuna in epoca ellenistica, e si tratta di composizioni dialogiche in prosa o versi di scene di vita quotidiana. La prima citazione del genere \u00e8 in Aristotele. Egli paragon\u00f2 il mimo ai Dialoghi Socratici.\nPlatone invece import\u00f2 questo genere letterario ad Atene. Successivamente il mimo svilupp\u00f2 nonostante fosse un genere letterario basso, dei temi pi\u00f9 elevati. Il mimo antico era scritto in prosa ritmica (ossia si poneva particolare attenzione alla successione di sillabe lunghe e sillabe brevi), era in dorico e ricco di proverbi. In et\u00e0 ellenistica, con Teocrito il mimo assunse caratteristiche diverse in quanto non fu pi\u00f9 un genere scenico, ma esclusivamente di lettura e venne scritto in versi. Inoltre in et\u00e0 ellenistica si divideva tra \"ilarodia\" e \"magodia\". La prima indicava che il mimo rappresentava qualcosa di tragico e la seconda rappresentava qualcosa di comico."}
{"id": "1837052", "revid": "117999933", "url": "https://it.wikipedia.org/wiki?curid=1837052", "title": "Jon Christensen", "text": "Alla fine degli anni 1960 suon\u00f2 con Jan Garbarek eseguendo registrazioni di musica del compositore George Russell. \nNel 1977 vinse il prestigioso Spellemannprisen insieme a P\u00e5l Thowsen nella categoria Jazz con l'opera \"No Time for Time\".\nApparve in molte registrazioni della casa discografica ECM assieme ad artisti quali Terje Rypdal, Keith Jarrett, Jan Garbarek, Bobo Stenson, Eberhard Weber, Ralph Towner, Barre Phillips, Enrico Rava, John Abercrombie, Michael Mantler, Miroslav Vitous, Rainer Br\u00fcninghaus, Charles Lloyd, Dino Saluzzi e Tomasz Sta\u0144ko."}
{"id": "1837053", "revid": "1170830", "url": "https://it.wikipedia.org/wiki?curid=1837053", "title": "Fototerapia", "text": "La fototerapia (dal greco, \"terapia con la luce\"), anche chiamata elioterapia, \u00e8 una tecnica curativa basata sull'uso della luce.\nStoria.\nIl primo a parlare di fototerapia fu Antonino Sciascia a un congresso svoltosi a Palermo nel 1892. Nel 1893 Niels Finsen cominci\u00f2 a studiare l'uso della luce solare nelle lesioni causate dal vaiolo e da altre patologie dermatologiche; per i suoi studi ricevette nel 1903 il Premio Nobel per la medicina.\nNel 1956 un'infermiera, sorella Ward, not\u00f2 che tra i neonati ricoverati in patologia neonatale quelli posti vicino alle finestre e quindi esposti alla luce presentavano un ittero meno intenso e di durata inferiore rispetto agli altri.\nIttero neonatale.\nSfrutta la propriet\u00e0 che la luce ha nel ridurre l'ittero nei neonati (probabilmente la luce modifica la struttura molecolare della bilirubina in modo da renderla solubile in acqua eliminandola attraverso bile e urine).\nIn passato venivano utilizzate lampade a luce bianca, attualmente in molti reparti vengono utilizzate lampade a luce blu che hanno un'efficacia di gran lunga superiore. Queste lampade inducono per\u00f2 disturbi visivi ed episodi di cefalea nel personale di assistenza, pertanto l'apparecchiatura deve essere coperta da un panno scuro con l'inconveniente di limitare notevolmente il campo visivo del neonato.\nNegli ultimi anni sono state sperimentate lampade a luce verde, efficaci quasi come le lampade a luce blu, ma molto meno fastidiose.\nFototerapia a fibre ottiche.\nUltimamente si stanno diffondendo dei nuovi apparecchi, quelli della fototerapia a fibre ottiche. Questa impiega una copertina di fibre ottiche che, appoggiata sulla cute del neonato, vi trasmette luce fredda (priva di radiazioni termiche), trasportata da un cavo di fibre ottiche da una lampada ad alta intensit\u00e0 posta a distanza.\nStrumenti.\nGli apparecchi per la fototerapia sono costituiti da un pannello contenente otto tubi fluorescenti coperti da una lastra di plexiglas (allo scopo di assorbire tutti i raggi ultravioletti dannosi per la cute del neonato) tenuto a circa 50\u00a0cm sopra l'incubatrice o la culla del neonato.\nProcedura.\nL'infermiere deve osservare con attenzione il neonato sottoposto alla fototerapia, soprattutto se si tratta di un neonato pretermine o affetto da altre patologie, poich\u00e9 la fototerapia non permette di osservare il colorito cutaneo del paziente. \u00c8 quindi opportuno sospendere ogni tanto questa terapia per valutare le condizioni cliniche del neonato.\nLa temperatura corporea del neonato e la temperatura dell'incubatrice devono essere controllate frequentemente per evitare fenomeni di surriscaldamento.\nDisturbi dell'umore e del ritmo circadiano.\nLa \"Light Therapy\" o \"terapia della luce\", nel campo della cronobiologia consiste nel somministrare luce, attraverso lampade specifiche, in un orario specifico del giorno. Questa terapia sfrutta la profonda connessione tra la retina e il nucleo soprachiasmatico (ove \u00e8 situato l'orologio biologico dell'uomo) per reimpostare i ritmi circadiani che sono sfasati in alcune patologie quali: la depressione stagionale e la depressione bipolare. La terapia della luce rientra nelle cronoterapie insieme alla \"Dark Therapy\" o \"terapia del buio\", alla deprivazione di sonno (anch'essa usata come terapia antidepressiva) o l'avanzamento di fase.\nNello specifico, l'uomo \u00e8 un sistema complesso scandito da vari ritmi biologici tarati attraverso regolatori interni (come appunto il nucleo soprachiasmatico) e regolatori esterni come l'alternarsi del giorno e della notte delle stagioni. Questa terapia vuole sfruttare la sensibilit\u00e0 dell'uomo ai regolatori esterni, come appunto la luce, per ridurre lo sfasamento del ritmo sonno-veglia tipico di alcune patologie.\nDepressione.\nEsistono molte ricerche internazionali e altrettante nazionali che evidenziano l'effetto antidepressivo della terapia della luce. Gli studi sulla terapia della luce dimostrano che la somministrazione della luce ad un orario specifico della mattina, calcolato attraverso il \"Morningness-Eveningness Questionnaire\" (questionario sviluppato per valutare la nostra circadianit\u00e0 definita \"cronotipo\"), permette di potenziare l'effetto antidepressivo del farmaco ottenendo una pi\u00f9 rapida risoluzione dell'episodio depressivo.\nAltri utilizzi.\nLa terapia della luce viene anche utilizzata come trattamento del Parkinson, dell'acne e della psoriasi. L'esposizione alla luce aumenta inoltre l'attivazione della Vitamina D ed \u00e8 quindi fondamentale per la prevenzione di malattie quali il rachitismo."}
{"id": "1837054", "revid": "767487", "url": "https://it.wikipedia.org/wiki?curid=1837054", "title": "VxWorks", "text": "VxWorks \u00e8 un sistema operativo real-time di tipo Unix-like sviluppato e venduto dalla Wind River Systems di Alameda, California, USA.\nCome molti sistemi operativi real-time, VxWorks include un kernel multitasking con uno scheduler di tipo preemptive e una gestione rapida degli interrupt, estesi meccanismi di inter-process communication e funzionalit\u00e0 di sincronizzazione, nonch\u00e9 un file system.\nVxWorks \u00e8 generalmente usato su sistemi embedded. Riguardo al software, a differenza di numerosi concorrenti, lo sviluppo software \u00e8 svolto su un computer \"host\" con sistema operativo Windows o Unix, e il codice viene \"cross compilato\" per l'architettura \"target\", tramite una toolchain. VxWorks supporta numerose architetture quali ARM, MIPS, Coldfire/68k, Hitachi H8, SH e altre.\nStoria.\nIl nome 'VxWorks' si crede sia un gioco di parole con l'acronimo VRTX (Versatile Real-Time Executive) un sistema operativo real-time sviluppato dalla Ready Systems negli anni ottanta. Al tempo non funzionava molto bene, era appena di 4 KByte e non poteva essere effettivamente impiegato come un vero sistema operativo. \nLa Wind River acquis\u00ec i diritti per rivenderlo con una estensione chiamata VxWorks che lo rendeva usabile e pi\u00f9 efficiente. Cos\u00ec, probabilmente VxWorks significa \"VrtX now WORKS\" o \"VrtX that WORKS\".\nQuando la Wind River seppe che la Ready Systems avrebbe cancellato il loro contratto, iniziarono a sviluppare il loro kernel e lo misero al posto del VRTX. Quindi il cuore delle funzionalit\u00e0 di VxWorks \u00e8 simile a quelle del vecchio VRTX."}
{"id": "1837057", "revid": "179980", "url": "https://it.wikipedia.org/wiki?curid=1837057", "title": "John Faxe Jensen", "text": ""}
{"id": "1837060", "revid": "287204", "url": "https://it.wikipedia.org/wiki?curid=1837060", "title": "Leptoptilos javanicus", "text": "Il marab\u00f9 minore, Leptoptilos javanicus, \u00e8 un grosso uccello trampoliere della famiglia delle cicogne, i Ciconiidi. \u00c8 una specie stanziale largamente diffusa in Asia meridionale, dall'India fino alla Cina meridionale e a Giava.\n\u00c8 un uccello imponente: \u00e8 alto generalmente 110\u2013120\u00a0cm, pesa circa 5\u00a0kg ed ha un'apertura alare di 210\u00a0cm. Malgrado tutto, \u00e8 il membro pi\u00f9 piccolo del genere \"Leptoptilos\". Il dorso e le ali sono neri, ma il ventre e le regioni inferiori sono bianchi. La testa e il collo sono glabri come quelli di un avvoltoio. Il becco, di colore pallido, \u00e8 lungo e robusto. I giovani sono una versione meno variopinta degli adulti.\nLa maggior parte delle cicogne vola con il collo disteso in avanti, ma le tre specie di \"Leptoptilos\", quando sono in volo, ritraggono il collo come un airone.\nIl marab\u00f9 minore nidifica nelle aree umide delle pianure tropicali. Edifica sugli alberi un nido di ramoscelli e spesso forma piccole colonie.\nIl marab\u00f9 minore, come la maggior parte dei suoi affini, si nutre soprattutto di rane e di grossi insetti, ma anche di giovani uccelli, lucertole e roditori. Mangia anche carogne, come indicano la testa e il collo glabri."}
{"id": "1837068", "revid": "55294", "url": "https://it.wikipedia.org/wiki?curid=1837068", "title": "Vxworks", "text": ""}
{"id": "1837069", "revid": "110157", "url": "https://it.wikipedia.org/wiki?curid=1837069", "title": "Bones (The Killers)", "text": "Bones \u00e8 un singolo del gruppo indie rock The Killers.\nIl brano.\nLa canzone \u00e8 stata scritta dal cantante principale del gruppo Brandon Flowers, dal bassista Mark Stoermer e dal batterista Ronnie Vannucci. \u00c8 l'ottava traccia del loro secondo album \"Sam's Town\", pubblicato nell'ottobre 2006 ed \u00e8 stata pubblicata come secondo singolo estratto da \"Sam's Town\" nel novembre 2006.\n. Il singolo ha ottenuto un moderato successo negli Stati Uniti, ottenendo una ventunesima posizione nella classifica \"Billboard Modern Rock Tracks\". Nel Regno Unito invece il brano ha ottenuto la quindicesima posizione dei singoli pi\u00f9 venduti.\nIl video.\nIl video musicale prodotto per \"Bones\" \u00e8 stato diretto dal regista Tim Burton, e vede la collaborazione della modella Devon Aoki.\nNel video, un ragazzo e una ragazza sono in macchina al drive-in ed osservano uno spettacolo in cui degli scheletri, animati in stop-motion, si preparano ad una guerra. Alternativamente, di fronte allo schermo la band musicale suona la canzone. Nel film, gli stessi ragazzi sono protagonisti e si ritrovano in una spiaggia e, mentre si preparano per un amplesso, la ragazza, togliendosi i capelli, si trasforma in uno scheletro. Lo stesso fa il ragazzo togliendosi la maglia. Pi\u00f9 volte, nel corso del filmato, i due ragazzi si trasformano in scheletri finch\u00e9 anche nella realt\u00e0 del drive-in diventano tali. Man mano che il clip va avanti i musicisti di fronte allo schermo si trasformano anch'essi in scheletri, mentre continuano ad esibirsi. Il video termina coi due ragazzi scheletrici che, in maniera classica, corrono lungo la spiaggia per raggiungersi ma, una volta pronti ad abbracciarsi, si scontrano e cadono in pezzi a terra. La stessa cosa accade alla band alla fine della musica.\nNote e riferimenti ad altri film.\nIl video musicale per la canzone \"Bones\" vede il debutto alla regia di video musicali del regista cinematografico Tim Burton. I clip della band furono ripresi il 17 e il 18 agosto 2006 in un drive-in di Las Vegas e furono montati in computer grafica agli sfondi ed ai personaggi, includendo un'icona dello stesso Burton: gli scheletri. Il video vede l'interpretazione di Michael Steger e della modella Devon Aoki.\nDietro la band, nello schermo del drive-in, appaiono scene da tre film principali: Lolita, Il mostro della laguna nera e Gli argonauti 2, pi\u00f9 specificamente le scene con lo scheletro di Ray Harryhausen.\nSi hanno poi le spiagge di Da qui all'eternit\u00e0 e di 10, nelle quali si hanno le scene pi\u00f9 spiritose con gli scheletri."}
{"id": "1837071", "revid": "37401", "url": "https://it.wikipedia.org/wiki?curid=1837071", "title": "Shutruk-Nakhunte I", "text": "Regn\u00f2 dal 1170 al 1155 a.C.\nContemporaneo del re assiro Ashur-dan I (1178-1133) e dei re cassiti Zababa-shum-iddina (1158) e Enlil-nadin-akhi (1157-1155), Shutruk-Nakhunte fu il secondo re della dinastia shutrukide dopo il padre, Khallutush-In-Shushinak (Hallutush-Inshushinak).\nSul piano interno, l'operato di Shutruk-Nakhunte determin\u00f2 un rafforzamento delle frontiere elamite, a partire dalla nuova capitale, Susa.\nIl suo intervento in Mesopotamia (verso la fine del suo regno) fu determinante per avviare la crisi della Babilonia cassita. Quest'ultima era gi\u00e0 stata oggetto di un'incursione da parte di Ashur-dan I. Anche in risposta a questa iniziativa, Shutruk-Nakhunte ritenne di dover far sentire la propria presenza nell'alluvio e intraprese una vittoriosa spedizione: conquist\u00f2 e saccheggi\u00f2 le citt\u00e0 delle zone nord e est del dominio cassita (Eshnunna, Sippar, Akkad, Dur-Kurigalzu). Lasci\u00f2 il figlio Kutir-Nakhunte a regnare nella parte nord delle terre conquistate, mentre a sud rimase una residua sacca cassita (che poi sar\u00e0 lo stesso Kutir-Nakhunte ad abbattere qualche anno dopo, con la conquista di Babilonia). La spedizione di Shutruk-Nakhunte frutt\u00f2 agli Elamiti anche un grosso bottino in monumenti, altamente rappresentativi della tradizione babilonese pi\u00f9 antica: tra gli oggetti che gli Elamiti portarono a Susa anche il Codice di Hammurabi, l'originale stele di diorite (poi rinvenuta a Susa e oggi custodita al Louvre).\nLa spedizione di Shutruk-Nakhunte rappresenta uno degli apici del regno medio-elamico. L'impresa fu oggetto di un'iscrizione celebrativa, in cui vennero indicati i centri cui erano stati sottratti i monumenti pi\u00f9 importanti. Oltre al Codice di Hammurabi, gli Elamiti sottrassero un obelisco di Manishtusu e la Stele della vittoria di Naram-Sin.\nDopo Shutruk-Nakhunte, al trono di Susa and\u00f2 il figlio Kutir-Nakhunte, cui successe il fratello Shilkhak-In-Shushinak, \"ampliatore dell'impero\". Di l\u00ec a poco, l'intervento di Nabucodonosor di Babilonia determin\u00f2 un ribaltamento delle posizioni: Nabucodonosor conquist\u00f2 l'Elam intorno al 1120 a.C., portando il regno a un lungo periodo oscuro (1100-700 a.C. ca.).\nCultura di massa.\nShutruk-Nakhunte \u00e8 pi\u00f9 volte citato nel film del 2002, \"Il club degli imperatori\" (\"The Emperor's Club\"), diretto da Michael Hoffman, con Kevin Kline."}
{"id": "1837072", "revid": "1431409", "url": "https://it.wikipedia.org/wiki?curid=1837072", "title": "Bryan Ruiz", "text": "Biografia.\nClub.\nOriginario di San Jos\u00e9, capitale della Costa Rica, Bryan Ruiz ha iniziato nelle squadre giovanili dell'Alajuelense prima di esordire con la prima squadra all'et\u00e0 di diciotto anni.\nNel campionato locale, Bryan Ruiz si rivela un cannoniere prolifico. In tre stagioni, il giovane attaccante diventato nazionale costaricano alcuni mesi dopo il suo debutto professionale, segna venticinque gol in sessantasette partite.\nIl costaricano raggiunge poi il Gent. La sua seconda stagione in Jupiler League lo vede andare a rete per undici volte, in particolare una tripletta contro il Lokeren nel dicembre del 2007. Bryan Ruiz firma in seguito per una terza stagione con il Gent.\nIl 15 luglio 2009 Gent cede poi Bryan Ruiz al Twente per la somma di cinque milioni di euro.\nNella prima stagione in Eredivisie il costaricano mette a segno 24 gol in 34 partite, contribuendo al primo titolo nazionale del Twente e guadagnandosi la titolarit\u00e0 in Nazionale, senza per\u00f2 riuscire a qualificarsi per i mondiali\nL'8 maggio 2011 vince la Coppa d'Olanda contro l'Ajax in rimonta per 3-2 dopo i tempi supplementari.\nIl 31 agosto 2011 passa al Fulham per 10,6 milioni di sterline e firma un contratto per quattro stagioni con l'opzione per una quinta. Segna il suo primo goal il 23 ottobre seguente nella sconfitta per 1-3 contro l'Everton.\nIl 15 gennaio 2014 passa in prestito al PSV Eindhoven, ritornando cos\u00ec a giocare in Eredivisie dopo tre anni. Al termine della stagione fa ritorno al Fulham.\nL'8 luglio 2015 viene acquistato dallo Sporting Lisbona, con cui firma un contratto triennale, ad una clausola rescissoria di ben 60 milioni.\nNazionale.\nEntra a far parte della nazionale maggiore a neanche 19 anni di et\u00e0, successivamente viene convocato per svariati tornei internazionali tra cui lo storico Mondiale 2014 dove proprio Bryan realizzer\u00e0 il goal decisivo che dar\u00e0 la vittoria contro l'Italia e permetter\u00e0 alla Costa Rica di vincere il proprio girone fino ad arrivare ai quarti di finale, in cui per\u00f2 sbaglia un rigore; due anni pi\u00f9 tardi viene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 20 maggio 2021.\""}
{"id": "1837078", "revid": "287204", "url": "https://it.wikipedia.org/wiki?curid=1837078", "title": "Tanbo", "text": ""}
{"id": "1837079", "revid": "767487", "url": "https://it.wikipedia.org/wiki?curid=1837079", "title": "Atalanta Bergamasca Calcio 1935-1936", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1935-1936.\nStagione.\nLa Serie B torna a girone unico, alla guida della societ\u00e0 Santi lascia il timone a Lamberto Sala che ingaggia nuovamente l'allenatore Imre Payer e una serie di volti nuovi, acquistati per fare quel salto di qualit\u00e0 che finora non c'\u00e8 mai stato.\nFin dalle prime giornate i risultati non danno ragione agli investimenti fatti, con la squadra che naviga costantemente a centroclassifica.\nL'unica piccola soddisfazione proviene dal riconoscimento ottenuto per la correttezza dei giocatori in campo (viene assegnata la \"Coppa Anonima Infortuni\"), in contrapposizione tuttavia con i tifosi che causano una sconfitta a tavolino dei nerazzurri dopo aver tentato di aggredire l'arbitro della partita (Atalanta-Novara).\nIl 1935 \u00e8 anche l'anno dell'esordio dei nerazzurri in Coppa Italia; un esordio per\u00f2 sfortunato visto che furono subito eliminati al secondo turno dal Viareggio.\nOrganigramma societario.\nArea direttiva\nArea tecnica\nArea sanitaria"}
{"id": "1837080", "revid": "69815", "url": "https://it.wikipedia.org/wiki?curid=1837080", "title": "Tambo", "text": ""}
{"id": "1837082", "revid": "287204", "url": "https://it.wikipedia.org/wiki?curid=1837082", "title": "Hanbo", "text": ""}
{"id": "1837088", "revid": "466539", "url": "https://it.wikipedia.org/wiki?curid=1837088", "title": "Nadia Mantovani", "text": "Biografia.\nNata a Sustinente, in provincia di Mantova, da una famiglia cattolica praticante, studentessa di medicina presso l'universit\u00e0 di Padova, milit\u00f2 prima in Autonomia Operaia e poi entr\u00f2 nelle Brigate Rosse. \u00c8 stata fidanzata di Renato Curcio, dopo la morte della di lui moglie Margherita Cagol.\nAttivit\u00e0 nelle Brigate Rosse.\nCol nome di battaglia di \"Giulia\" il 15 maggio 1975, nell'ambito di una serie di azioni concertate per quel giorno dalle Brigate Rosse, partecip\u00f2 all'assalto alla sede della Democrazia Cristiana di Mestre. Il ritrovamento di una foto che la ritraeva con Curcio spinse gli inquirenti a indagare sul suo conto, nel gennaio 1976. Pedinata, fu arrestata in un appartamento di via Maderno, a Milano, insieme con Curcio e altri tre simpatizzanti del movimento terroristico. Condannata al regime di domicilio coatto nel paese di nascita, con obbligo di firma settimanale, il 29 luglio 1978 divent\u00f2 latitante. La fuga della terrorista fu accompagnata da polemiche tra il Ministero dell'Interno e i magistrati di Torino che avevano emesso l'ordine di custodia cautelare.\nNadia Mantovani fu rintracciata di nuovo, con altri terroristi, nel mese di settembre del 1978 nell'ambito delle indagini relative alla morte di Aldo Moro. Il 1\u00ba ottobre 1978, domenica, fu arrestata nel covo di via Montenevoso 8 a Milano. Un terrorista, Lauro Azzolini, il principale oggetto delle indagini, fu lasciato uscire dall'appartamento e fermato immediatamente. Nadia Mantovani e il terrorista Franco Bonisoli si arresero al momento dell'irruzione nell'appartamento. Mantovani fu condannata per un totale di 20 anni e 2 mesi di reclusione per i reati di terrorismo, banda armata, sequestro di persona, rapina, associazione sovversiva. Reclusa nei carceri speciali di Torino e Voghera si dissoci\u00f2 dalle Brigate Rosse nel 1985. Trasferita poi a Bologna per tre anni divise la cella con l'ex terrorista dei NAR Francesca Mambro e le due divennero amiche.\nDopo il carcere.\nIn semilibert\u00e0 dal settembre 1988, affidata al servizio sociale, Mantovani lavor\u00f2 come assistente veterinaria e poi al Comune di Bologna. Il 4 febbraio 1989 assieme alla Mambro organizz\u00f2 nell'ex sala della borsa di Bologna una mostra fotografica realizzata dalle detenute. Nel maggio del 1990 ebbe una figlia dal marito Roberto Ognibene, anche lui ex brigatista. In libert\u00e0 condizionale dal gennaio 1993, termin\u00f2 di scontare la pena il 16 agosto 1996.\nIl 23 agosto 2004 partecip\u00f2 con Francesca Mambro al Meeting dell'Amicizia di Rimini, una conferenza che fu severamente criticata da Paolo Bolognesi, presidente dell'Associazione vittime della strage di Bologna, sugli anni di piombo organizzata da Comunione e Liberazione. Ha fondato a Bologna l'associazione \"Verso casa\" che si occupa del reinserimento dei detenuti. Nel dicembre 2013 il tribunale di Sorveglianza di Bologna ha \u00abriabilitato\u00bb Nadia Mantovani."}
{"id": "1837089", "revid": "287204", "url": "https://it.wikipedia.org/wiki?curid=1837089", "title": "Gustaf Grundgens", "text": ""}
{"id": "1837091", "revid": "123002716", "url": "https://it.wikipedia.org/wiki?curid=1837091", "title": "Cillaro", "text": "Nella mitologia greca, Cillaro era il nome di uno dei centauri.\nIl mito.\nCillaro, il pi\u00f9 bello dei centauri, fece innamorare una femmina della sua stessa razza di nome Ilonome. Essa non pot\u00e9 mai coronare il suo sogno d'amore in quanto Cillaro venne ucciso durante la lotta contro i Lapiti alle nozze di Piritoo. Disperata, Ilonome si suicid\u00f2."}
{"id": "1837092", "revid": "56620", "url": "https://it.wikipedia.org/wiki?curid=1837092", "title": "H.H.Reckeweg", "text": ""}
{"id": "1837093", "revid": "599013", "url": "https://it.wikipedia.org/wiki?curid=1837093", "title": "Maurizio Laureri", "text": "Carriera.\nGiocatore.\nProdotto del vivaio interista, riesce a giocare solamente sette minuti con i nerazzuri, durante un derby di Coppa Italia, il 26 giugno 1985. La stagione successiva gioca col in Serie B, prima di passare al dove rimane per otto stagioni, intervallate da un prestito al Barletta nel 1989-1990.\nNel 1994 si trasferisce al in Serie B, cui seguono due anni con il in Serie C2 e 3 col ancora in Serie C2. Abbandonati i professionisti, continua a giocare nelle serie minori con le maglie del Associazione Calcio Rodengo Saiano, Cusago e Corbetta.\nAllenatore.\nQuando ancora giocava nelle serie minori, gi\u00e0 era diventato collaboratore dell'AIC Lombardia. Ha seguito il corso di Coverciano per l'abilitazione ad allenatore."}
{"id": "1837094", "revid": "71433", "url": "https://it.wikipedia.org/wiki?curid=1837094", "title": "The Weather Man", "text": ""}
{"id": "1837096", "revid": "767487", "url": "https://it.wikipedia.org/wiki?curid=1837096", "title": "Luigi Cabrini", "text": "Carriera.\nDiciannovenne fa il suo esordio nella Cremonese il 26 aprile 1925 nell'ultima partita del campionato a Modena in Modena-Cremonese (3-0). Si dice che prima di diventare maggiorenne si facesse chiamare \"Brinica\" per non far sapere ai genitori che giocava a calcio, comunque con i grigiorossi mette insieme ben 81 presenze con 7 reti realizzate, gioca una stagione con i granata del Torino. Alla sua carriera non manca pure l'assaggio del calcio svizzero. Chiude la carriera a Bergamo con l'Atalanta."}
{"id": "1837102", "revid": "93556", "url": "https://it.wikipedia.org/wiki?curid=1837102", "title": "Cuyuni-Mazaruni", "text": "Cuyuni-Mazaruni (Regione 7) \u00e8 una regione della Guyana Essequiba, un territorio conteso tra Guyana e Venezuela, confinante con le regioni di Barima-Waini, Isole Essequibo-Demerara Occidentale e Pomeroon-Supenaam a nord, la regione Alto Demerara-Berbice a est, la regione Potaro-Siparuni e il Brasile a sud, e il Venezuela a ovest.\nLa citt\u00e0 principale \u00e8 Bartica, e tra le citt\u00e0 maggiori vi sono Issano, Isseneru, Kartuni, Peters Mine, Arimu Mine, Kamarang, Keweigek, Imbaimadai, Tumereng e Kamikusa.\nla regione si estende su 47.213 km\u00b2. Prima della riforma amministrativa del 1980 la maggior parte della regione era incluse nella regione Mazaruni-Potaro.\nLa popolazione della regione contava 20.280 persone nel censo ufficiale del 2012."}
{"id": "1837104", "revid": "187829", "url": "https://it.wikipedia.org/wiki?curid=1837104", "title": "Tempio di Poseidone (Reggio Calabria)", "text": ""}
{"id": "1837107", "revid": "6923", "url": "https://it.wikipedia.org/wiki?curid=1837107", "title": "Demerara-Mahaica", "text": "Demerara-Mahaica (Regione 4) \u00e8 una regione della Guyana, confinante con l'Oceano Atlantico a nord, la regione di Mahaica-Berbice a est, la regione di Alto Demerara-Berbice a sud e la regione di Isole Essequibo-Demerara Occidentale a ovest.\nLa regione ospita la capitale della nazione, Georgetown. Altre citt\u00e0 nella regione sono Buxton, Enmore, Victoria e il capoluogo Paradise.\nLa popolazione della regione contava 313.429 persone secondo il censimento ufficiale del 2012."}
{"id": "1837108", "revid": "767487", "url": "https://it.wikipedia.org/wiki?curid=1837108", "title": "Enzo Rosa", "text": ""}
{"id": "1837109", "revid": "6923", "url": "https://it.wikipedia.org/wiki?curid=1837109", "title": "Berbice Orientale-Corentyne", "text": "Berbice Orientale-Corentyne (Regione 6) \u00e8 una delle regioni della Guyana, estesa per tutto il limite orientale della nazione. Confina con l'Oceano Atlantico a nord, il Suriname a est, il Brasile a sud e le regioni di Mahaica-Berbice, Alto Demerara-Berbice, Potaro-Siparuni e Alto Takutu-Alto Essequibo a ovest.\nLe citt\u00e0 nella regione sono New Amsterdam, Corriverton, Mara e Rose Hall.\nIl fiume Corentyne corrisponde al confine orientale con il Suriname, anche se la gran parte della zona meridionale-orientale \u00e8 in disputa tra le due nazioni.\nLa popolazione della regione contava 109.431 persone secondo il censimento ufficiale del 2012."}
{"id": "1837110", "revid": "125068942", "url": "https://it.wikipedia.org/wiki?curid=1837110", "title": "Economia a metanolo", "text": "La recente proposta economia a metanolo \u00e8 una possibile economia del futuro nella quale il metanolo sostituirebbe i comuni tipi di combustibile fossile come mezzo per l'accumulo di energia, sia come combustibile che come materia prima per la sintesi di idrocarburi e dei loro sottoprodotti. Si considera che possa offrire un'alternativa alla proposta dell'economia a idrogeno oppure all'economia a etanolo.\nIntroduzione.\nNel 2005 il premio Nobel George A. Olah auspicava la creazione di un'economia a metanolo nel saggio \"Beyond Oil and Gas: The Methanol Economy \" e nel 2006 assieme ad altri due coautori ha pubblicato un libro su questo tema In questi libri, gli autori fanno un riassunto dello stato delle fonti di combustibile fossile ed altre fonti energetiche alternative, la loro disponibilit\u00e0 e le limitazioni prima di suggerire la sperimentazione della cosiddetta economia a metanolo.\nIl metanolo \u00e8 un combustibile destinabile sia ai motori termici che alle pile a combustibile. Grazie al suo buon numero di ottano pu\u00f2 essere usato direttamente come combustibile nelle auto (comprese auto ibride e modelli plug-in) utilizzando varie tipologie di motori a combustione interna gi\u00e0 in uso. Il metanolo pu\u00f2 anche essere utilizzato nella pila a combustibile, sia direttamente, nelle celle DMFC, sia indirettamente, dopo la sua trasformazione in idrogeno tramite il reforming.\nIn condizioni normali, il metanolo \u00e8 un liquido, cosa che gli consente di essere agevolmente immagazzinato, trasportato e distribuito, in modo simile a quanto si fa con la benzina e il gasolio. Chimicamente, pu\u00f2 essere anche rapidamente trasformato per disidrazione in etere dimetilico, un sostituto del gasolio che possiede un numero di cetano pari a 55.\nNegli anni 2000, il metanolo viene utilizzato a larga scala (circa 37 milioni di tonnellate all'anno) come mattoncino chimico elementare per produrre numerosi prodotti chimici complessi e materiali polimerici. In aggiunta, pu\u00f2 essere facilmente convertito tramite il processo \"metanolo verso olefina\" (MTO) in etilene e propilene, idrocarburi insaturi che possono essere impiegati per produrre idrocarburi sintetici di maggior peso molecolare ed altri loro derivati, che normalmente si ottengono dal petrolio e dal gas naturale.\nFonti del metanolo.\nIl metanolo pu\u00f2 essere prodotto efficientemente da un'ampia variet\u00e0 di fonti, tra cui alcuni tipi di combustibile fossile molto abbondanti (gas naturale, carbone, oil shale, sabbia bituminosa, etc.), ma anche da prodotti di scarto agricolo e dalla comune spazzatura urbana differenziata, dal legno, e da vari tipi di biomassa.\nRiciclaggio dell'anidride carbonica.\nUn'ipotesi molto pi\u00f9 radicale \u00e8 quella di ottenere metanolo dal riciclaggio chimico del diossido di carbonio. Inizialmente la principale sorgente potrebbero essere le emissioni ricche in CO2 provenienti dalle centrali elettriche che bruciano combustibili fossili oppure gli scarichi dei cementifici e di altre fabbriche. In tempi pi\u00f9 lunghi, considerando la diminuzione delle risorse di combustibile fossile e l'effetto del loro utilizzo sull'atmosfera terrestre, anche la bassa concentrazione della CO2 naturale potrebbe essere catturata e riciclata per ottenere metanolo: in questo modo costituirebbe un supplemento allo stesso ciclo naturale della fotosintesi. Sono in corso di sviluppo nuove sostanze assorbenti pi\u00f9 efficienti, in grado di catturare la CO2 atmosferica, che in qualche caso imitano l'azione delle piante viventi. Il riciclaggio chimico della CO2 per ottenere nuovi combustibili e materiali potrebbe allora diventare possibile e sostenibile, rendendo questi \"combustibili da carbonio non-fossile\" rinnovabili su una scala di tempo paragonabile alla durata della vita umana. In Islanda, nel 2011/2012, \u00e8 gi\u00e0 iniziata una produzione di due milioni di litri di metanolo all'anno con questo sistema.\nProduzione del metanolo.\nIl metanolo necessario in questa economia pu\u00f2 essere sintetizzato da un'ampia gamma di fonti di carbonio, che includono il combustibile fossile e la biomassa ma anche la stessa CO2 emessa dagli impianti che bruciano carburanti fossili e altre industrie ed eventualmente addirittura quella piccola percentuale di CO2 contenuta nell'aria.\nOggigiorno il metanolo viene prodotto quasi esclusivamente dal syngas, una miscela di H2, CO e CO2 ottenuta dalla parziale ossidazione dei combustibili fossili, principalmente il gas naturale e il carbone. Si tratta di una tecnologia ben sviluppata e che opera su larga scala, attualmente in maggior beneficio dell'industria chimica.\nAnche se attualmente le risorse di gas naturale convenzionali sono la principale fonte di partenza per la produzione di metanolo, sono state proposte fonti non convenzionali, come il metano coalbed, il gas dalle sabbie mobili ed eventualmente gli immensi giacimenti di gas clatrato idrato presenti sul fondo del mare sotto la piattaforma continentale e nei depositi di fango e torba ghiacciati della tundra in Siberia e nel Canada. Oltre al metano, la maggior parte dei carburanti fossili convenzionali pi\u00f9 economici (olio combustibile) o non convenzionali (scisto bituminoso, sabbia bituminosa, orimulsion, ecc.) possono essere utilizzate per produrre metanolo.\nProduzione del metanolo con metodi diversi dal syngas da \"\"reforming\" con vapor d'acqua.\nA parte della rotta convenzionale del metanolo dal metano, passando attraverso la generazione di syngas ottenuto dal \"reforming\"\" col vapore combinato (oppure no) con l'ossidazione parziale, attualmente sono in corso di sviluppo modi pi\u00f9 efficienti per produrre il metanolo dal metano. Queste includono:\nL'uso del metano (e di altri combustibili fossili) per la produzione di metanolo utilizzando tutti i metodi di sintesi gi\u00e0 menzionati ha comunque un problema ecologico: l'emissione del gas serra CO2, il suo accumulo in atmosfera e il cambiamento climatico.\nPer affrontare questo problema, il metanolo dovr\u00e0 essere prodotto tramite processi che minimizzino le emissioni di CO2. Una soluzione sarebbe quella di produrlo dal syngas ottenuto dalla gassificazione di biomasse. Per questo scopo qualsiasi biomassa pu\u00f2 essere usata, includendo il legno, trucioli e detriti forestali (rametti, foglie), erba, residui non commestibili di piante agricole, sotto-prodotti, scarti e deiezioni animali, piante acquatiche e spazzatura municipale. Non esiste la necessit\u00e0 di impiegare la parte nobile (i semi) delle colture alimentari, come avviene invece nel caso dell'etanolo ottenuto dalla fermentazione del mais, dallo zucchero di canna o dalla farina di frumento.\n Biomassa \u2192 Syngas (CO, CO2, H2) \u2192 CH3OH\nAncora pi\u00f9 importante, il metanolo pu\u00f2 anche essere prodotto dalla CO2 reflua degli scarichi, grazie all'idrogenazione catalitica della CO2 con H2 ottenuto dall'elettrolisi dell'acqua oppure con la riduzione elettrochimica della CO2. Per essere neutre dal punto di vista della diminuzione dell'anidride carbonica in atmosfera, l'energia necessaria a queste reazioni dovr\u00e0 essere fornita da fonti rinnovabili come il vento, l'energia idroelettrica, il solare oppure il nucleare.\n CO2 + 3H2 \u2192 CH3OH + H2O\n CO2 + 2H2O + electrons \u2192 CO + 2H2 (+ 3/2 O2) \u2192 CH3OH\nLa CO2 necessaria potrebbe essere quella prodotta dagli impianti che bruciano combustibili fossili producendo gas reflui industriali, includendo anche le fabbriche di cemento. In un futuro pluridecennale, con la diminuzione delle risorse di combustibile fossile, e relative emissioni di CO2, il contenuto in CO2 nell'aria potrebbe essere usato. Considerando la bassa concentrazione di CO2 nell'aria (0,037%) dovranno essere utilizzate tecnologie migliorate, economicamente fattibili, per assorbire la CO2. Questo permetter\u00e0 il riciclaggio chimico della CO2, che mimerebbe gli effetti atmosferici che la fotosintesi ha in natura.\nUtilizzi del metanolo.\nUtilizzi come combustibile.\nIn una economia basata sul metanolo, questo potrebbe essere impiegato come un combustibile:\nIn motori a combustione interna (I.C.E.).\nIl metanolo ha un alto numero di ottano (RON di 107 e MON di 92), che lo rende un adeguato sostituto della benzina. Ha una velocit\u00e0 di fiamma pi\u00f9 alta rispetto alla benzina, che porta ad una maggiore efficienza cos\u00ec come anche ad un maggiore calore latente di vaporizzazione (3,7 volte pi\u00f9 alto rispetto alla benzina), cosa che implica che il calore generato dal motore pu\u00f2 essere rimosso pi\u00f9 efficacemente, rendendo possibile l'utilizzo di motori raffreddati ad aria. Inoltre il metanolo brucia producendo meno inquinanti rispetto alla benzina ed e pi\u00f9 sicuro nel caso di fuoco. Comunque, il metanolo ha soltanto la met\u00e0 del contenuto di energia per volume rispetto alla benzina (8.600 BTU/libbra).\nIn motori ad accensione per compressione (motore diesel).\nIl metanolo di per s\u00e9 stesso \u00e8 un pessimo sostituto dei carburanti diesel. Ma, per disidratazione chimica, il metanolo pu\u00f2 essere trasformato in etere dimetilico (DME), che invece \u00e8 un buon combustibile diesel con un numero di cetano di 55-60, migliore rispetto al numero di cetano 45-55 del gasolio regolare. In confronto ai carburanti diesel, il DME ha emissioni molto minori di particolato, NOx e CO e non emette alcun tipo di anidride solforosa o solforica (SOx). Il metanolo viene utilizzato anche per produrre biodiesel, tramite la transesterificazione degli oli vegetali.\nIn motori avanzati oppure nella pila a combustibile alimentata da metanolo.\nL'utilizzo del metanolo e dell'etere-dimetilico pu\u00f2 essere combinato con le tecnologie del motore ibrido e dell'auto elettrica, in modo da ottenere cos\u00ec un maggiore percorrenza (kilometri per litro) ed emissioni minori. Questi carburanti possono essere utilizzati sia nelle celle a combustibili sia tramite catalizzatori che operano il reforming ottenendo idrogeno per alimentare la cella a combustibile, oppure che direttamente \"bruciano\" metanolo nelle pile a combustibile a metanolo diretto (DMFC).\nPer la produzione di elettricit\u00e0.\nIl metanolo ed il DME possono essere utilizzate nelle turbine a gas per generare elettricit\u00e0.\nI vari modelli di pila a combustibile (PAFC, MCFC, SOFC), attualmente molto costosi, possono essere utilizzati per la generazione di elettricit\u00e0, soprattutto in ambienti dove si richiede poco rumore, oltre alla generazione di poco calore, quali ospedali; oppure un peso dell'impianto molto contenuto, come nei mezzi di trasporto aerei o spaziali.\nCome combustibile domestico.\nIl metanolo ed il DME possono essere utilizzati in edifici commerciali e case per generare calore e/o elettricit\u00e0. Il DME pu\u00f2 essere utilizzato in stufe/cucine commerciali a gas, senza grandi modifiche. Nei paesi in via di sviluppo il metanolo potrebbe essere impiegato come combustibile per la cucina, dal momento che brucia in modo molto pi\u00f9 pulito rispetto alla legna (meno nano-particelle e CO), ed in questo modo riduce alcuni dei problemi riguardanti l'inquinamento domestico. Andrebbe comunque mescolato con benzina, gasolio, oppure con sostanze coloranti-adulteranti, in modo da evitare qualsiasi possibile truffa, ed il letale utilizzo come additivo alle bevande, evento verificatosi in Italia con la truffa del vino al metanolo.\nElemento di base per la chimica ed i materiali polimerici.\nAttualmente il metanolo \u00e8 largamente impiegato su grande scala come materiale di base per produrre una variet\u00e0 di sostanze chimiche ed altri prodotti come polimeri per plastiche. Con il processo noto come \"methanol to gasoline\" (MTG), il metanolo pu\u00f2 essere trasformato in benzina. Utilizzando il processo \"methanol to olefin\" (MTO), il metanolo pu\u00f2 essere convertito negli alcheni etilene e propilene, i due prodotti chimici fabbricati in maggiori quantit\u00e0 dall'industria petrolchimica. Questi sono importanti mattoncini per la produzione di polimeri essenziali (LDPE, HDPE, PP) ed altri intermedi chimici che correntemente sono prodotti da derivati del petrolio. La loro produzione partendo dal metanolo, potrebbe dunque ridurre la dipendenza dal petrolio. Inoltre render\u00e0 possibile il continuare a produrre queste sostanze basiche della chimica e delle plastiche, anche dopo la certa fine dei depositi di carburanti fossili.\nVantaggi su altri metodi di stoccaggio dell'energia.\nVantaggi sull'idrogeno.\nVantaggi dell'economia a metanolo in confronto all'economia a idrogeno:"}
{"id": "1837111", "revid": "6923", "url": "https://it.wikipedia.org/wiki?curid=1837111", "title": "Isole Essequibo-Demerara Occidentale", "text": "Isole Essequibo-Demerara Occidentale (Regione 3) \u00e8 una regione della Guyana, divisa in due dal fiume Essequibo. Confina con l'Oceano Atlantico a nord, la regione di Demerara-Mahaica a est, la regione di Alto Demerara-Berbice a sud e le regioni di Cuyuni-Mazaruni e Pomeroon-Supenaam a ovest. La regione a ovest del fiume \u00e8 in disputa con il Venezuela in quanto parte della Guayana Esequiba.\nLa regione ospita le citt\u00e0 di Parika, Schoon Ord e Uitvlugt. Vi sono alcune isole nella foce del fiume Essequibo, tra cui Hog Island, Wakenaam e Leguan. Il centro amministrativo si trova nella citt\u00e0 di Vreed en Hoop.\nLa popolazione nella regione contava 107.416 persone secondo il censimento ufficiale del 2012."}
{"id": "1837112", "revid": "6923", "url": "https://it.wikipedia.org/wiki?curid=1837112", "title": "Mahaica-Berbice", "text": "Mahaica-Berbice (Regione 5) \u00e8 una regione della Guyana, confinante con l'Oceano Atlantico a nord, la regione di Berbice Orientale-Corentyne a est, la regione di Alto Demerara-Berbice a sud e la regione di Demerara-Mahaica a ovest.\nLa regione ospita le citt\u00e0 di Rosignol, Fort Washington, Mahaicony e Helena.\nIl fiume Mahaica scorre lungo il confine occidentale della regione. Il fiume Berbice rappresenta il suo confine orientale. I fiumi Mahaicony e Abary scorrono da sud a nord nella regione.\nLa popolazione della regione contava 49.723 persone nel censimento ufficiale del 2012."}
{"id": "1837113", "revid": "228587", "url": "https://it.wikipedia.org/wiki?curid=1837113", "title": "Pomeroon-Supenaam", "text": "Pomeroon-Supenaam (Regione 2) \u00e8 una regione della Guyana, confinante con l'oceano Atlantico a nord, la regione Isole Essequibo-Demerara Occidentale a est, la regione Cuyuni-Mazaruni a sud e la regione Barima-Waini a ovest. La regione ospita le citt\u00e0 di Anna Regina, Charity, Pickersgill, Spring Garden e Suddie.\nSulla costa di Essequibo vi sono tre laghi - Capoey, Mainstay e Hot and Cold. Capoey si trova vicino ad Anna Regina.\nLa popolazione della regione contava 46.810 unit\u00e0 secondo il censimento ufficiale del 2012."}
{"id": "1837114", "revid": "6923", "url": "https://it.wikipedia.org/wiki?curid=1837114", "title": "Potaro-Siparuni", "text": "Potaro-Siparuni (Regione 8) \u00e8 una regione della Guyana, confinante con la regione Cuyuni-Mazaruni a nord, le regioni Alto Demerara-Berbice e Berbice Orientale-Corentyne a est, la regione Alto Takutu-Alto Essequibo a sud e il Brasile a ovest.\nLe citt\u00e0 principali sono Kangaruma, Orinduik, Potaro Landing, Mahdia, Saveretik e Tumatumari.\nLa popolazione della regione contava 10.190 unit\u00e0 secondo il censimento ufficiale del 2002."}
{"id": "1837115", "revid": "6923", "url": "https://it.wikipedia.org/wiki?curid=1837115", "title": "Alto Demerara-Berbice", "text": "Alto Demerara-Berbice (Regione 9) \u00e8 una regione della Guyana, confinante con le regioni Isole Essequibo-Demerara Occidentale, Demerara-Mahaica e Mahaica-Berbice a nord, la regione Berbice Orientale-Corentyne a est, e le regioni Potaro-Siparuni e Cuyuni-Mazaruni a ovest.\nLa regione ospita la seconda citt\u00e0 per dimensioni in Guyana, Linden. Altre citt\u00e0 importanti sono Ituni, Kalkuni, Kwakwani, Kurupakari, Rockstone e Takama.\nLa popolazione della regione contava 39.452 persone secondo il censimento ufficiale del 2012."}
{"id": "1837116", "revid": "122759886", "url": "https://it.wikipedia.org/wiki?curid=1837116", "title": "Alto Takutu-Alto Essequibo", "text": "Alto Takutu-Alto Essequibo (Regione 9) \u00e8 una regione della Guyana, confinante con la regione di Potaro-Siparuni a nord, Berbice Orientale-Corentyne a est e il Brasile a sud e ovest. Le citt\u00e0 della regione sono Lethem, Isherton, Good Hope e Surama. La regione \u00e8 la pi\u00f9 estesa della nazione.\nGeografia fisica.\nNella regione \u00e8 presente una grande savana: la savana di Rupununi, che si trova tra il fiume Rupununi e il confine brasiliano.\nPopolazione.\nLa popolazione della regione, secondo il censimento ufficiale del 2002, contava 19.387 individui."}
{"id": "1837123", "revid": "71433", "url": "https://it.wikipedia.org/wiki?curid=1837123", "title": "Wieners", "text": ""}
{"id": "1837129", "revid": "71433", "url": "https://it.wikipedia.org/wiki?curid=1837129", "title": "All You've Got", "text": ""}
{"id": "1837132", "revid": "93556", "url": "https://it.wikipedia.org/wiki?curid=1837132", "title": "Barima-Waini", "text": "Barima-Waini (Regione 1) \u00e8 una regione della Guyana, nella zona della Guyana Esequiba in disputa con il Venezuela. Si estende su un'area di 20.339 km\u00b2. Confina con l'Oceano Atlantico a nord, la regione di Pomeroon-Supenaam a est, la regione di Cuyuni-Mazaruni a sud e il Venezuela a ovest.\nLe citt\u00e0 pi\u00f9 importanti sono la capitale regionale Mabaruma, Port Kaituma, Matthew's Ridge, Morawhanna, Towakaima, Koriabo, Hosororo, Arakaka e Moruca. Barima e Waini sono due fiumi che scorrono attraverso la densa foresta della regione.\nLe sezioni settentrionali possiedono migliaia di acri di ricco terreno alluvionale, con cui si producono caff\u00e8, cavolfiori, fagioli, mais, limoni e altra frutta. Nella zona si estraggono oro e diamanti. Negli anni 60 e 70 venne proposto di spostare la capitale della Guyana in questa regione.\nLa citt\u00e0 di Mabaruma divent\u00f2 il centro amministrativo quando Morawhanna venne dichiarata troppo a rischio di allagamenti.\nPrima del 1980 l'area era conosciuta con il nome di distretto Nord Ovest.\nLa popolazione contava 26.941 persone secondo il censimento ufficiale del 2012."}
{"id": "1837136", "revid": "767487", "url": "https://it.wikipedia.org/wiki?curid=1837136", "title": "Corentyne", "text": "Il Corentyne (francese \"Courantyne\", olandese \"Corantijn\") \u00e8 un fiume situato in Guyana. Il fiume ha le sue origini nelle montagne Acarai e scorre verso nord per circa 724\u00a0km tra la Guyana e il Suriname, con la foce che sbocca nell'Oceano Atlantico presso le citt\u00e0 di Corriverton e Nieuw Nickerie. Il fiume determina il confine tra le due nazioni.\nLe piccole barche sono in grado di navigare per un tratto di 70\u00a0km fino alle prime rapide presso Orealla.\nCascate.\nLa cascate \"King Edward VIII\" e \"King George VI\" sono alte rispettivamente 259 e 488 metri. Altre cascate presenti lungo il tragitto del fiume, sono Barrington Brown Falls e Drios Falls."}
{"id": "1837139", "revid": "32116", "url": "https://it.wikipedia.org/wiki?curid=1837139", "title": "Corantijn", "text": ""}
{"id": "1837143", "revid": "62004", "url": "https://it.wikipedia.org/wiki?curid=1837143", "title": "Paolo Iglesias Montero", "text": ""}
{"id": "1837147", "revid": "1573940", "url": "https://it.wikipedia.org/wiki?curid=1837147", "title": "Cappella di Sant'Antonio abate a Montecucco", "text": "La Cappella di Sant'Antonio abate \u00e8 un edificio religioso situato nel territorio comunale di Cinigiano, all'interno della tenuta di Montecucco.\nDescrizione.\nL'edificio religioso fu costruito negli anni trenta del secolo scorso come cappella gentilizia della tenuta, quasi certamente in sostituzione di una preesistente chiesa.\nLa cappella si presenta come un edificio ad aula unica, con abside semicircolare e facciata preceduta da un porticato a tre ordini, con arcate a tutto sesto che richiamano elementi stilistici di gusto neoromanico. La pi\u00f9 ampia arcata centrale \u00e8 sovrastata, nella parte sommitale, da un timpano triangolare, che sporge oltre il tetto spiovente di copertura del portico.\nAl centro della facciata propriamente detta, protetta dalla copertura del portico nella met\u00e0 inferiore, si apre il portale d'ingresso con arco tondo; mentre nella parte alta aperta vi \u00e8 la presenza di un rosone circolare che contribuisce all'illuminazione dell'interno.\nLe strutture murarie esterne si presentano rivestite quasi interamente in laterizio, con alcuni elementi frammisti in travertino; lungo le pareti laterali e dell'abside si aprono alcune monofore, dalle quali penetra la luce per illuminare l'interno a navata unica. Il tetto si presenta a capanna."}
{"id": "1837151", "revid": "869733", "url": "https://it.wikipedia.org/wiki?curid=1837151", "title": "Gambaletto", "text": "Il gambaletto \u00e8 un tipo di calza femminile che arriva dal piede fino a poco sotto il ginocchio. \u00c8 il tipo di calza pi\u00f9 corto esistente, dato che footwear di lunghezza minore \u00e8 considerato \"calzino\" pure se velato.\nGambaletto Classico.\nPer gambaletti tecnicamente si intendono calze di nylon molto simili alle autoreggenti e velate come tali, quindi esclusivamente femminili, ma arrivanti poco sotto il ginocchio. Sebbene vengano spesso chiamati come \"calze da pantaloni\", in realt\u00e0 sono molto femminili e abbinati da ragazze e donne di ogni et\u00e0 molto pi\u00f9 spesso con gonne corte, vestiti o pantaloncini, data la loro bellezza. Di conseguenza si trattano di un indumento elegante e femminile usato per bellezza. Al contrario delle autoreggenti, che hanno la balza in pizzo, i gambaletti classici hanno la balza \"liscia\" che provvede a farli stare su. Esistono di vari colori, proprio come le autoreggenti, e i pi\u00f9 classici sono quelli neri e di varie sue sfumature. Inoltre, il gambaletto come le calze pu\u00f2 avere la parte della punta del piede uguale al resto della calza oppure con una parte leggermente pi\u00f9 scura: in questo caso vengono definiti \"reinforced toes\", e sono generalmente molto pi\u00f9 ricercati dei normali (ci sono casi dove per\u00f2 \u00e8 troppo scure e vengono considerati di bassa qualit\u00e0 perch\u00e9 li rendono simili alle calze opache). Il gambaletto arriva sempre fino a poco sotto il ginocchio, non sono dunque da confondere con i calzini di nylon (che sono pi\u00f9 corti e non vengono considerati quindi calze).\nColori.\nI colori sono gli stessi delle comuni calze velate.\n\"Nero classico\": Classico nero semi-trasparente tendente al marroncino, il classico colore delle tipiche calze nere. Sono molto apprezzati e i pi\u00f9 usati di tutti.\n\"Nero-misto\": Gambaletti velati di un nero che sfuma in un'altra tonalit\u00e0, ad esempio nero-blu (navy blue), nero-violetto (dark purple-plum), nero-grigio (black mist). Anche questi sono molto apprezzati e usati. \n\"Nud\u00e8\": Gambaletti invisibili, usati principalmente per nascondere imperfezioni delle gambe e non per abbellimento. Per questo motivo, sono piuttosto mal valutati e talvolta associati alle persone anziane o in sovrappeso nella cultura di massa.\n\"Color carne (o Daino)\": Da non confondere con i nud\u00e8, sono sempre di colore simili alla pelle ma al contrario di essi non sono invisibili e correttivi, ma si vedono molto bene avendo un colorito marroncino-rossiccio e svolgono la classica funzione della calza velata. Questa variante \u00e8 vista bene, ma \u00e8 molto meno usata rispetto a quelli neri.\n\"Bianco\": Gambaletti bianchi velati. Sono tendenzialmente pi\u00f9 usati in ambito lavorativo o cerimoniale, ma a volte vengono usati anche quotidianamente. Comunque, non sono apprezzati ne usati quanto quelli neri.\n\"Altri colori\": Ci sono molti altri colori di tutte le tonalit\u00e0, addirittura colori accesi come rosso o giallo. Questi modelli per\u00f2 non sono praticamente mai usati al di fuori di spettacoli o costumi, perch\u00e9 troppo sgargianti e quindi non si abbinano bene in outfit quotidiane ne eleganti.\nVarianti.\nQueste varianti di calze-calzini vengono comunemente chiamati gambaletti per la loro lunghezza, ma in realt\u00e0 si trattano di tutt'altro tipo. In questo caso, vi sono varianti anche da uomini."}
{"id": "1837154", "revid": "1305772", "url": "https://it.wikipedia.org/wiki?curid=1837154", "title": "Soldier Front", "text": "Soldier Front (noto anche come \"Special Force\"), comunemente abbreviato come SF, \u00e8 un videogioco FPS tattico, creato in origine nel 2004 dalla coreana DragonFly, e in seguito pubblicato, dopo avere guadagnato una certa popolarit\u00e0, negli Stati Uniti dalla ijji.\nArmi.\nI giocatori possono usare diversi tipi di armi, dai fucili da cecchino ai fucili d'assalto. L'uso prolungato \"usura\" le armi e queste, perdendo precisione ed efficacia, devono essere riparate pagando con i crediti in gioco.\nEquipaggiamento.\nI giocatori possono anche equipaggiare i loro personaggi con vari oggetti, noleggiabili per un determinato periodo di tempo; quando il tempo scade, l'equipaggiamento viene rimosso dall'inventario del giocatore. Sono disponibili maschere antigas, blaclava, elmetti e equipaggiamenti da difesa. Alcuni oggetti riducono il danno subito dal giocatore, come i giubbotti antiproiettili e gli elmetti, mentre altri possono migliorare la velocit\u00e0 e l'agilit\u00e0 del giocatore, come dei particolari cappelli. Altri oggetti possono dare dei SP (special points) con cui guadagnare pi\u00f9 esperienza. Alcuni oggetti possono essere noleggiati con dei G Coins, essi danno maggiore SP (stamina point) e altri bonus.\n\"Soldier Front\" nel mondo.\nIl gioco \u00e8 distribuito non solo in Corea del Sud e Nord America, ma anche in Thailandia, Vietnam, Cina, Taiwan, Giappone e altre nazioni. Principalmente il gioco \u00e8 conosciuto come Special Forces.\nLanciato in Cina dalla CDC corp. sotto il nome appunto di special force il 20 giugno 2007, lanciato in Vietnam anche questo sotto il nome di Special Force dalla FPT Telecom il 26 gennaio 2008. Le diverse versioni distribuite da diverse compagnie hanno diversi vantaggi come ad esempio mappe e armi che devono ancora arrivare nella versione internazionale"}
{"id": "1837157", "revid": "1305772", "url": "https://it.wikipedia.org/wiki?curid=1837157", "title": "Grotta dello Smeraldo", "text": "La grotta dello Smeraldo \u00e8 una cavit\u00e0 carsica parzialmente invasa dal mare situata nel territorio del comune di Conca dei Marini. Fu scoperta dal pescatore Luigi Buonocore nel 1932. Misura circa 45 x 32 metri ed \u00e8 alta circa 24 metri, e deve il suo nome alle tonalit\u00e0 smeraldine che assume l'acqua per via della luce solare filtrata attraverso una fenditura sottomarina che la collega al mare aperto. In tempi molto remoti era posta al di sopra del livello del mare e al suo interno si sono create, col passare del tempo, numerose stalattiti e stalagmiti, che in alcuni tratti si uniscono a formare delle possenti colonne alte pi\u00f9 di dieci metri; solo in seguito ad un fenomeno di bradisismo, il suolo della grotta si \u00e8 abbassato, facendola sprofondare sott'acqua. In essa \u00e8 presente una rara specie di celenterati, Anemonactis mazely, che vive in luoghi dove non c'\u00e8 luce.\nNel 1956, sul suo fondale, \u00e8 stato allestito un presepe subacqueo, composto da statuine di ceramica; annualmente, durante il periodo natalizio, un gruppo di sommozzatori depone fasci di fiori ai piedi di Ges\u00f9 Bambino. La grotta \u00e8 stata, inoltre, impiegata come set cinematografico della fiction televisiva \"Capri\".\nLa grotta dello Smeraldo \u00e8 accessibile sia via mare sia dalla SS 163, da cui si discende tramite un ascensore."}
{"id": "1837160", "revid": "6923", "url": "https://it.wikipedia.org/wiki?curid=1837160", "title": "Laura Esquivel (attrice)", "text": "Biografia.\nLaura Esquivel nasce il 18 maggio 1994 a Buenos Aires da Jorge Esquivel e Silvana, entrambi medici. Di origini italiane da parte materna (sua nonna Clelia Campo era argentina e di padre italiano, suo nonno Saverio Greco era un immigrato di Rotonda, provincia di Potenza). Laura Natalia Esquivel inizia a studiare canto, danza e recitazione all'et\u00e0 di sette anni.\nDi cittadinanza argentina, dal novembre 2009 possiede anche la cittadinanza italiana.\nCarriera attoriale.\nIl debutto e il ruolo ne \"Il mondo di Patty\" (2003-2011).\nDebutta nel programma televisivo \"Guinzburg And Kids\", come ballerina, durante l'anno 2003, dopo aver superato un casting e nello stesso anno \u00e8 una delle ballerine per il programma \"Mariana de Casa\". Poco dopo \u00e8 nella rappresentazione teatrale \"Peter Pan - Todos podemos volar\" con un duplice ruolo. All'et\u00e0 di dieci anni vince il reality show argentino \"C\u00f3digo F.A.M.A.\", scelta tra duecento bambini, trasmissione in cui ha interpretato diverse canzoni e che le permette di partecipare alla versione messicana chiamata \"C\u00f3digo FAMA Internacional\", in rappresentanza del suo paese natale, arrivando in semifinale. Durante la produzione, che va dall'aprile al maggio del 2005, la Equivel \u00e8 seguita dal vocal coach Sebasti\u00e1n Mellino.\nLa sua partecipazione al segmento di \"Showmatch\" chiamato \"30 segundos de fama kids\" la porta a prendere parte al provino per una telenovela che verr\u00e0 chiamata \"Il mondo di Patty\" e che vede la luce nella sua prima stagione nel 2007. Dallo stesso anno interpreta il ruolo di Patricia D\u00edaz Castro, soprannominata Patty, anche nella versione teatrale e l'anno successivo nella seconda stagione e nella seconda versione teatrale, con cui gira diversi paesi dell'America Latina fino al maggio del 2009, insieme al cast del serial. Dal 16 dicembre 2009 intraprende una tourn\u00e9e dal titolo \"Il mondo di Patty - Il musical pi\u00f9 bello\" con diverse tappe in Italia e Spagna tra il dicembre del 2009 e il febbraio e il giugno e l'agosto 2010. Nel 2011 ricopre sempre lo stesso ruolo per alcune date in Grecia. Il musical riceve il premio Riccio d'argento come Miglior Musical dell'anno.\nNel 2010 conduce su Disney Channel Spagna un programma chiamato \"Esperando a Patito\". Nello stesso anno esce il suo primo lungometraggio televisivo intitolato \"Un paradiso per due\" con il ruolo di Margherita, registrato in Uruguay e dal 12 aprile \u00e8 la conduttrice, oltre che autrice della sigla d'apertura, del programma \"Mundo Teen\" trasmesso dal canale Util\u00edsima; debuttando al cinema con la produzione italiana \"Natale in Sudafrica\", interpretando Laura.\nNell'anno 2011 presenta gli speciali televisivi per Disney Channel Spagna chiamati \"\u00a1Hasta Siempre, Patito!\" e \"We Love Patito\". Inoltre, esce nei cinema spagnoli il film \"Maktub\", in cui la Esquivel ha il ruolo di Linda.\nLa partecipazione a \"Tu cara me suena\" e \"Love Divina\" (2012-presente).\nIl 21 gennaio 2012 viene ospitata come ballerina per una notte nella trasmissione italiana \"Ballando con le stelle\", interpretando una salsa con il ballerino Ferdinando Iannaccone. Dal 30 giugno 2012 registra il \"Giro Giro Tour\", con Leon Cino, in Emilia-Romagna e trasmesso dal canale Super! a partire dal 3 settembre per tutto il mese e dal 16 luglio 2012 va in onda il programma \"La posta di Laura\" sempre sullo stesso canale, in cui \u00e8 la presentatrice. Nello stesso anno esce il trailer di una nuova telenovela in cui partecipa la Esquivel dal titolo \"Lola, aprendiz de musa\". Il serial viene presentato al MIPCOM, ma non viene realizzato.\nNel 2013 partecipa alla rappresentazione teatrale \"Los Locos Adams\", una rivisitazione de \"La famiglia Addams\" in chiave musical, dove impersona Merlina Addams. Da settembre 2013 partecipa al talent show \"Tu cara me suena\", vincendo la prima edizione nel dicembre. L'anno successivo partecipa alla seconda parte del programma, stavolta in coppia con Jey Mamm\u00f3n, arrivando quarti. Nuovamente, nel 2015, partecipa alla terza edizione, classificandosi quinta. Durante il gala sette viene rimpiazzata da Coki Ram\u00edrez. Nello stesso anno, sostituisce Luc\u00eda Gal\u00e1n come giurata in \"Laten Corazones\".\nNel 2017 \u00e8 la protagonista della telenovela \"Love Divina\", nel ruolo di Divina, per cui \u00e8 anche ospite al Giffoni Film Festival, mentre fino al gennaio del 2018 \u00e8 una giurata del programma di intrattenimento \"Cualquiera puede bailar\". Nel settembre del 2018 viene annunciata nel cast della serie televisiva \"\" (inizialmente intitolata \"Maradona\"), dove interpreta la moglie di Maradona, Claudia Villafa\u00f1e. Durante le registrazioni del sceneggiato, iniziate nei primi mesi del 2019, la vera ex-moglie del calciatore ha criticato la Esquivel per non aver richiesto un incontro con lei col fine di avere maggiori informazioni sulla sua vita. In risposta, l'attrice ha affermato di aver effettuato il casting un anno e mezzo prima, assicurando di fare del suo meglio.\nAnnunciata nel marzo, dal 12 aprile 2019 interpreta M\u00eda nella rappresentazione teatrale \"Gente feliz\", mentre nel giugno si aggiunge al cast per una sola puntata dello show \"Showmatch\" (nel segmento \"S\u00faper Bailando 2019\") per una salsa a tre insieme ai concorrenti Leticia Br\u00e9dice e Fernando Bertona.\nCarriera musicale.\nNel 2004 \u00e8 una delle coriste per la colonna sonora dello spettacolo teatrale \"Peter Pan - Todos podemos volar\". Per il programma \"C\u00f3digo F.A.M.A. Internacional\" canta alcune canzoni del musicista Sebasti\u00e1n Mellino, tra cui \"Sigue tu Destino\" e \"Toma mi Voz\", mentre durante la partecipazione a \"Kids Match\" interpreta \"My Heart Will Go On\", tema principale del lungometraggio \"Titanic\".\nDal 2007 canta alcune canzoni per gli album pubblicati dalla serie \"Il mondo di Patty\" e cos\u00ec anche live nelle versioni teatrali. Inoltre, la Esquivel fa una interpretazione della versione italiana della sigla, intitolata \"Un angolo nel cuore\" e cantata insieme a Ambra Lo Faro. Il primo album della serie ottiene il Premio Gardel come \"\"miglior disco infantile\", nonch\u00e9 viene certificato disco d'oro e platino in diversi paesi, cos\u00ec come i successivi.\nCon il musical \"Il mondo di Patty - Il musical pi\u00f9 bello\", interpreta nuovamente le canzoni de \"Il mondo di Patty\" come solista o in gruppo con gli altri artisti della rappresentazione. Intanto, il 24 dicembre 2009 canta al Concerto di Natale, trasmesso dal Teatro Massimo Vincenzo Bellini con la conduzione di Mara Venier.\nIl 4 dicembre 2011 pubblica la sua prima canzone, \"Giro Giro\", seguita l'8 dicembre dalla versione italiana della stessa. Sempre nel mese di dicembre pubblica la canzone \"Locura\". Tutte e tre le canzoni vengono cantate anche durante il \"Giro Giro Tour\", presentato sul canale Super! nel 2012.\nCon l'uscita del film \"Maktub\", la Esquivel presta la voce alla colonna sonora, interpretando la canzone \"Nuestra playa eres t\u00fa\" insieme a Bejotaeme e Crema, candidata al Premio Goya come \"Miglior canzone originale\"\". Il 20 novembre 2012 esce la sua nuova canzone dal titolo \"Estar\u00e9 Contigo\". Anche durante la partecipazione alle tre edizioni di \"Tu cara me suena\" interpreta diverse canzoni, imitando personaggi celebri del mondo musicale.\nNel 2017 esce la colonna sonora tratta dal serial televisivo \"Love Divina\", dove canta la maggior parte dei testi. Il 26 agosto dello stesso anno tiene un concerto all'Auditorio Belgrano, annunciando nel luglio la pubblicazione del suo primo album da solista e mettendo in commercio il singolo \"Siento que lo har\u00e9\". Nel mese di dicembre del 2017 duetta con Eva De Dominici in una versione di \"Todos somos uno\" del cantante argentino Axel.\nNei live la formazione \u00e8 composta da: Luciana Valdes al basso, Leo Calomino alla batteria e Hern\u00e1n Spalletta per quanto riguarda la chitarra e i cori. Inoltre, la Esquivel suona la tastiera.\nFilantropia.\nNel 2009 partecipa alla campagna dell'associazione \"Mensajeros de la Paz\" per ricordare il rilievo dei nonni per la comunit\u00e0.\nIn occasione della Giornata internazionale per l'eliminazione della violenza contro le donne del 25 novembre 2014 viene presentato un cortometraggio in cui la Esquivel \u00e8 Camila, una ragazza obbligata a stare con il gruppo del suo fidanzato, nonostante lei voglia andare a ballare con le proprie amiche. Il filmato \u00e8 voluto dal Ministero dello sviluppo sociale argentino. Inoltre, nel 2015, partecipa ad una campagna per sensibilizzare i pi\u00f9 piccoli alla lettura.\nPrende parte due volte, la prima nel 2009 e la seconda nel 2016, al programma per beneficenza Un sol para los chicos.\nNel settembre del 2018 partecipa alla campagna per la prevenzione del cancro, in cui appare in una foto con una cicatrice in una delle due parti del seno.\nVita privata.\nDalla fine del 2017 \u00e8 fidanzata con Facundo Cedeira, mentre dal 2015 al 2017 ha avuto una relazione con il produttore Jos\u00e9 Barrientos.\nDoppiatrici italiane.\nNelle versioni in italiano delle opere in cui ha recitato, Laura Natalia Esquivel \u00e8 doppiata da:"}
{"id": "1837161", "revid": "880848", "url": "https://it.wikipedia.org/wiki?curid=1837161", "title": "Mycteria cinerea", "text": "Il tantalo cinereo, Mycteria cinerea, \u00e8 un grosso uccello trampoliere della famiglia delle cicogne, i Ciconiidi.\nDescrizione.\nPu\u00f2 raggiungere una lunghezza di 97\u00a0cm. I sessi sono simili. Il piumaggio \u00e8 completamente bianco, ma la faccia, glabra, \u00e8 rossa e la lunga coda e le copritrici sono verde-nero lucenti.\nDistribuzione.\nQuesta specie vive in Cambogia, in Malaysia Peninsulare e nelle isole indonesiane di Sumatra, Giava, Bali, Sumbawa, Sulawesi e Buton.\nMinacce.\nQuesta specie viene classificata come vulnerabile a causa della distruzione del suo habitat costiero. della caccia e del commercio."}
{"id": "1837162", "revid": "56620", "url": "https://it.wikipedia.org/wiki?curid=1837162", "title": "Karl Vogt", "text": ""}
{"id": "1837164", "revid": "1926649", "url": "https://it.wikipedia.org/wiki?curid=1837164", "title": "Unione Calcio AlbinoLeffe 2005-2006", "text": "Questa pagina raccoglie i dati riguardanti l'Unione Calcio AlbinoLeffe nelle competizioni ufficiali della stagione 2005-2006."}
{"id": "1837166", "revid": "1564499", "url": "https://it.wikipedia.org/wiki?curid=1837166", "title": "Comunit\u00e0 montana Terminio Cervialto", "text": "La Comunit\u00e0 montana Terminio Cervialto si trova in Provincia di Avellino e comprende 18 comuni.\nHa sede nel comune di Montella. Prende il nome dai due monti pi\u00f9 alti: il \"Terminio\" e il \"Cervialto\". Con la perimetrazione regionale del 2008 la Comunit\u00e0 montana \u00e8 passata da 21 comuni a 18 perdendo i comuni di Taurasi, Fontanarosa, Lapio, Sant'Angelo all'Esca, Luogosano.\nLa comunit\u00e0 \u00e8 costituita da 18 comuni:"}
{"id": "1837172", "revid": "228587", "url": "https://it.wikipedia.org/wiki?curid=1837172", "title": "Rubik", "text": ""}
{"id": "1837173", "revid": "1865216", "url": "https://it.wikipedia.org/wiki?curid=1837173", "title": "Procidis", "text": "Procidis \u00e8 uno studio di animazione francese, e una societ\u00e0 di distribuzione, creato da Albert Barill\u00e9."}
{"id": "1837177", "revid": "104458", "url": "https://it.wikipedia.org/wiki?curid=1837177", "title": "Tirsenoi", "text": ""}
{"id": "1837179", "revid": "6923", "url": "https://it.wikipedia.org/wiki?curid=1837179", "title": "Fabio Lupo", "text": "Carriera.\nGiocatore.\nCresciuto nel Francavilla, viene prestato al dove gioca quasi esclusivamente in Primavera. Poi \u00e8 ceduto al Campobasso in Serie B, squadra per la quale compie oltre 100 presenze. In seguito va al dove rimane per quattro stagioni, ottenendo la promozione in Serie A nella stagione 1988-1989 e la vittoria della Coppa Mitropa nel 1990.\nNel 1991 passa all' dove rimane per tre stagioni, contribuendo nell'annata 1991-1992 alla prima storica promozione dei marchigiani in Serie A. Nel primo anno in A dei biancorossi, pur non conquistando la salvezza, chiude la stagione con 5 gol (terzo marcatore stagionale dei biancorossi). Resta coi dorici per 3 stagioni, una in massima serie e due in B, raggiungendo la finale di Coppa Italia 1993-1994 in cui realizza di testa il \"gol della bandiera\" (portando il punteggio sul provvisorio 3-1) nella finale di ritorno contro la , vincitrice per 6 a 1. Ad oggi, \u00e8 l'ultimo giocatore di Serie B ad aver segnato in una finale di Coppa Italia.\nNell'estate 1994 \u00e8 svincolato, salvo trovare a novembre un accordo annuale con l' militante in Serie C1. Chiude la sua carriera in Serie C2 con la maglia del .\nIn carriera ha totalizzato complessivamente 54 presenze e 6 reti in Serie A e 208 presenze e 11 reti in Serie B.\nDirigente.\n\u00c8 stato direttore sportivo di (2003-2005) e (per 3 mesi, venendo licenziato dal presidente Benigni il 10 novembre 2005 dopo un'accesa discussione). dove ha seguito i trasferimenti di Quagliarella, Foggia e Bjelanovic. In seguito passa al (dal dicembre 2005 fino al 2007) e al Torino, dove rimane fino al 2009, anno in cui i granata ottengono la salvezza con 4 giornate d'anticipo.\nDopo una breve parentesi di circa tre mesi al , conclusa con l'esonero per una campagna acquisti invernale ritenuta non soddisfacente, ha rivestito la carica di direttore generale del Bellinzona e dall'estate del 2011 \u00e8 stato il responsabile del settore giovanile della fino all'estate del 2012. A novembre 2013 diviene il nuovo direttore sportivo della , da cui si dimette ad aprile 2014, dopo la retrocessione anticipata in Lega Pro; da agosto 2015 \u00e8 consulente di mercato del Monopoli.\nNel maggio 2016 diviene direttore sportivo del Teramo, venendo esonerato a settembre 2016 a causa degli scarsi risultati (un solo punto in quattro giornate e ultimo posto in classifica). Il 22 giugno 2017 viene scelto come direttore sportivo del Palermo, neoretrocessa in Serie B, venendo esonerato dopo sette mesi da Zamparini che lo accusava di avere poca grinta (il Palermo era al terzo posto in classifica).\nPer la stagione 2019-2020 \u00e8 direttore sportivo del Venezia."}
{"id": "1837180", "revid": "131358", "url": "https://it.wikipedia.org/wiki?curid=1837180", "title": "T\u00falio Humberto Pereira da Costa", "text": ""}
{"id": "1837182", "revid": "278954", "url": "https://it.wikipedia.org/wiki?curid=1837182", "title": "Muin I Zafer", "text": ""}
{"id": "1837183", "revid": "198277", "url": "https://it.wikipedia.org/wiki?curid=1837183", "title": "Pteropus vampyrus", "text": "La volpe volante malese (Pteropus vampyrus ) \u00e8 un pipistrello appartenente alla famiglia degli Pteropodidi, diffuso in Indocina, Indonesia e nell'Arcipelago delle Filippine.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 259 e 340\u00a0mm, la lunghezza dell'avambraccio tra 179 e 220\u00a0mm, la lunghezza delle orecchie tra 28 e 57\u00a0mm, un'apertura alare fino a 1,5\u00a0m e un peso fino a 1,1\u00a0Kg.\n\"P.v. vampyrus\" \u00e8 considerato il pipistrello pi\u00f9 grande del mondo.\nAspetto.\nLa pelliccia \u00e8 corta, leggermente pi\u00f9 lunga ed eretta sulle spalle. Il colore generale del corpo \u00e8 nerastro, il collare varia dal giallo-brunastro al bruno-nerastro. Diversi esemplari sono completamente neri. Sono presenti ciuffi di peli rigidi intorno alle ghiandole situate su ogni lato del collo. Il muso \u00e8 lungo ed affusolato, gli occhi sono grandi. Le orecchie sono lunghe e con una concavit\u00e0 sul bordo posteriore appena sotto l'estremit\u00e0 appuntita. La tibia \u00e8 priva di peli. Le ali sono marroni scure ed attaccate sulla schiena vicine tra loro. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori, leggermente pi\u00f9 sviluppato al centro. Le sottospecie si distinguono dalle dimensioni e dal colore del collare. Le pi\u00f9 piccole sono \"P.v. edulis\" e \"P.v. natunae\". Il cariotipo \u00e8 2n=38 FNa=72.\nBiologia.\nComportamento.\nSi rifugia sopra grandi alberi spogliati del fogliame, dove forma colonie rumorose di diverse migliaia di individui che \u00e8 facile vedere alzarsi in volo in grandi stormi verso l'ora del tramonto quasi oscurando il cielo. Pu\u00f2 volare giornalmente per oltre 50\u00a0km per raggiungere localit\u00e0 dove nutrirsi, solitamente verso il tramonto per poi tornare ai siti di riposo prima dell'alba. Effettua migrazioni stagionali legate alla disponibilit\u00e0 di frutta. In alcune parti del suo areale \u00e8 cacciato intensamente per la sua carne.\nAlimentazione.\nSi nutre principalmente di nettare, frutti e fiori di Durian. La dieta include anche frutti di Rambutan, Langsat, specie di \"Ficus\", Mango, Banana ed altra frutta coltivata.\nRiproduzione.\nNelle Filippine le femmine danno alla luce un piccolo all'anno, tra aprile e maggio. In Thailandia e Malaysia i piccoli nascono tra marzo e aprile e rimangono con le loro madri per 2-3 mesi. L'aspettativa di vita \u00e8 di circa 15 anni.\nDistribuzione e habitat.\nQuesta specie \u00e8 diffusa in Indocina, Sumatra, Giava, Borneo, Isole della Sonda e nell'Arcipelago delle Filippine.\nVive nelle foreste primarie, secondarie e mangrovie, ma anche frutteti e piantagioni di Palma da Cocco, fino a 1.250 metri di altitudine.\nTassonomia.\nSono state riconosciute 6 sottospecie:\nUn individuo catturato nella provincia cinese centrale dello Shaanxi potrebbe essere stato introdotto accidentalmente.\nAltre specie simpatriche dello stesso genere: \"P. Lylei\", \"P. hypomelanus\", \"P. lombocensis\", \"P. griseus\", \"P. alecto\", \"P. pumilus\".\nStato di conservazione.\nLa IUCN Red List, considerato il lento declino della specie dovuto alla caccia e al degrado del suo habitat, classifica \"P. vampyrus\" come specie prossima alla minaccia (NT)."}
{"id": "1837197", "revid": "729019", "url": "https://it.wikipedia.org/wiki?curid=1837197", "title": "Plymouth (Indiana)", "text": "Plymouth \u00e8 un comune degli Stati Uniti d'America, capoluogo della Contea di Marshall, nello Stato dell'Indiana. Secondo il censimento del 2000, la popolazione \u00e8 di 9.840 residenti, passati a 10.985 secondo una stima del 2007. Nel 1926 era il luogo di nascita per il primo grande centro per la rivendita al dettaglio, ora defunto, Montgomery Wards.\nStoria.\nLa citt\u00e0 ebbe origine nel 1826 attraverso un trattato con la trib\u00f9 Potowatomi laddove una striscia di terra, su cui costruire una strada per collegare il fiume Ohio al lago Michigan, fu ceduto al governo statunitense.\nA febbraio del 1851, Plymouth divenne un municipio con una popolazione di 600. Superato un certo numero di abitanti, fu riconosciuto come citt\u00e0 il 25 aprile 1873. Dopodich\u00e9 fu nominato dal Partito Democratico ed eletto come primo sindaco della citt\u00e0 l'onorevole Horace Corbin."}
{"id": "1837199", "revid": "767487", "url": "https://it.wikipedia.org/wiki?curid=1837199", "title": "Destinazione Parigi", "text": "\"Destinazione Parigi (The Happy Road)\" \u00e8 un film del 1957 diretto e interpretato da Gene Kelly.\nTrama.\nUn padre americano, trasferitosi da poco in Francia per affari, \u00e8 alla ricerca di suo figlio, il quale - fuggito da un collegio svizzero - desidera raggiungere Parigi per convincere il padre a tenerlo con s\u00e9. La cosa si complica, perch\u00e9 insieme al ragazzino, scappa anche una bambina che desidera rivedere e stare per sempre con la propria mamma francese. Da qui sorgono situazioni e scenari inattesi.\nCuriosit\u00e0.\nLa scena iniziale e della grande confusione di bambini \u00e8 stata girata in Francia, luogo dove \u00e8 ambientato il film, presso la cittadina della Borgogna di Semur-en-Auxois."}
{"id": "1837207", "revid": "578906", "url": "https://it.wikipedia.org/wiki?curid=1837207", "title": "Lex Aternia Tarpeia", "text": " \nLa Lex Aternia Tarpeia de multis (o semplicemente Lex Aternia Tarpeia) \u00e8 una legge romana del 454 a.C. che regolava il pagamento di multe e ammende. Fu votata dai comizi centuriati su proposta dei consoli Spurio Tarpeio Montano Capitolino e Aulo Aternio Varo Fontinale, dai quali prende il nome.\nIl contesto storico-politico.\nL'anno del consolato di questi due magistrati e della promulgazione della legge si inserisce in un'epoca di forti tensioni fra i tribuni della plebe e l'aristocrazia patrizia. I consoli uscenti Tito Romilio Roco Vaticano e Caio Veturio Cicurino erano stati colpiti da pesanti ammende votate dai magistrati plebei per aver privato i loro soldati della spartizione del bottino in occasione di una vittoria sugli Equi. Stando alla tradizione di Dionigi, sembrerebbe che la \"lex Aternia Tarpeia\" sia stata introdotta proprio in conseguenza di questo episodio per far fronte all'abuso sanzionatorio dei tribuni e degli edili plebei. Dionigi non menziona la \"lex\" specificamente come \"lex Aternia Tarpeia\", ma parla genericamente di una \"lex\" \"centuriata\" fatta approvare dai consoli di quell'anno, che lui riferisce essere appunto Aternio (che per\u00f2 \u00e8 menzionato dallo storico di Alicarnasso come \"Terminio\") e Tarpeio. Nella tradizione di Tito Livio il contesto politico di contrasto tra magistrature plebee e patriziato \u00e8 riportato in termini sostanzialmente coincidenti, ma non \u00e8 presente alcuna menzione dell'approvazione della \"lex\". Esplicite menzioni alla legge sono invece presenti nelle tradizioni di Cicerone, di Aulo Gellio e di Festo, che per\u00f2 non fanno alcun riferimento al contesto storico che avrebbe condotto alla sua introduzione.\nIl contenuto normativo della \"lex Aternia Tarpeia\".\nSe \u00e8 pacifico che la \"lex\" regolamentasse in qualche modo il pagamento di multe e ammende, le tradizioni differiscono parecchio con riguardo al suo preciso contenuto normativo.\nQuasi nulla viene riferito da Cicerone, che si limita a riportare che fosse una \"lex\" in materia di multe molto apprezzata. \nSecondo Aulo Gellio la \"lex Aternia Tarpeia\" avrebbe stabilito una scala di equivalenza in assi per il preesistente limite della c.d. \"multa suprema\"; infatti fino a quel momento le ammende erano state pagate in bestiame, con un ammontare massimo (\"multa\" \"suprema\") di due ovini e trenta bovini al giorno e un ammontare minimo di un ovino. La qualit\u00e0 del bestiame per\u00f2 non era omogenea, il che provocava delle disuguaglianze nel pagamento delle sanzioni. La nuova legge avrebbe quindi provveduto cos\u00ec a correggere questo difetto stabilendo una scala di equivalenza in moneta: dieci assi per un ovino e cento assi per un bovino.\nSostanzialmente coincidente \u00e8 la ricostruzione riportata da Festo che appunto attribuisce alla \"lex Aternia Tarpeia\" l'introduzione della scala di equivalenza in assi, negli stessi termini riferiti da Gellio, e di conseguenza la definizione dell'importo della \"multa maxima\" (cos\u00ec Festo si riferisce al limite che Gellio chiama \"multa suprema\") in 3020 assi (equivalenti a trenta bovini e due ovini).\nLa stessa scala di equivalenza \u00e8 riportata anche da Plutarco, il quale per\u00f2, non facendo alcuna menzione della \"lex Aternia Tarpeia\", attribuisce tale introduzione normativa genericamente ad una \"lex\" successiva alla \"lex Valeria de provocatione\" del 509 a.C., intervenuta appunto per risolvere il problema della disomogeneit\u00e0 qualitativa dei capi di bestiame.\nStando alla ricostruzione che emerge dalle tradizioni di Gellio, Festo e Plutarco, si potrebbe quindi ritenere che i consoli abbiano voluto semplificare (consentendo il ricorso allo strumento monetario per valore equivalente) il pagamento delle sanzioni pecuniarie, sempre pi\u00f9 spesso irrogate dai magistrati plebei (tribuni ed edili) ai danni dei patrizi che, nello svolgimento delle loro funzioni magistratuali, avevano preso decisioni molto impopolari in seno alla comunit\u00e0 plebea.\nMolto diversa \u00e8 per\u00f2 la tradizione di Dionigi, che pure \u00e8 la fonte che riporta con maggiore dettaglio il contesto politico dell'introduzione legislativa; secondo lo storico di Alicarnasso la \"lex\" proposta avrebbe previsto l'introduzione del limite massimo di trenta (non due) ovini e due (non trenta) bovini al fine di circoscrivere i margini di discrezionalit\u00e0 sanzionatoria da parte delle magistrature plebee. \nQuindi se nella ricostruzione degli altri autori il limite della \"multa suprema\"/\"maxima\" si intende preesistente alla \"lex Aternia Tarpeia\", che appunto si sarebbe limitata ad introdurre la scala di equivalenza in moneta, in quella di Dionigi la \"lex\" avrebbe invece introdotto proprio il limite massimo dell'importo in bestiame e non la scala di equivalenza in assi. \nCoerenti con tale tradizione appaiono i succinti riferimenti di Cicerone che, dopo essersi limitato a dire che la \"lex Aternia Tarpeia\" fosse in materia di multe, aggiunge che una \"lex\" successiva, la \"lex Iulia Papira de multarum aestimatione\" del 430 a.C., avrebbe consentito il riscatto del bestiame con somme di denaro per facilitare il pagamento di sanzioni di elevato importo pecuniario, lasciando intendere che la scala di equivalenza in moneta non fosse stata quindi introdotta dalla precedente \"lex Aternia Tarpeia\".\nLa dottrina romanistica (che comunque ha rilevato varie criticit\u00e0 nella tradizione di Dionigi) ha sdrammatizzato la questione rilevando, da un lato, come potesse essersi reso necessario riaffermare il limite massimo all'importo delle sanzioni pecuniarie e, dall'altro lato, come la \"lex Iulia Papiria\" abbia potuto rendere obbligatorio il riscatto in moneta per valore equivalente, che la \"lex Aternia Tarpeia\" si era limitata a rendere possibile a mero titolo facoltativo, in risposta a ragioni di interesse contabile/finanziario dell'erario che poteva preferire l'incasso degli importi in moneta comportando quest'ultima vari vantaggi logistici: da un lato la moneta non esponeva a costi di manutenzione e gestione e a rischi da deperimento e da disomogeneit\u00e0 qualitativa propri del bestiame, e dall'altro l'incameramento di valuta risultava nella pratica pi\u00f9 semplice.\nIn questa prospettiva la \"lex Aternia Tarpeia\" potrebbe aver riaffermato il limite massimo della multa, come riportato da Dionigi, per via del fatto che spesso esso veniva disatteso, e allo stesso tempo aver per la prima volta introdotto una scala di equivalenza in assi, come riportato da Gellio e Festo, mentre la \"lex Iulia Papira\" sarebbe tornata sulla questione, come ripotato da Cicerone, per rendere obbligatorio e definitivo il sistema del riscatto in moneta in favore dell'erario.\nI rapporti con la \"lex Menenia Sestia\".\nA causa della tradizione confusa e contrastante delle fonti, la dottrina romanistica si \u00e8 dovuta cimentare nella definizione dei rapporti tra la \"lex Aternia Tarpeia\" e la \"lex Menenia Sestia\" che risultano introdotte nella medesima materia \"de multis\" nel giro di pochi anni (la \"lex Menenia Sestia\" \u00e8 stata introdotta nel 452 a.C., appena due anni dopo la \"lex Aternia Tarpeia\").\nIl nocciolo del problema \u00e8 dato dal fatto che l'unica fonte che riporta il contenuto normativo della \"lex Menenia Sestia\" \u00e8 Festo, il quale per\u00f2 evidentemente sembra aver fatto confusione tra le due \"leges\" perch\u00e9 riporta che la \"lex\" \"Menenia Sestia\" avrebbe introdotto il limite, in bestiame, della \"multa maxima\" e che la \"lex Aternia Tarpeia\" lo avrebbe successivamente munito di scala di equivalenza in moneta. Tale ricostruzione contrasta per\u00f2 con il fatto che stando alle altre fonti il consolato di Tito Menenio Lanato e Publio Sestio Capitone, latori della \"lex Menenia Sestia\", avrebbe avuto luogo solo nel 452 a.C., e quindi ben due anni dopo l'introduzione della \"lex Aternia Tarpeia\" che secondo Festo avrebbe dovuto integrarla.\nLe ipotesi della dottrina sono varie: la \"lex Menenia Sestia\" potrebbe aver costituito un doppione o una riaffermazione della norma gi\u00e0 introdotta dalla \"lex Aternia Tarpeia\", oppure potrebbe averla emendata o integrata, anche se risulta complesso determinare precisamente in che modo.\nI rapporti con l'istituto della \"provocatio ad populum\".\nLa questione nasce dal fatto che nessuna fonte riporta quali strumenti, ai sensi della \"lex Aternia Tarpeia\", fossero adoperabili nel caso della violazione da parte dei magistrati del limite della \"multa suprema\"/\"maxima\". La dottrina si \u00e8 quindi interrogata sulla possibilit\u00e0 che a seguito dell'introduzione della \"lex Aternia Tarpeia\" si sia affermata l'applicabilit\u00e0 della \"provocatio ad populum\" avverso provvedimenti sanzionatori pecuniari di importo superiore al limite massimo.\nCasi di \"provocatio\" esperita avverso multe sono effettivamente riportati, ma essi sono assai tardi rispetto all'introduzione della \"lex Aternia Tarpeia\"; inoltre, se si presta fede alla tradizione di Dionigi si dovrebbe intendere che la \"lex\" sia stata introdotta anzitutto per limitare l'arbitrio delle magistrature plebee, che, secondo la ricostruzione pi\u00f9 diffusa in dottrina, non erano soggette alla \"provocatio\", istituto di origine patrizia introdotto per limitare l\"'imperium\" magistratuale e non la \"summa coercendi potestas\" tribunizia.\nResta comunque molto probabile (questa \u00e8 l'opinione pi\u00f9 diffusa in dottrina al netto di autorevoli posizioni contrarie) che la \"lex Aternia Tarpeia\" abbia potuto costituire il momento genetico dello sviluppo normativo che port\u00f2 all'estensione dell'ambito applicativo della \"provocatio\" ai provvedimenti multatici, anche se tale sviluppo pu\u00f2 poi essersi venuto a realizzare concretamente per consolidamento nell'ambito di \"leges\" successive o in via di prassi. D'altronde che il limite della multa \"suprema\"/\"maxima\" fosse assoluto e non potesse essere superato nemmeno demandando la decisione alle assemblee popolari, in un ordinamento in cui era invece consentito a tali condizioni irrogare pene addirittura di natura capitale, pare assai improbabile."}
{"id": "1837208", "revid": "3082", "url": "https://it.wikipedia.org/wiki?curid=1837208", "title": "Guerra romano-sasanide del 502-506", "text": ""}
{"id": "1837215", "revid": "767487", "url": "https://it.wikipedia.org/wiki?curid=1837215", "title": "Anita Ward", "text": "Biografia.\nPrima di diventare una cantante, Anita Ward consegu\u00ec una laurea in psicologia al Rust College di Holly Springs (Mississippi) e lavor\u00f2 come insegnante. Durante la registrazione del suo primo album nel 1979, il proprietario della casa discografica, Frederick Knight, le parl\u00f2 di una canzone che aveva scritto un anno prima per la cantante Stacy Lattisaw. Anita non grad\u00ec molto il brano, ma Knight insistette perch\u00e9 riteneva che c'era bisogno di una canzone che seguisse il trend della disco music in voga all'epoca per ottenere successo, cosicch\u00e9 ella cedette ed accett\u00f2 di cantarlo. Il brano, incentrato sulle conversazioni al telefono tra i giovani, venne riarrangiato e il risultato fu il singolo \"Ring My Bell\", che ottenne il primo posto nelle classifiche musicali del 1979 di alcuni stati USA. Sfortunatamente, successive dispute con Knight, un grave incidente stradale e il calo di interesse generale verso la disco music bloccarono la carriera di Anita Ward, relegandola tra i cosiddetti One-hit wonder.\nAnni dopo, nel 1989, la Ward incise l'album \"Wherever There's Love\". Registrato negli States, fu pubblicato solo in pochi paesi a causa della mancanza di distributori locali. Non ebbe comunque successo.\nIl 31 dicembre 2002 la Ward si esib\u00ec dal vivo a New York presso la Times Square. Fece altrettanto la notte di Capodanno 2005, a Beale Street nel Memphis (Tennessee).\nAltre apparizioni dal vivo si sono susseguite a Zagabria, Croazia il 4 gennaio 2006, la notte precedente l'FIS World Cup, la competizione di slalom che si teneva presso Sljeme.\nAll'inizio del 2011, Anita Ward \u00e8 tornata in sala di registrazione per un nuovo album chiamato \"It's My Night\". L'omonimo singolo di traino \u00e8 stato distribuito su iTunes il 20 maggio 2011. Il produttore \u00e8 Gilflo."}
{"id": "1837219", "revid": "125895834", "url": "https://it.wikipedia.org/wiki?curid=1837219", "title": "Motore Renault Type F", "text": "Con la sigla Type F (F per fonte), si intende una famiglia di motori a scoppio e motori diesel prodotti dal 1982 al 2016 dalla Casa automobilistica francese Renault. A partire dal 2012, poi, viene prodotto su licenza dalla giapponese Suzuki, che lo utilizzava gi\u00e0 dal 2005.\nCaratteristiche e versioni.\nI motori della famiglia \"Type F\" hanno debuttato nel 1983 sulle versioni di lusso della gamma Renault 9. La lettera F sta per \"Fonte\" che in francese significa ghisa, poich\u00e9 di questo materiale \u00e8 fatto il monoblocco, su quasi tutte le versioni e sottoversioni, eccezion fatta per gli ultimi 2 litri bialbero, prodotti a partire dal 1998, che hanno il basamento in lega leggera.&lt;br&gt;\nLa famiglia \"Type F\" \u00e8 una famiglia di motori di fascia media, utilizzati sia su versioni di punta di modelli di fascia bassa, sia su versioni di met\u00e0 gamma di modelli di fascia media o medio-alta. Il range dei motori \"Type F\" spazia in genere dai 1.7 ai 2 litri, ma per alcuni mercati ne \u00e8 stata realizzata anche una versione minore, da 1.4 litri (da non confondere con il motore 1.4 della famiglia Cl\u00e9on).\nLe caratteristiche salienti dei motori della famiglia \"Type F\" sono le seguenti:\nLa distribuzione poteva essere ad un albero a camme in testa, con testata a due valvole per cilindro, oppure bialbero con testata a 4 valvole per cilindro.&lt;br&gt;\nL'alimentazione poteva essere a carburatore oppure ad iniezione elettronica.&lt;br&gt;\nI motore della famiglia \"Type F\" sono riusciti, con qualche modifica, a soddisfare via via le normative Euro1, Euro 2 ed Euro 3.&lt;br&gt;\nSolo a partire da met\u00e0 anni ottanta, i motori \"Type F\" sono stati proposti anche sulla normale produzione automobilistica.&lt;br&gt;\nI motori \"Fonte\" hanno rappresentato la spina dorsale della produzione motoristica Renault durante gli anni novanta e gran parte del decennio precedente e di quello successivo. Tali motori sono stati utilizzati anche su numerosi modelli della svedese Volvo, che per diversi anni \u00e8 stata in stretti rapporti con la Casa francese per quanto riguarda lo scambio di motori. &lt;br&gt;\nDi seguito vengono riportate descrizioni pi\u00f9 dettagliate dei motori \"Type F\", che comprendono anche due versioni a gasolio] .\nType FxN: 1721 cm\u00b3.\nQuesto motore, proposto in pi\u00f9 varianti, \u00e8 stato il primo motore \"Type F\" ad esordire ed ha rappresentato uno dei motori base nella produzione motoristica Renault degli anni '80. Era caratterizzato da misure di alesaggio e corsa rispettivamente pari ad 81x83.5 mm, per una cilindrata totale di 1721\u00a0cm\u00b3. Questo motore ha trovato largamente applicazione anche in diversi modelli della svedese Volvo, presso la quale il propulsore era noto con la sigla B172.\nType F2N.\nLa prima variante in ordine cronologico del 1.7 Renault \u00e8 stata introdotta nel 1983. Era alimentata da un carburatore doppio corpo, che poteva essere un \"Weber\" o un \"Solex\", a seconda dei modelli su cui il motore veniva montato. A sua volta, il motore \"F2N\" \u00e8 stato proposto in due sottovarianti. &lt;br&gt;\nLa variante di base, dalla quale sarebbero state derivate le altre, era caratterizzata da un rapporto di compressione pari a 9.2:1, era alimentata da un carburatore \"Weber\" 28-32 ed erogava una potenza massima di 83 CV a 5000 giri/min ed una coppia massima di 135 N m a 3250 giri/min. \u00c8 stata montata su:\nLa seconda sottovariante era alimentata invece da un carburatore Solex e, grazie ad un rapporto di compressione portato a 10:1, la potenza crebbe fino a potenze comprese tra 90 e 95 CV (a seconda delle applicazioni) a 5500 giri/min, con coppia massima di 138 N m a 3000 giri/min. Cos\u00ec configurato, tale motore \u00e8 stato montato su:\nUna terza sottovariante era meno potente delle prime due e poteva erogare fino a 76 CV a 5000 giri/min, con una coppia massima di 128 Nm a 3250 giri/min. Tale motorizzazione ha trovato applicazione sotto il cofano della \"Renault 21 TL\" (1986-89).\nType F3N.\nNella seconda met\u00e0 degli anni '80 \u00e8 stata proposta anche una variante ad iniezione elettronica del motore \"F2N\", che ha preso il nome di F3N. &lt;br&gt; Il motore \"F3N\" \u00e8 stato proposto in tre sottovarianti, una ad iniezione elettronica single point, una ad iniezione elettronica multipoint ed una sovralimentata mediante turbocompressore. &lt;br&gt;\nLe caratteristiche principali dei motori F3N sono riportate nella seguente tabella:\nUn'altra variante di questo motore erogava solo 73 CV ed era montata sulle \"Renault 19\" previste per alcuni mercati europei, tra cui quello tedesco.\nType F1N.\nQuesta \u00e8 una variante semplificata delle prime due varianti. La semplificazione stava nel tipo di alimentazione, che stavolta utilizzava un carburatore monocorpo, grazie al quale la potenza massima raggiungeva 76 CV a 5000 giri/min e la coppia massima era di 129 N m a 3250 giri/min. Questo motore \u00e8 stato montato sulla Renault 21 TL (1986-90) e sulle \"Renault 19 GTS\" e \"TSE\" destinate ad alcuni mercati.&lt;br&gt;\nUna sottovariante dell'unit\u00e0 \"F1N\" risultava ulteriormente depotenziata, poich\u00e9 la sua potenza massima era di 70 CV. Tale unit\u00e0 motrice \u00e8 stata montata sui Renault Trafic 1.7 prodotti dal 1992 al 1994.\nType FxM: 1596 cm\u00b3.\nDietro questa la sigla generica FxM si nascondono in realt\u00e0 due motori molto diversi, poich\u00e9 uno \u00e8 a benzina e l'altro \u00e8 a gasolio. La base \u00e8 in realt\u00e0 assai simile, poich\u00e9 le misure di alesaggio e corsa sono in entrambi i casi di 78x83.5\u00a0mm, per una cilindrata di 1596\u00a0cm\u00b3. Cambiano molti altri parametri, come per esempio il rapporto di compressione, ed altre caratteristiche fisiche, come per esempio l'assenza delle candele nella versione diesel.&lt;br&gt;\nQuesti due motori sono nati sulla base delle unit\u00e0 \"FxN\" da 1.7 litri, delle quali \u00e8 stata ridotta di 3\u00a0mm la misura della'alesaggio.&lt;br&gt;\nDi seguito vengono illustrate le caratteristiche dei due motori appartenenti a questa sotto-categoria.\nType F8M.\nQuesta sigla indica la variante a gasolio, la prima delle due a debuttare sotto il cofano di una vettura. In questa unit\u00e0 motrice, il rapporto di compressione era di 22.5:1 e l'alimentazione era ad iniezione indiretta. La potenza massima raggiungeva 55 CV a 4800 giri/min, mentre la coppia massima era di 100 N m a 2250 giri/min. Questo motore \u00e8 stato montato su:\nType F3M.\nQuesto motore \u00e8 la variante a benzina e deriva dall'equivalente unit\u00e0 a gasolio: era caratterizzato da un rapporto di compressione di 10:1 e dall'alimentazione ad iniezione elettronica multipoint, gestita da una centralina Siemens-Bendix F3B. Questo motore erogava una potenza massima di 83 CV a 5500 giri/min ed una coppia massima di 125 N m a 4000 giri/min. \u00c8 stato montato sulle \"Volvo 440\" e \"460 1.6i GLE\", prodotte entrambe dal 1993 al 1996.\nType F7P: 1764 cm\u00b3.\nIntrodotto nel 1991, questo motore rappresenta la prima unit\u00e0 motrice Renault di grande serie con distribuzione a 4 valvole per cilindro e doppio asse a camme in testa. Si differenzia dai motori \"Type F\" introdotti precedentemente per la testata a camere di scoppio emisferiche con valvole disposte di conseguenza a V. Tale nuova conformazione delle camere di scoppio garantisce una migliore combustione della miscela aria/benzina e quindi anche prestazioni migliori. &lt;br&gt;\nOltre a ci\u00f2 a ci\u00f2, va detto che il motore F7P nasce anch'esso sulla base dell'unit\u00e0 \"F3M\", poich\u00e9 mantiene intatta la misura della corsa, ma ne aumenta l'alesaggio da 81 ad 82\u00a0mm, con conseguente aumento della cilindrata da 1721 a 1764\u00a0cm\u00b3.&lt;br&gt;\nQuest'unit\u00e0 propulsiva era caratterizzata dall'alimentazione ad iniezione elettronica multipoint e da un rapporto di compressione pari a 10.7:1. Con queste caratteristiche, la potenza massima raggiungeva 137 CV a 6500 giri/min e la coppia massima era di 158 Nm a 4250 giri/min. Tale motore \u00e8 stato montato su:\nVa aggiunto che a partire dal 1\u00ba gennaio 1993, a causa dell'obbligo legale di dotare tutte le auto nuove di catalizzatore, tale motore ha subito un lievissimo calo prestazionale, passando da 137 a 135 CV.\nType F3P: 1794 cm\u00b3.\nIL motore F3P \u00e8 nato poco dopo l'unit\u00e0 precedente, la \"F7P\". Anch'esso \u00e8 un 1.8, come il motore \"F7P\", ma rispetto a quest'ultimo presenta delle differenze notevoli. Prima di tutto la testata non \u00e8 a camere di scoppio emisferiche con valvole a V, ma utilizza delle camere di scoppio pi\u00f9 convenzionali con valvole parallele. Per questo motivo, il motore \"F3P\" ha delle caratteristiche prestazionali inferiori. Inoltre, anche dal punto di vista dimensionale esistono differenze molto significative, che si traducono principalmente nella misura dell'alesaggio, pari ad 82.7\u00a0mm (contro gli 82\u00a0mm dell'unit\u00e0 \"F7P\" e gli 81\u00a0mm dell'unit\u00e0). Sempre invariata ad 83.5\u00a0mm la misura della corsa. Perci\u00f2 il monoblocco \u00e8 in comune con le altre unit\u00e0 motrici, a parte le modifiche all'alesaggio. La cilindrata totale del motore \"F3P\" \u00e8 di 1794\u00a0cm\u00b3. La distribuzione \u00e8 monoalbero con due valvole per cilindro. Tale motore \u00e8 stato proposto in due varianti fondamentali.&lt;br&gt;\nLa prima variante era caratterizzata da un rapporto di compressione pari a 9.7:1 e dall'alimentazione ad iniezione elettronica single-point, che consente al motore di erogare una potenza massima di 93 CV a 5750 giri/min, con coppia massima di 142 N m a 2750 giri/min. Tale variante \u00e8 stata montata su:\nLa seconda variante si differenzia dalla prima per la presenza dell'iniezione elettronica multipoint e per il rapporto di compressione innalzato a 9.8:1. La potenza massima raggiunge cos\u00ec 110 CV a 5500 giri/min, con un picco di coppia pari a 160 N m a 4250 giri/min.&lt;br&gt;\nQuesto motore \u00e8 stato montato su:\nType F4P: 1783 cm\u00b3.\nDopo il 1.8 \"F7P\" del 1991 ed il 1.8 \"F3P\" del 1992, ecco un altro 1.8 appartenente alla famiglia \"Fonte\". Questo motore nasce sulla base del 1.8 \"F3P\", del quale \u00e8 stata accorciata leggermente la misura della corsa, portandola da 83.5 ad 83\u00a0mm. L'alesaggio \u00e8 rimasto invariato. Con queste modifiche la cilindrata totale \u00e8 scesa anch'essa leggermente ed \u00e8 di 1783\u00a0cm\u00b3. Il motore \"F4P\" \u00e8 stato proposto in due varianti fondamentali, tutte con alimentazione ad iniezione elettronica multipoint. &lt;br&gt;\nLa prima variante era caratterizzata dalla distribuzione monoalbero a due valvole per cilindro e dal rapporto di compressione pari a 9.7:1. La potenza massima era di 93 CV a 5000 giri/min, vale a dire la stessa potenza dell'unit\u00e0 \"F3P\" di base, ma raggiunta questa volta ad un regime inferiore. La coppia \u00e8 di 153 N m, disponibili gi\u00e0 a 2500 giri/min. Questo motore \u00e8 stato montato su:\nLa seconda variante, denominata F4PC, \u00e8 caratterizzata invece da diverse novit\u00e0, consistenti nella distribuzione bialbero in testa a quattro valvole per cilindro, ma anche nel dispositivo di fasatura variabile della distribuzione stessa. La potenza massima raggiunge cos\u00ec 120 CV a 5750 giri/min, con un picco di coppia pari a 170 N m a 3750 giri/min. \u00c8 stata montata su:\nUna terza variante fu leggermente depotenziata, raggiungendo cos\u00ec i 116 CV a 5750 giri/min, con coppia massima di 158 Nm a 3750 giri/min. Venne montata sotto il cofano della Renault Sc\u00e9nic I 1.8 16v (2001-03).\nType FxR: 1998 cm\u00b3.\nIl motore \"Fonte\" da 2 litri ha debuttato nella seconda met\u00e0 del 1993 sotto il cofano della \"Renault Clio WIlliams\", una piccola sportiva, versione di punta nella gamma della prima serie della Clio, entrata a pieno merito nel cuore degli appassionati. Questo motore \u00e8 servito da base per le successive innumerevoli evoluzioni e variazioni sul tema. Il 2 litri \"Fonte\" nacque dal deciso allungamento della corsa dei cilindri, corsa che fu portata da 83.5 a 93\u00a0mm, mantenendo invariato ad 82.7\u00a0mm l'alesaggio, per una cilindrata pari a 1998\u00a0cm\u00b3. Il 2 litri \"Fonte\" o \"Type F\" \u00e8 stato proposto in tre varianti fondamentali, le quali hanno conosciuto anche alcune sotto-evoluzioni, specie nelle versioni pi\u00f9 spinte.\nType F3R.\nLa versione F3R \u00e8 stata la prima a debuttare (nella produzione Volvo). Sul monoblocco in ghisa con cilindri da 82.7x93 mm, tipico dei motori \"Fonte\" da 2 litri, \u00e8 stata montata una testata di tipo convenzionale, con camere di scoppio Heron e valvole parallele (due per cilindro). Il rapporto di compressione, poi, \u00e8 sceso a 9.5:1. La potenza massima \u00e8 quindi di 115 CV a 5250 giri/min, con una coppia massima di 168 N m a 3500 giri/min. Questo motore \u00e8 stato montato su:\nType F7R.\nQuesta sottovariante \u00e8 in pratica la versione bialbero della \"F3R\", ma non solo: altre differenze sostanziali esistono tra le due unit\u00e0 motrici, prima fra tutte la testata a camere di scoppio emisferiche ed \u00e8 decisamente aumentato il rapporto di compressione, portato a 12:1. La distribuzione era bialbero in testa a quattro valvole per cilindro e l'alimentazione ad iniezione elettronica multipoint era affidata ad una centralina \"Bendix Fenix 3A\". Questo motore raggiungeva una potenza massima di 147 CV a 6100 giri/min, con una coppia massima di 185 N m a 4500 giri/min. \u00c8 stato montato su:\nType F5R.\nQuesta variante era caratterizzata dal fatto di utilizzare l'iniezione diretta. In questo modo, la potenza massima raggiungeva 140 CV a 6000 giri/min, mentre la coppia massima raggiungeva 203 N m. Questa motorizzazione \u00e8 stata utilizzata sulla \"Renault Laguna 2.0 16V IDE\", prodotta dal 2001 al 2003.\nType F4R.\nLa terza ed ultima evoluzione del 2 litri \"Fonte\" manteneva la distribuzione a 4 valvole per cilindro, sebbene non si tratti esattamente della stessa unit\u00e0 motrice bialbero utilizzata a met\u00e0 degli anni '90. Rispetto a quest'ultima, dalla quale comunque deriva, i motori F4R presentano numerose modifiche volte all'ottimizzazione delle prestazioni e alla riduzione dei consumi. Le misure dei cilindri e della cilindrata sono identiche a quelle del 2 litri \"F7R\", anche se la testata \u00e8 a sedici valvole, e perci\u00f2 anche con pistoni specifici con nicchie appositamente ricavate. Il 2 litri \"F4R\" \u00e8 stato proposto in pi\u00f9 sottovarianti, tutte con distribuzione bialbero in testa a 4 valvole per cilindro con fasatura variabile, e tutte con alimentazione ad iniezione elettronica multipoint.&lt;br&gt;\nLa prima sottovariante, a rigor di logica, non dovrebbe essere inclusa tra i motori \"Fonte\", poich\u00e9 per il monoblocco, da sempre realizzato in ghisa, si scelse stavolta di realizzarlo in lega leggera come la testata. Tale motore \u00e8 andato a sostituire il 2 litri bialbero N7Q di origine Volvo. Introdotta nel 1998, questa variante del motore \"F4R\" \u00e8 caratterizzata da un rapporto di compressione pari a 9.8:1, da una potenza massima di 140 CV a 5500 giri/min (in seguito scesi a 138 e in certi casi anche a 135 su alcuni modelli) e da una coppia massima di 188 N m a 3750 giri/min. Questa sottovariante \u00e8 stata montata su numerosi modelli, tra la fine degli anni '90 e gli inizi degli anni 2000. Ma anche negli anni seguenti, tale motore ha conosciuto diverse applicazioni, sebbene via via sempre pi\u00f9 rare. Nel 2020 sono ancora presenti varianti da 143 CV in alcuni modelli pensati per il mercato russo.\nLa seconda variante, aspirata ma molto pi\u00f9 spinta, \u00e8 l'unica unit\u00e0 \"F4R\" a rimanere ancorata ai dettami dei precedenti motori \"Fonte\", poich\u00e9 \u00e8 l'unico motore \"F4R\" dotato di basamento in ghisa. Di fatto \u00e8 un'evoluzione del motore \"F7R\". Di quest'ultimo sono stati rivisti i collettori, sia di aspirazione che di scarico, la testata e la distribuzione, con nuovi parametri di fasatura. Tale fasatura era comunque variabile sul lato aspirazione grazie al nuovo dispositivo variatore di fase. Inoltre, le valvole sono realizzate in una nuova lega, pi\u00f9 resistente alle maggiori sollecitazioni e le candele sono dotate di elettrodo al platino.&lt;br&gt;\nCon un rapporto di compressione di 11:1, la potenza massima raggiunge 172 CV a 6250 giri/min, con coppia massima di 200 N m a 5400 giri/min. A partire dal 2001, tale motore \u00e8 stato ulteriormente rivisto, arrivando ad erogare ben 182 CV. In ogni caso, questo motore \u00e8 finito sotto il cofano di un unico modello, ossia la Renault Clio Mk2 2.0 16V RS (2000-2004).\nLa terza sottovariante del 2 litri \"F4R\" \u00e8 nota anche come F4R-RS, ed \u00e8 un'evoluzione del gi\u00e0 spinto 2 litri bialbero visto poco sopra, anche se il basamento in lega leggera lo accosta anche agli altri motori \"F4R\". Partendo da tale base, sono state ulteriormente ottimizzate le geometrie dei condotti di aspirazione e di scarico, \u00e8 stata rivista ancora di pi\u00f9 la distribuzione e l'alzata delle valvole, che \u00e8 stata incrementata (in particolare, l'incremento \u00e8 stato da 9 ad 11.5\u00a0mm). Ed ancora, l'accensione \u00e8 stata affidata a quattro bobine singole. In questo motore si ritrova anche la fasatura variabile sul lato aspirazione. Con un rapporto di compressione innalzato ad 11.5:1, la potenza massima lievita a ben 200 CV a 7250 giri/min, facendo di questo motore il primo aspirato stradale Renault a superare la soglia dei 100 CV/litro. Notevole anche la coppia, il cui valore massimo di 215 N m \u00e8 per\u00f2 disponibile decisamente in alto, a 5550 giri/min. Questo motore \u00e8 stato montato sulla Renault Clio Mk3 2.0 RS, prodotta a partire dal 2006. Nel 2009, questo motore ha ricevuto un leggerissimo aumento di potenza, portandosi a 203 CV.\nLa quarta ed ultima sottovariante del 2 litri \"F4R\", siglata F4R-T, \u00e8 caratterizzata in primo luogo dalla sovralimentazione mediante turbocompressore, normale o twin-scroll a seconda dei casi, la quale \u00e8 stata proposta in numerosi livelli di potenza. Questa motorizzazione possiede il monoblocco in ghisa e la testata in lega leggera.\nIl primo livello di potenza \u00e8 di 165 CV a 5000 giri/min. I valori di coppia massima sono due, a seconda dei modelli. Pi\u00f9 in dettaglio si possono raggiungere i 250 Nm a 3000 giri/min o i 270 Nm a 3250 giri/min.\nIl secondo livello di potenza \u00e8 accreditato di 180 CV a 5500 giri/min, con un picco di coppia pari a 300 N m a 2250 giri/min. Tale motore \u00e8 comparso per la prima volta all'inizio del 2009 sotto il cofano della M\u00e9gane III Coup\u00e9 2.0 16V TCe Luxe.\nIl terzo livello di potenza \u00e8 di 205 CV a 5000 giri/min, con coppia massima di 300 N m a 3000 giri/min. Si tratta del pi\u00f9 performante tra i 2 litri Fonte sovralimentati di livello pi\u00f9 popolare e meno esclusivo: gli altri livelli di potenza sono dedicati a modelli pi\u00f9 esclusivi e spinti.\nIl quarto livello di potenza raggiunge 225 CV a 5500 giri/min e 300 N m di coppia massima a 3000 giri/min. Ci\u00f2 \u00e8 stato reso possibile tra l'altro anche dall'utilizzo di un turbocompressore di tipo \"twin scroll\", che raccoglie cio\u00e8 i flussi di scarico dei quattro cilindri a due a due, per poi convogliarli in maniera ottimale verso la turbina stessa. Tale soluzione permette di abbattere i tradizionali tempi di ritardo dovuti al \"turbo-lag\". Questo motore \u00e8 stato montato sulla \"Renault M\u00e9gane Mk2 2.0 16V RS Turbo\", prodotta a partire dal 2005.\nUn quinto livello di potenza \u00e8 l'evoluzione del precedente, anche se leggera. Qui la potenza massima raggiunge 230 CV a 5500 giri/min, con un picco di coppia di ben 310 N m a 3000 giri/min. Questo motore ha trovato applicazione sulla \"Renault M\u00e9gane 2.0 16V RS Turbo F1 Team R26\" (2007-08).\nIl sesto ed ultimo livello di potenza \u00e8 stato al suo debutto il pi\u00f9 prestante dei cinque: apparso alla fine del 2009, \u00e8 un'evoluzione del 2 litri turbo da 230 CV. Qui vi \u00e8 l'introduzione della fasatura variabile lato aspirazione, di un nuovo sistema di sovralimentazione, sempre del tipo \"twin scroll\", ma pi\u00f9 evoluto e con pressione di sovralimentazione di 2.3 bar, di un albero a gomiti rinforzato e di nuovi scambiatori di calore. In questo modo, la potenza massima raggiunge ben 250 CV a 5500 giri/min, con un picco di coppia pari a 340 Nm, raggiunti al regime di 3000 giri/min. Questo motore viene montato sulla \"Renault M\u00e9gane Mk3 RS 2.0 16v Turbo\" (dal dicembre 2009).\nUn ulteriore settimo livello di potenza si basa sul precedente, ulteriormente ottimizzato ed evoluto: qui la pressione di sovralimentazione \u00e8 salita a 2.5 bar, ma sono stati anche modificati i condotti di aspirazione, il tutto per ottenere ben 265 CV di potenza massima, facendo di questo motore il pi\u00f9 potente di sempre tra quelli destinati ad una Renault stradale. La sua applicazione \u00e8 quella realativa alla \"Renault M\u00e9gane Coup\u00e9 RS Trophy\", in commercio dal giugno 2011.\nEsistono poi altri livelli di potenza: tali configurazioni prevedono potenze di 190 e 220 CV, e sono stati montati sulle \"Renault M\u00e9gane III\". La configurazione pi\u00f9 potente ha inizialmente trovato applicazione solo nella \"M\u00e9gane III Sportour\", cio\u00e8 con carrozzeria station wagon, per poi essere estesa anche alle altre varianti di carrozzeria dello stesso modello.\nDi seguito vengono riepilogate le diverse varianti del motore F4R:\nType FxQ: 1870 cm\u00b3.\nCon questa sigla generica viene indicata tutta una serie di propulsori a gasolio che utilizzano la stessa base e danno luogo ad un ventaglio di varianti assai ampio. Il primo di questi motori \u00e8 stato introdotto nel 1989 ed era noto con la sigla \"F8M\" e da allora ha conosciuto numerose evoluzioni che lo hanno portato ad essere prodotto per circa vent'anni. Uguale per tutte le varianti e sottovarianti \u00e8 la base motoristica, ossia le caratteristiche dimensionali del monoblocco, le cui misure di alesaggio e corsa sono di 80x93mm, per una cilindrata complessiva di 1870\u00a0cm\u00b3. &lt;br&gt;\nAnche questi motori fanno parte della famiglia \"Fonte\" e rappresentano la \"sezione\" diesel di tale famiglia. Sono stati proposti aspirati o sovralimentati e, nel secondo caso, ad iniezione indiretta o diretta, mentre gli aspirati erano esclusivamente ad iniezione indiretta. &lt;br&gt;\nDi seguito vengono presentati degli approfondimenti riguardanti tali motori.\nType F8Q.\nCon questa sigla viene indicato il 1.9 \"Fonte\" a gasolio alimentato ad iniezione indiretta. \u00c8 stato il primo di questi motori a debuttare. Fu introdotto infatti nel 1989 sull'allora neonata \"Renault 19\". Questo motore era montato inclinato verso l'abitacolo di 12\u00b0, ed era stato proposto in due sottovarianti, una aspirata e l'altra sovralimentata.&lt;br&gt;\nQuest'ultima utilizza un turbocompressore affiancato da un intercooler aria/aria, e con un rapporto di compressione di 20.5:1. Nel 1995, la potenza ha subito un leggero incremento portandosi da 90 CV a 93 CV. Quanto alla versione aspirata, essa erogava una potenza massima di 64 CV a 4500 giri/min, con una coppia massima di 118 Nm a 2250 giri/min. Di seguito vengono mostrate le caratteristiche e le applicazioni relative al motore \"F8Q\":\nType F9Q.\nQuesta variante ha rapidamente sostituito i 1.9 diesel e turbodiesel precedenti, e si distingue da esse principalmente per l'alimentazione ad iniezione diretta, dapprima di tipo convenzionale, e successivamente con tecnologia common rail. Vi sono state quindi numerose sottovarianti legate alla sigla F9Q, tutte sovralimentate mediante turbocompressore e le cui descritte di seguito.\nA partire dal giugno del 2011, il 1.9 dCi da 130 CV, unico rimasto tra i motori Fonte a gasolio, ha cominciato ad essere sostituito dal motore R9M, di pari prestazioni, ma di cilindrata ridotta a 1.6 litri, il tutto per contenere consumi ed emissioni. Nel 2012 il 1.9 \"Fonte\" spar\u00ec da qualsiasi applicazione Renault, ma continu\u00f2 ad essere prodotto dalla Suzuki che, in virt\u00f9 di un accordo risalente ad anni prima, poteva utilizzare tale motore."}
{"id": "1837220", "revid": "4175", "url": "https://it.wikipedia.org/wiki?curid=1837220", "title": "Anna Anatol'ievna Pavlova", "text": ""}
{"id": "1837225", "revid": "6923", "url": "https://it.wikipedia.org/wiki?curid=1837225", "title": "Societ\u00e0 per le Gestioni e Partecipazioni Industriali", "text": "GEPI, acronimo di Societ\u00e0 per le Gestioni e Partecipazioni Industriali, \u00e8 stata una finanziaria pubblica costituita per il salvataggio, la ristrutturazione e la successiva vendita delle aziende private in difficolt\u00e0.\nLa nascita.\nGepi nasce nel 1971, a seguito della Legge 184, che prevedeva la nascita di una societ\u00e0 per \"concorrere al mantenimento ed all'accrescimento dei livelli di occupazione compromessi da difficolt\u00e0 transitorie di imprese industriali\" mediante \"interventi\", sulla base di piani di\nriassetto o riconversione, \"atti a comprovare la concreta possibilit\u00e0 del risanamento delle imprese stesse\". Si cre\u00f2 quindi questo strumento per evitare di disperdere gli interventi dello Stato in mille rivoli, concentrandoli quindi all'interno di un nuovo soggetto, GEPI, che inoltre era dotato delle apposite capacit\u00e0 imprenditoriali per guidare le societ\u00e0 in difficolt\u00e0.\nQuindi, il compito istituzionale della GEPI doveva essere quello di entrare nel capitale di aziende private in crisi (specie piccole e medie) e di agevolarne la ristrutturazione, per poi uscirne; nelle intenzioni doveva trattarsi di interventi esclusivamente temporanei, anche se in effetti in molti casi la GEPI si trov\u00f2 gestire aziende in crisi irreversibile e difficilmente risanabili. \nPer questo motivo nel linguaggio giornalistico la GEPI fu descritta come \"\"lazzaretto\", \"reparto di rianimazione\", \"ambulatorio\", \"rottamaio di aziende\"\".\nLe attivit\u00e0.\nCon una dotazione di 60 miliardi di lire, il capitale era posseduto per il 50% dall'IMI e per l'altra met\u00e0 suddiviso in parti uguali tra IRI, ENI ed EFIM.\nIn una interessante analisi di Richard M. Locke, contenuta nel suo libro Remaking the Italian Economy (Cornell University Press, 1995), si afferma che tra il 1971 ed il 1978 sono state rilevate e risollevate con successo 176 aziende in crisi. Tuttavia, anche in quegli anni si registrarono alcune situazioni che non furono risolte, come ad esempio quella delle industrie italiane operanti nel settore dell'elettronica di consumo: GEPI prov\u00f2 a intervenire attraverso la societ\u00e0 Seimart (Societ\u00e0 Esercizio Industriale Manifatturiere Radio e Tv) che assunse il controllo di Magnadyne, Europhon, LESA, senza per\u00f2 riuscire nel suo intento, forse a causa della ridotta dimensione delle aziende del comparto, che pregiudicava competitivit\u00e0 e qualit\u00e0 dei prodotti se confrontati ai colossi del mercato, comunque gi\u00e0 saturo.\nFu solo a partire dal 1977 che, sotto le pressioni politiche e sindacali, la sua attivit\u00e0 degener\u00f2 nell'assistenzialismo, inizialmente obbligandola ad effettuare operazioni solamente nel Sud Italia (Legge 675/77). Dal 1980, infatti, sempre allo scopo di tamponare crisi occupazionali, alla GEPI fu affidato il compito di prendersi in carico i dipendenti che le grandi imprese private (FIAT, Montedison, SNIA, SIR, Marzotto ed altre) avevano messo in cassa integrazione. Infatti, tra il 1980 ed il 1988 la GEPI assorb\u00ec circa 25.000 dipendenti, la maggior parte dei quali furono assegnati ad aziende \ncontrollate da GEPI ed appositamente costituite e mantenuti in Cassa Integrazione per molti anni.\nSolo tra il 1971 ed il 1992 si calcola che furono erogati a GEPI 4.000 miliardi di lire, perch\u00e9 venissero gestiti 108.000 lavoratori, suddivisi in 347 aziende, di cui 241 cedute ai privati, con i relativi 41.000 dipendenti.\nNel 1993 la GEPI pass\u00f2 sotto il diretto controllo del Ministero del Tesoro; i lavoratori in Cassa Integrazione furono progressivamente assegnati a \"lavori socialmente utili\" in carico agli enti locali od inseriti nelle liste di mobilit\u00e0. La GEPI smise di intervenire nelle crisi aziendali, per trasformarsi in una finanziaria di sostegno alle nuove iniziative imprenditoriali.\nNel 1997 mut\u00f2 nome in Italia Investimenti S.p.A. (Itainvest) - da cui si stacc\u00f2 il ramo d'azienda che si occupava di politiche attive del lavoro e che divenne Italia Lavoro S.pA. - e venne poi fusa nella neocostituita agenzia Sviluppo Italia.\nAziende celebri.\nGli interventi della GEPI spaziarono in tutti i settori, con particolare presenza nel settore tessile e nel Sud, per scongiurare gravi crisi occupazionali; tra le aziende pi\u00f9 note nel cui capitale entr\u00f2 la GEPI vi furono le case automobilistiche Maserati e Innocenti, gestite da Alejandro De Tomaso, in cui la GEPI fu presente dal 1975 al 1990. Solamente per la Innocenti, nel decennio tra il 1976 e il 1986, la GEPI erog\u00f2 contributi per 185 miliardi di lire."}
{"id": "1837227", "revid": "124901943", "url": "https://it.wikipedia.org/wiki?curid=1837227", "title": "Franco Loi", "text": "Biografia.\nFranco Loi nasce a Genova nel 1930 da padre sardo e da madre emiliana. Seguendo il padre ferroviere si trasferisce nel 1937 a Milano dove frequenta gli studi diplomandosi in ragioneria. Successivamente lavorer\u00e0 come contabile allo scalo merci di Lambrate. In seguito lavora come impiegato allo scalo merci del porto di Genova fino al 1950 per diventare poi, nel 1955, incaricato per le relazioni pubbliche presso l'Ufficio pubblicit\u00e0 de La Rinascente e nel 1962 lavora all'Ufficio stampa della casa editrice Arnoldo Mondadori Editore.\nDopo essere stato attivo militante comunista, ha aderito al movimento della nuova sinistra, ma dagli anni settanta ha lasciato sostanzialmente l'attivit\u00e0 politica assumendo posizioni molto personali con forte accentuazione di una religiosit\u00e0 anarchico-libertaria. La sua prima produzione poetica nacque tutta in una breve stagione, tra il settembre 1965 e l'estate 1974 quasi \"sotto dettatura\", cos\u00ec il poeta rievoca quegli anni fondamentali: \"scrivevo versi per quattordici ore filate al giorno, mi sono sempre considerato amanuense di Qualcuno\".\nEsordisce solo nel 1973 come poeta in dialetto e ha subito un buon successo con l'opera \"I cart\" pubblicata dall'Edizione Trentadue di Milano e l'anno dopo, 1974, con \"Poesie d'amore\" edite da Il Ponte. Nel 1975 il poeta dimostra di aver raggiunto la completa maturit\u00e0 di espressione con il poema \"Str\u00f2legh\", pubblicato da Einaudi con prefazione di Franco Fortini, di cui una parte aveva gi\u00e0 visto la pubblicazione nel secondo \"Almanacco Dello Specchio\" ricevendo una critica positiva da Dante Isella.\nNel 1978 Einaudi pubblica la raccolta \"Teater\" e nel 1981 l'opera \"L'Angel\" viene edita a Genova dalle Edizioni San Marco dei Giustiniani. Sempre nel 1981, grazie alla raccolta \"L'aria\" (Einaudi), vince il Premio nazionale \"Lanciano\" di Poesia dialettale, di cui diventa giurato a partire dalla XVI edizione (1986) fino alla sua conclusione nel 2008. \nNel 2005 pubblica per Einaudi \"L'aria de la memoria\", in cui raccoglie tutte le poesie scritte tra il 1973 e il 2002, alcune delle quali apparse gi\u00e0 nelle raccolte \"I cart\" e \"Poesie d'amore\". Molte altre sono le sue opere, tutte in dialetto milanese, tra le quali \"L\u00fcnn\", \"Liber\", \"Umber\", \"El vent\", \"Isman\", \"Aquabella\", \"Pomo del pomo\".\nOltre alle poesia, Franco Loi si dedica alla narrativa (si ricorda il libro di racconti \"L'ampiezza del cielo\", Milano, Gallino Editore, 2001) e alla saggistica. E' stato vincitore del Premio Bonfiglio per la raccolta \"Str\u00f2legh\" e del premio Nonino per \"Liber\"; in seguito ha ricevuto il Premio Librex Montale e il Premio Brancati 2008 (sezione poesia) con il libro \"Voci d'osteria\". \u00c8 stato insignito dalla Provincia di Milano della medaglia d'oro e ha inoltre ricevuto dal Comune di Milano l'Ambrogino d'oro e il \"Sigillo Longobardo della Regione Lombardia\". \nContributore di numerose riviste e redattore del Il Sole 24 ore, a dicembre del 2018 rilascia alla rivista \"Affari Italiani\" un'intervista dal titolo \"Mussolini ha fatto pi\u00f9 di tutti per gli operai\", nella quale riprende la retorica del cosiddetto paradosso democratico, sostenendo che la sua azione in termini mutualistici, assistenziali e previdenziali rest\u00f2 ineguagliata dai politici successivi.\n\u00c8 morto il 4 gennaio 2021 all\u2019et\u00e0 di 90 anni nella sua casa di Milano. Le sue ceneri sono tumulate in una celletta del Cimitero Monumentale, nell'Ossario centrale\nPoetica.\nTemi ricorrenti nelle opere di Loi sono la guerra, la scoperta della presenza del male nella storia, la sensazione di un tradimento perpetrato e di ferite non rimarginabili, l'energia dell'invettiva, il rimpianto di un paradiso perduto, ma anche la costanza dell'invocazione della preghiera. Il titolo della sua raccolta pi\u00f9 famosa \"Str\u00f2legh\" (astrologo), composta in due tempi nell'estate 1970 e nella primavera 1971, rimanda a un sogno a occhi aperti, a una profezia rassicurante.\nIl nono passaggio della poesia \u00e8 dedicato a Piazzale Loreto, luogo fondamentale nell'esperienza di Loi, situata a poche centinaia di metri da dove allora abitava, in Via Casoretto: fu l\u00ec che, ancora ragazzino, il 10 agosto 1944, vide quei partigiani uccisi \"gettati sul marciapiede come spazzatura\", e nel 1945 i cadaveri di Mussolini e degli altri gerarchi fascisti l\u00ec trucidati. I due momenti sembrano confondersi in un'unica scena, che suscita nel poeta rabbia e piet\u00e0, elegiaca reminiscenza e angosciosa invettiva. Le ultime raccolte sono caratterizzate da un linguaggio meno incisivo. Alcuni esempi: \"Te\u00e0ter\" del 1978, l'\"Aria\" e l'\"Angel\" del 1981, l'\"Amur del Temp\" del 1999.\nStile.\nLa poetica di Loi, ricca di arcaismi (in particolare dantismi) e neologismi, \u00e8 spesso fondata su costruzioni sintattiche anormali, essa \u00e8 finalizzata a una libert\u00e0 espressiva assoluta, ma nasce anche in base a una precisa scelta di campo ideologico-politica per dare voce a un proletariato oppresso e sfruttato. Lo stile violentemente espressionistico, scaturisce da una costante mescolanza di registri, dal grottesco al sarcastico al satirico.\nInteresse per il dialetto.\n\"Un milanese parlato a Milano negli anni cinquanta, quando per le immigrazioni, per i precisi cambiamenti di ordine sociale, la lingua non aveva pi\u00f9 un suo tessuto fermo, chiuso, ma era completamente aperta, il milanese, in quel momento era una vera e propria lingua, culturalmente aperta a tutte le esperienze\": cos\u00ec Franco Loi definisce il suo dialetto."}
{"id": "1837230", "revid": "125567002", "url": "https://it.wikipedia.org/wiki?curid=1837230", "title": "Devon Weigel", "text": "Biografia.\nSi \u00e8 laureata al Monte Royal College per proseguire la carriera in teatro. Ha proseguito la sua carriera con \"Falcon Beach\" dove \u00e8 conosciuta come Tanya. Ha anche svolto un piccolo ruolo in \"Il mio ragazzo \u00e8 un bastardo\". Nel 2011 ha recitato nel ruolo di Vicky nel film \"Un fantafilm - Devi crescere, Timmy Turner!\". Ha anche partecipato ad un episodio di \"Smallville\". Nel 2015 interpreta il ruolo di Viola Thatcher, sorella della protagonista nella serie western \"Quando chiama il cuore\"."}
{"id": "1837241", "revid": "984922", "url": "https://it.wikipedia.org/wiki?curid=1837241", "title": "Ephraim Ellis", "text": "Inizi\u00f2 a recitare quando frequentava la \"Earl Haig Secondary School\" a Toronto, lavorando anche come produttore del festival cinematografico annuale della scuola. Appare successivamente nella serie televisiva \"Zoe Busiek: Wild Card\" (trasmessa da Lifetime Television) e in \"White out\", film rivelazione del 2004 del Canadian Film Centre che ha concorso anche al Toronto International Film Festival.\nDopo il suo ruolo in \"Degrassi\", anche preso parte alla serie TV \"Naturally Sadie\" (trasmessa da Family Channel), nel ruolo di Vince in alcuni episodi. Nel 2005, ha recitato nella parte di Riley Kineston in \"Zixx\" ed in \"\".\nEphraim Ellis \u00e8 anche noto come Danny Ellis, il \"bravo ragazzo\" della serie Falcon Beach (2005/06). Nella serie la sua famiglia possiede una sala giochi a Falcon Beach. Ha molti fratelli. I suoi genitori sono poveri poich\u00e9 hanno molti figli. Ha una cotta per Erin dalla quale si separa dopo che lei ha perso il loro bambino poco prima di darlo alla luce."}
{"id": "1837242", "revid": "767487", "url": "https://it.wikipedia.org/wiki?curid=1837242", "title": "Distretto di Baksa", "text": " \nIl distretto di Baksa \u00e8 un distretto dello stato dell'Assam, in India. Il suo capoluogo \u00e8 Musalpur.\n\u00c8 stato costituito nel 2003 in seguito agli accordi che hanno portato alla formazione del Bodoland Territorial Council del quale fa parte insieme ai distretti di Kokrajhar, Udalguri e Chirang.\nGeografia.\nIl distretto di Baksa si trova nella parte nord-occidentale dello stato dell'Assam al confine con il Bhutan. Il territorio \u00e8 composto da colline nella parte pi\u00f9 settentrionale che digradano verso sud fino a divenire ampie pianure ricoperte da rigogliose foreste. \nNel distretto di Baksa si trova il Parco nazionale di Manas. \nIl clima \u00e8 subtropicale con estati calde e umide seguite da inverni freschi e asciutti. \nSuddivisione.\nIl distretto comprende 3 suddivisioni (Mushalpur, Salbari e Tamulpur), 13 circoli (Baska, Barama, Tamulpur, Goreswar, Baganpara, Ghagrapar, Barnagar, Bajali, Jalah, Patharighat, Rangia, Sarupeta e Tihu), 15 blocchi di sviluppo (Baska, Tihu Barama, Tamulpur, Goreswar, Gobardhana, Dhamdhama, Nagrijuli, Jalah, Rangia, Bihdia-Jajikona, Bajali, Barigog Banbhag, Sipajhar, Tihu, Chakchaka) e 696 villaggi."}
{"id": "1837246", "revid": "770634", "url": "https://it.wikipedia.org/wiki?curid=1837246", "title": "Distretto metropolitano di Kamrup", "text": "Il distretto metropolitano di Kamrup \u00e8 un distretto dello stato dell'Assam in India. Il suo capoluogo \u00e8 Guwahati.\nIl distretto include 4 circoli (Chandrapur, Sonapur, Dispur e Guwahati) e tre blocchi di sviluppo (Chandrapur, Dimoria e Rani). "}
{"id": "1837249", "revid": "770634", "url": "https://it.wikipedia.org/wiki?curid=1837249", "title": "Distretto di Kamrup", "text": "Il distretto di Kamrup \u00e8 un distretto dello stato dell'Assam in India. Il suo capoluogo \u00e8 Amingaon."}
{"id": "1837250", "revid": "387740", "url": "https://it.wikipedia.org/wiki?curid=1837250", "title": "Carlo Rizzo", "text": "Biografia.\nSi dedic\u00f2 giovanissimo al teatro, dimostrandosi presto portato per gli spettacoli di rivista, in cui affianc\u00f2 eccezionalmente Erminio Macario, grazie al quale avrebbe esordito sullo schermo, nel film \"Imputato, alzatevi!\" di Mario Mattoli (1939). \nIl 17 giugno 1923 interpret\u00f2 Gontrano, nella prima assoluta di \"La bambola della prateria\" di Carlo Lombardo, al Politeama Margherita di Genova. Lo stesso anno apparve nella prima assoluta di \"Il paese dei campanelli\", diretto dal compositore al Teatro Lirico di Milano.\nAl Teatro La Fenice di Venezia debutta il 13 febbraio 1924 con \"La bambola della prateria\" seguita il 16 febbraio da \"Il paese dei campanelli\". Interpreter\u00e0 ancora molte operette, come \"Scugnizza\", ancora di Lombardo, e \"La danza delle libellule\" di Franz Leh\u00e1r.\nCon la Compagnia dei Grandi Spettacoli d'Arte Operettistica il 29 ottobre 1926 \u00e8 Desir\u00e9 nella prima assoluta di \"Primarosa\" di Giuseppe Pietri con Nella De Campi e Nuto Navarrini, al Teatro Lirico di Milano, dove, il 30 dicembre, interpret\u00f2 \"Gigolette\" di Lombardo con Navarrini.\nNel 1927 torn\u00f2 alla Fenice con Navarrini, come Blum, in \"Cin Ci La\" ed altri importanti lavori. \nNegli anni successivi Rizzo fu spesso accanto a Macario, in qualit\u00e0 di \"spalla\", in numerosi spettacoli teatrali (come \"Febbre azzurra\", 1944-45) e televisivi. Nella rivista lavor\u00f2 nelle compagnie di Wanda Osiris e Carlo Dapporto, e comparve in numerosi film, soprattutto di genere comico-leggero.\nNel 1960 costitu\u00ec con il fratello Alfredo una propria compagnia di rivista, che tuttavia non dur\u00f2 a lungo.\nPer il Teatro Verdi (Trieste), debutt\u00f2 come Sua Altezza Imperiale in \"Al cavallino bianco\", al Teatro Stabile Politeama Rossetti, nel 1970, con Tony Renis, Aldo Fabrizi, Sandro Massimini, Graziella Porta, e Gianni Brezza, per la regia di Vito Molinari e le coreografie di Gino Landi.\nIl suo ultimo lavoro fu \"Macario pi\u00f9\" (1978), serie televisiva in cui venivano riproposti i pi\u00f9 celebri spettacoli del comico torinese.\nEra sposato con la ballerina Rosita Pinkel."}
{"id": "1837251", "revid": "51535", "url": "https://it.wikipedia.org/wiki?curid=1837251", "title": "Hal Laboratory", "text": ""}
{"id": "1837260", "revid": "767487", "url": "https://it.wikipedia.org/wiki?curid=1837260", "title": "Generi di Syrphidae", "text": "La famiglia dei Syrphidae comprende oltre 6000 specie viventi. La tassonomia interna della famiglia e il numero di generi vertono in uno stato di totale incertezza a causa del marcato grado di provvisoriet\u00e0 e della notevole discordanza in letteratura. Attualmente \u00e8 in corso un processo di riordino sulla base delle relazioni filogenetiche interne alla famiglia, ma le conoscenze sono ancora parziali, soprattutto alla luce delle pi\u00f9 recenti acquisizioni sulla base dei caratteri larvali, che non collimano con la filogenesi basata esclusivamente sui caratteri degli adulti.\nL'attuale classificazione \u00e8 perci\u00f2 ancora basata sulla morfologia degli adulti e fondamentalmente fa riferimento allo schema tassonomico adottato da Thompson &amp; Rotheray nel \"Manual of Palaearctic Diptera\" (1998), che suddivide la famiglia in tre sottofamiglie e in 14 trib\u00f9. Elevato \u00e8 il numero di sinonimie per tutti i \"taxa\", dal rango di specie a quello di trib\u00f9, e di errori ortografici (questi ultimi non riportati in questa sede). La nomenclatura qui riportata fa fondamentalmente riferimento al BioSystematic Database of World Diptera (BDWD), che, malgrado le occasionali incongruenze, si rivela la banca dati pi\u00f9 completa e aggiornata in materia di sistematica dei Diptera. Molti \"taxa\", ridotti al rango di sottogenere dalle revisioni che si sono succedute dagli anni ottanta ad oggi, sono spesso citati come generi anche nella letteratura recente, accentuando perci\u00f2 il clima di confusione associato alla sistematica di questa famiglia.\nLa distribuzione dei generi nelle tradizionali ecozone fa riferimento a quanto riportato nel BDWD.\nEristalinae.\nLa sottofamiglia degli Eristalinae (=Milesiinae) si suddivide in 10 trib\u00f9.\nMicrodontinae.\nLa sottofamiglia Microdontinae comprende un unico raggruppamento di generi non trattato formalmente come trib\u00f9.\nSyrphinae.\nLa sottofamiglia Syrphinae si suddivide in quattro trib\u00f9.\nGeneri da collocare.\nQuesta sezione contiene l'elenco dei generi per i quali la bibliografia consultata non riporta un'evidente o possibile collocazione sistematica. Questi generi non vanno intesi come \"incertae sedis\": \u00e8 probabile che abbiano una posizione tassonomica definita nella descrizione formale o in una successiva revisione o, comunque, in lavori non consultati."}
{"id": "1837265", "revid": "339392", "url": "https://it.wikipedia.org/wiki?curid=1837265", "title": "Sergey Kopliakov", "text": ""}
{"id": "1837266", "revid": "71433", "url": "https://it.wikipedia.org/wiki?curid=1837266", "title": "Vantage Point - Prospettive di un delitto", "text": ""}
{"id": "1837271", "revid": "122880", "url": "https://it.wikipedia.org/wiki?curid=1837271", "title": "Consumerismo", "text": ""}
{"id": "1837273", "revid": "697352", "url": "https://it.wikipedia.org/wiki?curid=1837273", "title": "Bolla di sapone", "text": "Una bolla di sapone \u00e8 un fine strato di acqua e sapone che forma una sfera dalla superficie iridescente. Le bolle di sapone spesso rimangono in formazione sferica solo per pochi secondi poi, o scoppiano da s\u00e9 o dopo il contatto con altri oggetti in grado di assorbire il liquido che le circonda. In genere le si usa come passatempo per i bambini ma il loro sfruttamento in esibizioni artistiche professionali dimostra la loro capacit\u00e0 di affascinare anche gli adulti. Le bolle di sapone possono aiutarci inoltre a risolvere complessi problemi matematici riguardanti lo spazio poich\u00e9 rappresentano sempre la pi\u00f9 piccola area di superficie tesa tra due punti o due confini e, soprattutto, il concetto di \"sfera perfetta\".\nTensione superficiale e forma.\nUna bolla pu\u00f2 esistere perch\u00e9 lo strato superficiale di un liquido (molto spesso acqua) ha una certa tensione superficiale, ci\u00f2 lo fa comportare similmente ad un foglio elastico. In ogni caso, una bolla fatta da un liquido puro da solo non \u00e8 stabile ed \u00e8 necessario sciogliervi un surfattante come il sapone per stabilizzarla. Un concetto comune ma errato \u00e8 che il sapone aumenti la tensione superficiale dell'acqua. \u00c8 vero il contrario, cio\u00e8 il sapone decrementa la tensione superficiale dell'acqua in superficie approssimativamente a 1/3. Il sapone non rinforza le bolle ma le stabilizza grazie ad un fenomeno conosciuto come effetto Marangoni. Quando il film superficiale della bolla si va allungando e assottigliando (ad esempio quando una bolla si gonfia), la concentrazione di sapone nel film diminuisce e ci\u00f2 causa un aumento della tensione superficiale. Cos\u00ec il sapone va a rinforzare le parti pi\u00f9 deboli della bolla e tende a non farla ingrandire ulteriormente. Il sapone inoltre riduce l'evaporazione permettendo alla bolla di durare pi\u00f9 a lungo, sebbene questo effetto sia relativamente scarso.\nLa forma sferica \u00e8 anch'essa dovuta alla tensione superficiale. La tensione superficiale porta alla formazione di una sfera perch\u00e9 questa possiede la minima superficie per un dato volume. La forma pu\u00f2 essere visibilmente distorta da correnti d'aria e quindi anche dal gonfiaggio. Tuttavia se una bolla viene lasciata libera nell'aria in quiete la sua forma rimane pi\u00f9 o meno sferica come ad esempio le gocce di pioggia raffigurate nei dipinti. Quando un corpo viene lasciato cadere in un fluido esso ad un certo punto acquista una velocit\u00e0 definitiva, quando ci\u00f2 avviene la forza trascinante (ad esempio la forza di gravit\u00e0 di un oggetto lasciato cadere in aria da una certa altezza) che agisce su di esso \u00e8 uguale al suo peso. Poich\u00e9 il peso di una bolla \u00e8 di gran lunga minore, considerate le dimensioni, rispetto a quello di una goccia di pioggia, la deformazione subita da questa sar\u00e0 minore (la tensione superficiale che si oppone alla distorsione \u00e8 simile nei casi esemplificati: il sapone riduce la tensione superficiale dell'acqua a pi\u00f9 o meno 1/3 ma dobbiamo considerare che la bolla ha una superficie interna ed una esterna ragion per cui la tensione superficiale ridotta dal sapone va comunque raddoppiata). Superfici ancora pi\u00f9 sottili che si producono anche per evaporazione dell'acqua assorbono il giallo riflettendo il blu e pi\u00f9 tardi (superficie ancora pi\u00f9 sottile) assorbono il verde riflettendo il magenta e assorbono il blu riflettendo il giallo oro. Alla fine il film diventa talmente piccolo da non riflettere pi\u00f9 luce.\nCongelamento.\nLe bolle di sapone prodotte in aria con temperatura sotto i -15\u00a0\u00b0C (5\u00a0\u00b0F) congeleranno appena toccheranno una superficie. L'aria che si trova all'interno gradualmente diffonder\u00e0 fuori, facendo collassare la bolla sotto il suo stesso peso. Ad una temperatura sotto i -25\u00a0\u00b0C (-13\u00a0\u00b0F), le bolle congeleranno in aria e potranno infrangersi toccando terra. Quando ad una temperatura cos\u00ec bassa le bolle vengono gonfiate con aria calda dapprima congelano in forma perfettamente sferica ma quando l'aria al loro interno si raffredda diminuendo cos\u00ec di volume subiranno un parziale collasso. Una bolla gonfiata con successo a questa bassa temperatura sar\u00e0 sempre piuttosto piccola: congeler\u00e0 rapidamente e scoppier\u00e0 se la si continua a gonfiare.\nFusione.\nQuando due bolle si fondono, valgono i soliti principi, e la bolla risultante assumer\u00e0 la forma con la minima superficie possibile. La loro superficie comune risulter\u00e0 in una protuberanza sulla seconda bolla perch\u00e9 le bolle pi\u00f9 piccole hanno una pressione interna maggiore (tale trasformazione \u00e8 nota come maturazione di Oswald ed \u00e8 causata dalle differenze di pressione tra due bolle di raggio diverso proprio come previsto dall'equazione di Young-Laplace). Se le bolle hanno la stessa dimensione la superficie comune a entrambe sar\u00e0 piatta. Ad un certo punto quando tre o pi\u00f9 bolle si incontrano esse formano una parete comune lungo una sola linea (spezzata o no). Poich\u00e9 la tensione superficiale \u00e8 la stessa in tutte e tre le superfici, i tre angoli che esse formano tra di loro devono essere di 120\u00ba. Questo \u00e8 l'evento pi\u00f9 logico in quanto tale disposizione permette di distribuire al meglio le tensioni tra le bolle, \u00e8 per questo stesso motivo che le cellule di un organismo vivente assumono anche loro questa distribuzione che gli d\u00e0 nel complesso la forma di un esagono.\nInterferenza e riflessione.\nI colori iridescenti della bolla di sapone sono causati dall'interazione con la luce solare dovuta in particolare alla sottigliezza del film.\nQuando la luce colpisce il film, alcuni raggi sono riflessi dalla superficie esterna di questo, mentre altri penetrano all'interno e vengono riflessi solo dopo aver subito una deviazione. La riflessione che si osserva \u00e8 generata dall'insieme di queste riflessioni e dalla loro interferenza. Ogni attraversamento del film da parte di un'onda di luce le fa subire uno spostamento di fase proporzionale allo spessore del film e alla frequenza del raggio di luce, e dipendente dall'angolo di osservazione. L'interferenza pu\u00f2 essere costruttiva per alcune lunghezze d'onda e distruttiva per altre, dipendentemente dallo spessore del film. Un viraggio del colore visibile sulla superficie pu\u00f2 essere osservato quando il film della bolla si assottiglia a causa di fenomeni locali come l'evaporazione.\nCi\u00f2 significa che una bolla di sapone che flotta nell'atmosfera, poich\u00e9 l'acqua presente lungo la sua superficie evapora col tempo, riflette e assorbe lunghezze d'onda diverse in diversi momenti. I film pi\u00f9 sottili assorbono la luce rossa (maggiore lunghezza d'onda) e riflettono blu-verde (bassa lunghezza d'onda). Film ancora pi\u00f9 piccoli assorbono il giallo e riflettono il blu e altri ancora pi\u00f9 piccoli assorbono il verde e riflettono magenta e assorbono il blu riflettendo giallo oro. Alla fine quando il film diventa talmente sottile da essere paragonabile alla lunghezza d'onda del raggio incidente non vi \u00e8 alcune riflessione sicch\u00e9 la bolla non presenta colorazione. A questo stadio la superficie della bolla \u00e8 spessa circa 25\u00a0nm ed \u00e8 sul punto di scoppiare. In realt\u00e0 lo spessore del film varia continuamente perch\u00e9 la gravit\u00e0 sposta il liquido verso il basso. Ecco perch\u00e9 bande di colore sono spesso osservabili sulla parte bassa della bolla.\nSiccome l'interferenza dipende dall'angolo di osservazione, anche se la superficie della bolla presenta uno spessore uniforme, si possono osservare variazioni di colore dovute al raggio di curvatura o ad eventuali movimenti."}
{"id": "1837279", "revid": "15756", "url": "https://it.wikipedia.org/wiki?curid=1837279", "title": "Radiazione Terahertz", "text": "La radiazione Terahertz detta anche radiazione submillimetrica, raggi T, onde T, T-light, T-lux, THF \u00e8 una radiazione elettromagnetica. L\u2019unione internazionale delle telecomunicazioni (UIT) interrompe la classificazione delle frequenze con l'EHF, banda compresa tra 30 GHz e 300 GHz, dato che l'assorbimento atmosferico non permette le telecomunicazioni in intervalli di frequenze pi\u00f9 alte.\nIl termine radiazione Terahertz \u00e8 una denominazione relativamente recente per indicare un certo intervallo di frequenze. Il confine tra la radiazione Terahertz e le gamme di radiazioni vicine non \u00e8 netto e pu\u00f2 variare a seconda dei diversi campi di studio. Infatti solo nel 1974 per la prima volta Fleming utilizz\u00f2 tale termine per indicare quello che fino allora si indicava come lontano infrarosso, abbreviato con l'acronimo FIR.\nLa lunghezza d'onda della radiazione nella fascia dei Terahertz corrisponde a un intervallo tra 0,3 mm e 0,03 mm (o 30 \u00b5m).\nStoria.\nTale radiazione \u00e8 nota dalla fine del '800, molti famosi ricercatori tra cui Lord Rayleigh e J C Bose diedero importanti contributi gi\u00e0 alla fine del '800. Ma \u00e8 apparso subito chiaro che l'assorbimento della atmosfera poneva grosso limiti all'uso in telecomunicazioni che incominciavano a essere utilizzate in quegli anni. La legge di Planck fu ricavata grazie alle misure fatte nel 1901. La ricerca per circa 50 anni in questo campo rimase limitata a un numero limitato di ricercatori. Solo nel 1947 vennero sviluppati nuovi rivelatori molto sensibili: le celle di Golay.\nNel 1960 venne misurata direttamente lenergy gap\" (banda proibita) dei superconduttori prevista dalla Teoria BCS. Nel 1970 si cominci\u00f2 a capire che l'analisi spettroscopica in questo intervallo di frequenze permetteva la conoscenza della composizione del mezzo interstellare, ad esempio del CO nella Nebulosa di Orione. La ricerca in astronomia a partire da quegli anni ha avuto un enorme sviluppo. Nel 1974 comincia la ricerca spaziale sistematica con il Kuiper Airborne Observatory, cio\u00e8 mediante aerei ad alta quota, tale ricerca viene sostituita nel 1983 con il primo satellite, IRAS, dedicato a tutto lo spettro infrarosso. L'interesse in astronomia in questo campo dallo spazio fa parte della ricerca attuale come descritto nel seguito.\nTra il 1960 e il 1980 si hanno le principali innovazioni tecnologiche sia come rivelatori bolometrici (semiconduttori, piroelettrici e superconduttori), sia come sorgenti (vedi dopo). Ma forse, la pi\u00f9 importante innovazione tecnologica di quegli anni \u00e8 stata la costruzione di strumenti in grado di fare la spettroscopia in trasformata di Fourier. Tale tecnica si \u00e8 dimostrata molto adatta per studiare le propriet\u00e0 ottiche di solidi, liquidi e gas. La limitazione iniziale era la mancanza di computer sufficientemente veloci per eseguire l'analisi in breve tempo. Attualmente l'analisi grazie allo sviluppo dei computer viene fatta quasi in tempo reale, ed \u00e8 ancora la tecnica pi\u00f9 utilizzata per frequenze superiori a 2 THz, a frequenze inferiori la spettroscopia nel dominio del tempo risulta pi\u00f9 adatta e fornisce maggiori informazioni.\nVi \u00e8 da aggiungere che questo intervallo di frequenze ha assunto grande importanza in fisica dell'atmosfera, biologia, fisica del plasma, chimica, controllo non distruttivo. Ma in particolare ha assunto una grande importanza nella sicurezza, in questi ultimi anni, in quanto molte droghe ed esplosivi hanno delle propriet\u00e0 spettroscopiche peculiari in questo intervallo di frequenze.\nIntroduzione.\nLa figura a fianco mostra le righe di assorbimento dell'aria a frequenze comprese tra 1 THz e 3 THz sulla sommit\u00e0 del vulcano Mauna Kea alle Hawaii, anche se \u00e8 un luogo con bassissima umidit\u00e0, tuttavia sono ben visibili le righe di assorbimento dovute essenzialmente al vapore d'acqua. Questa figura mostra la difficolt\u00e0 di trasmettere tale radiazione nell'aria, ma anche la sua importanza nello studio della atmosfera.\nLe onde elettromagnetiche con frequenze attorno al terahertz occupano la porzione dello spettro tra l'infrarosso e le microonde, una regione finora poco utilizzata. Anche se si tratta di onde molto interessanti che possiedono caratteristiche di entrambe le bande adiacenti. Attorno a 300 GHz molti materiali quali plastiche, carte, tessuti, ecc. hanno un basso assorbimento per cui queste frequenze possono essere usate con successo per identificare oggetti nascosti, ma a frequenze superiori a 1 THz la maggior parte dei materiali elencati diventano molto assorbenti. Ad esempio spessori di carta di 1 mm possono attenuare la radiazione di molti ordini di grandezza. Per avere una idea a 8 THz 10 cm di aria attenuano la radiazione di un fattore 100. Tuttavia i semiconduttori di elevata purezza e alcune plastiche come il polietilene sono abbastanza trasparenti in tutto questo intervallo di frequenze. Vi da aggiungere la radiazione al THz avendo una lunghezza d'onda inferiore al mm, pu\u00f2 essere usata per creare immagini di oggetti com buona risoluzione: la risoluzione dipende dalla lunghezza d'onda. Le microonde avendo lunghezze d'onda dell'ordine di grandezza dei cm creano immagini molto meno risolte. Ma tenendo presente che la radiazione Terahertz ha una limitata penetrazione attraverso la nebbia e le nuvole, e non pu\u00f2 penetrare nell'acqua o nei metalli.\nPer capire l'importanza di questa radiazione va considerata la relazione tra temperatura e frequenza descritta dalla legge di Planck:\ndove formula_2\u00e8 la costante di Planck, formula_3la costante di Boltzmann.\nLa radianza di un corpo nero, secondo la legge di Planck, ha un chiaro massimo, abbastanza stretto, per la frequenza\nDa questa relazione si ricava che la frequenza che corrisponde alla temperatura di 1 THz \u00e8 17 K, mentre a 10 THz corrispondono 170 K.\nQuesta \u00e8 una particolare regione dello spettro elettromagnetico. Infatti l'energie che corrispondono a tali frequenze (temperature) sono quelle tipiche di molte bande fononiche, dei livelli energetici dei droganti nei semiconduttori e molti livelli energetici rotazionali nei gas. Quindi queste frequenze permettono di studiare molti fenomeni connessi con tali livelli energetici.\nSorgenti.\nL'elenco delle possibili sorgenti non inganni, in realt\u00e0, la difficolt\u00e0 in questa parte dello spettro di avere sorgenti intense, ha creato molte alternative. In quanto, mentre nelle microonde \u00e8 facile avere sorgenti che producono potenze di centinaia di watt, nel campo del THz avere sorgenti con potenze dell'ordine del mW \u00e8 una rarit\u00e0, molte delle sorgenti descritte nel seguito producono pochi nW. Anche nell'infrarosso \u00e8 facile avere potenze di centinaia di watt. Per questa ragione viene identificata questa banda di frequenze elettromagnetiche come \"TeraHertz gap\".\nSorgenti termiche.\nUn qualsiasi corpo a una temperatura T emette radiazione secondo la legge di Planck. Da tale legge si ricava che nella potenza totale emessa da un corpo ideale caldo, ad esempio a 1500 K, lo formula_5 \u00e8 costituita da radiazione tra 1 THz e 5 THz, anche se gran parte della radiazione \u00e8 principalmente infrarossa, mentre la parte visibile \u00e8 anch'essa trascurabile. All'aumentare della temperatura aumenta la potenza totale con la quarta potenza della temperatura, e diventa principalmente luce visibile solo a circa 5000 K, ma potenza emessa nell'intervallo di frequenze del THz cresce solo in maniera lineare, e quindi percentualmente diventa molto minore rispetto al resto.\nLe pi\u00f9 economiche e semplici sorgenti al THz sono quindi i globar, cio\u00e8 dei cilindri di carburo di silicio o altri materiali refrattari, che possono essere portati a temperatura molto elevata in aria (difficilmente la loro temperatura \u00e8 maggiore di 1700 K). Sono sorgenti puntiformi ideali.\nTemperature pi\u00f9 elevate e quindi potenze emesse maggiori si ottengono con sorgenti al plasma contenute in recipienti di quarzo fuso. La temperatura del plasma pu\u00f2 essere facilmente di molte migliaia di kelvin, ma in questo caso l'emissione non \u00e8 proprio quella di un corpo nero, infatti l'involucro di quarzo fuso assorbe le frequenze superiori a 2 THz e quindi si porta a una temperatura di circa un migliaio di kelvin. Quindi l'involucro si comporta come una sorgente pi\u00f9 fredda, ma pi\u00f9 estesa rispetto al plasma centrale. Inoltre nella scarica dei plasma \u00e8 presente una componente ultravioletta che pu\u00f2 essere un problema per gli effetti secondari.\nLaser.\nLaser a gas.\nAnche, se attualmente poco usati, molti gas sono stati usati nel passato per produrre fasci collimati relativamente intensi. Allo scopo di avere tali sorgenti sono eccitati dei gradi di libert\u00e0 vibrazionali e vengono sfruttate le transizioni tra livelli rotazionali che hanno frequenze caratteristiche nel THz. L'energia di eccitazione pu\u00f2 essere elettrica o si usano dei laser infrarossi come pompe (in genere laser ad anidride carbonica ). Il gas utilizzato come elemento attivo determina la frequenza e l'elenco dei gas utilizzati \u00e8 molto grande, ad esempio sono stati usati acqua, acido formico, ammoniaca, difluorometano, metanolo. Variando la pressione dei gas si riesce a variare la frequenza e quindi si riesce a coprire gran parte dello spettro al THz.\nLaser a stato solido.\nLo sviluppo dei laser a stato solido ha permesso di utilizzare anche nel THz tali materiali. Il materiale usato \u00e8 stato inizialmente il germanio con drogaggio p la cui frequenza \u00e8 accordabile tra 1 e 4 THz utilizzando intensi campi magnetici. Sono stati sviluppati anche laser al silicio che sfruttano i livelli di transizione di accettori come il gallio.\nLaser a cascata quantica.\nI laser a cascata quantica (QCL) sono una sorgente di radiazione THz molto promettente. In realt\u00e0 tali dispositivi sono stati inizialmente sviluppati per generare radiazione nel medio infrarosso\ne otto anni dopo nel THz. I laser a QCL utilizzano solo il salto quantico degli elettroni tra livelli quantizzati creati artificialmente mediante una crescita controllata a livello atomico di strati di semiconduttori diversi. Un solo elettrone in questo processo genera molti fotoni. Ma le dimensioni fisiche di questi laser sono di un ordine di grandezza inferiore alla lunghezza d'onda tipica, quindi il fascio laser prodotto \u00e8 molto divergente e questo rappresenta un problema nel loro uso.\nMa vi sono tecniche per rendere i fasci focalizzati Inoltre per avere una potenza ragionevole \u00e8 necessario che questi dispositivi funzionino a temperature criogeniche: tipicamente qualche decina di K.\nLaser a elettroni liberi (FEL).\nI laser a elettroni liberi abbreviato in FEL \u00e8 un tipo di laser in cui il mezzo attivo consiste di elettroni di grandissima energia che si muovono liberamente in una struttura magnetica. La radiazione elettromagnetica prodotta copre un intervallo di frequenze che vanno dalle microonde fino ai raggi X. Sono in realt\u00e0 delle sorgenti molto grandi, in quanto necessitano di acceleratore di particelle per portare gli elettroni a grandissime energie. Le potenze emesse sono molto intense e sono facilmente accordabili in frequenza. Esistono delle facility presenti anche in Italia in importanti centri di ricerca.\nMiscelatori di fotoni.\nSe due onde elettromagnetiche diverse incidono su un elemento non lineare vengono generate delle onde elettromagnetiche che sono la somma o la differenza delle armoniche principali. Il mescolamento di frequenze \u00e8 una tecnica utilizzata nella tecnologia radio dove il diodo ha una funzione di separare le componenti. Su questo principio si basano molte sorgenti pi\u00f9 o meno intense di onde elettromagnetiche al THz.\nLa prima possibilit\u00e0 \u00e8 l'uso di due frequenze vicine di un laser nel visibile o nel vicino infrarosso. In questo caso la differenza delle due frequenze deve cadere nel THz. L'elemento non lineare utilizzato \u00e8 in genere un Diodo Schottky, che ha una elevata velocit\u00e0 di commutazione, ma anche sono utilizzate giunzioni\n che hanno minore non linearit\u00e0, ma essendo molto veloci pi\u00f9 adatte per le alte frequenze. Se viene mescolato un segnale a microonde con frequenza variabile con un segnale di un laser al THz si riescono a ottenere frequenze variabili tra 1 e 3 THz. Vi \u00e8 da aggiungere che questo tipo di generatori producono onde elettromagnetiche di bassa potenza pochi formula_6.\nAnche laser a cascata quantica a infrarossi funzionanti a temperatura ambiente sono stati usati per produrre diverse centinaia di nanowatt al THz.\nGeneratori di armoniche.\nQuesta tecnica estende la tecnologie delle microonde al THz. Infatti nelle microonde \u00e8 abbastanza facile ottenere potenze di frazioni di W o\ncon diodi a valanga o diodi Gunn. Il segnale viene amplificato e distorto e quindi vengono generate armoniche con potenza via via minore che aumenta la frequenza, ma esistono in commercio sistemi che grazie a questo meccanismo riescono a fornire\npotenza di 1 mW fino a frequenze di 1,5 THz.\nOscillatori a onda rovesciata.\nL' \u00e8 l'evoluzione del valvola da vuoto a onda progressiva, l'unica differenza \u00e8 che la struttura a onda lenta \u00e8 disegnata deliberatamente per avere un feedback che determina con precisione la frequenza in uscita. Oggetti di questo genere producono onde elettromagnetici anche di 1 mW, ma la massima frequenza ottenuta \u00e8 di appena 1,4 THz.\nUn girotrone \u00e8 un oscillatore che genera onde elettromagnetiche mediante la degli elettroni.\nInfatti la frequenza di rotazione degli elettroni in un campo magnetico uniforme \u00e8:\nDove formula_8\u00e8 la carica dell'elettrone, formula_9la sua massa. Quindi per avere una frequenza di 1 THz \u00e8 necessario un campo di 3,6 T. Per questa ragione in genere la frequenza dei girotroni \u00e8 limitata a frazioni di THz\nLe giunzioni Josephson sono utilizzate per in quanto per l'effetto Josephson vi \u00e8 una corrispondenza biunivoca tra tensione costante nella caratteristica corrente tensione e la frequenza: 483597,9 GHz/V. In maniera reciproca una giunzione Josephson polarizzata in tensione genera onde elettromagnetiche. Il limite della frequenza generata \u00e8 data dalla tensione che corrisponde alla \"energy gap\" per questa ragione superconduttori con temperature critiche di una decina di K possono generare onde elettromagnetiche di qualche decina di GHz. Nei , avendo energy gap maggiore, possono generare onde elettromagnetica al THz. La difficolt\u00e0 nel caso di questi materiali \u00e8 la fabbricazione di giunzioni Josephson affidabili, con cristalli di sono stati fabbricati dei generatori compatti.\nEffetto triboelettrico.\nStrappare rapidamente da una superficie del nastro adesivo genera radiazione terahertz non polarizzata, compresa tra 2 e 18 THz\nGrafene.\n\u00c8 stato proposto l'utilizzo di strisce di grafene larghe da 10 a 100 nanometri e lunghe un micrometro, per fabbricare antenne che tramettono nel THz.\nRivelatori.\nI rivelatori. sono dei trasduttori che convertono la radiazione entrante in un segnale ad esempio una tensione o una variazione di resistenza, ma anche lo spostamento di un fascio luminoso. Le caratteristiche di rivelatore sono in genere data dalla velocit\u00e0 di risposta, dal fattore di conversione potenza segnale e poich\u00e9 il rumore \u00e8 un effetto indesiderato ineliminabile viene in genere misurato il segnale che generale una risposta eguale al rumore in una banda di un hertz detto (acronimo dall'inglese \"Noise-equivalent power\".\nRivelatori termici.\nSono quei dispositivi che a causa della radiazione si scaldano e di conseguenza varia una qualche propriet\u00e0 che viene misurata. Essi sono caratterizzati principalmente dalla capacit\u00e0 termica (C) e dalla potenza termica scambiata con l'ambiente (G) (ha le dimensioni di un conducibilit\u00e0 termica per una lunghezza), infatti il rapporto tra queste due grandezze formula_10, che ha le dimensioni di un tempo, determina quanto rapidamente cambia la temperatura del dispositivo.\nTermopile.\nIn questo caso il rivelatore \u00e8 costituito da molte termocoppie in serie che convertono per l'effetto Seebeck la differenza di temperatura tra le giunzioni fredde e quelle calde in una differenza di potenziale. Il rivelatore sono l'insieme delle giunzioni calde. Questo tipo di rivelatore \u00e8 stato utilizzato nel passato, ma hanno scarsa sensibilit\u00e0 e riproducibilit\u00e0.\nCella di Golay.\nLa radiazione assorbita riscalda una piccola camera in cui \u00e8 contenuto un gas nobile, in genere xenon; il contenitore ha una delle superfici costituita da una sottile lamina metallica che si deforma e quindi lo spostamento del raggio riflesso dalla lamina costituisce il segnale in uscita, il quale viene poi misurato da un fotodiodo. Le celle di Golay sono molto sensibili, con assorbimento costante in larga parte dello spettro, ma sono molto delicate e hanno un piccolo intervallo dinamico di funzionamento.\nPiroelettrici.\nAlcuni materiale hanno un costante dielettrica relativa che varia con la temperatura. Quindi polarizzando a tensione costante un cristallo piroelettrico la potenza incidente viene convertita in una corrente proporzionale alla velocit\u00e0 con cui cambia la costante dielettrica relativa.\nSono molto usati specialmente nell'infrarosso in moltissime applicazioni comuni: come termometri non a contatto o rivelatori di fiamma. Ma la loro sensibilit\u00e0 \u00e8 quasi pari a quella delle celle di Golay, ma sono molto pi\u00f9 facili da utilizzare e sono venduti da molte ditte gi\u00e0 integrati con un amplificatore.\nBolometri.\nIn questo caso la conversione viene fatta tra potenza ingresso e resistenza elettrica. I bolometri sono da sempre i pi\u00f9 diffusi rivelatori.\nSi definisce coefficiente di temperatura la grandezza:\nla responsivit\u00e0 di un bolometro \u00e8 tanto maggiore quanto pi\u00f9 grande \u00e8 tale coefficiente, nel caso dei semiconduttori \u00e8 una grandezza negativa: cio\u00e8 la resistenza diminuisce all'aumentare della temperatura.\nBolometri metallici.\nIl primo rivelatore di radiazione Terahertz \u00e8 stato un bolometro metallico quello usato da Langley nel 1871 che consisteva di due strisce di platino ricoperte di nerofumo. La resistenza elettrica di tutti metalli aumenta con la temperatura e quindi misurando la variazione di resistenza Langley fu in grado di fare le prime misure nell'infrarosso. Attualmente, sono ancora utilizzati, in quanto mediante tecniche MEMS sono stati fabbricati microbolometri di titanio con di formula_12. La purezza del metallo \u00e8 un requisito essenziale per avere una sensibilit\u00e0 fino a temperature di qualche decina di K.\nBolometri semiconduttori.\nSono tra i pi\u00f9 importanti bolometri in quanto il coefficiente di temperatura \u00e8 molto grande e le tecniche di preparazione dei semiconduttori sono molto affidabili e riproducibili. In molti importanti esperimenti di astronomia come l'Herschel Space Observatory (fotocamera SPIRE) vi sono strumenti contenenti matrici di bolometri semiconduttori. Il materiale pi\u00f9 usato \u00e8 il germanio. Vengono utilizzati fino a temperature 4.2 K, potendo avere NEP di formula_13.\nBolometri superconduttori.\nQuesto tipo di bolometro, negli ultimi 20 anni, ha avuto una grande diffusione. In questo caso si utilizza la transizione di temperatura di un superconduttore dallo stato superconduttore allo stato normale che avviene in un intervallo di temperatura di frazioni di K. Quindi questi bolometri hanno un coefficiente di temperatura molto grande. Mediante polarizzazione in tensione il sistema \u00e8 elettricamente stabile in quanto la radiazione incidente fa aumentare la resistenza e automaticamente se \u00e8 polarizzato in tensione diminuisce la potenza dissipata per effetto Joule,\n. I bolometri superconduttori hanno i migliori NEP tra tutti i dispositivi termici potendo lavorare a temperature di poche decine di mK e utilizzando come preaplificatore criogenico sistemi di SQUID.\nFotorivelatori.\nI fotorivelatori funzionano in maniera completamente diversa dai rivelatori termici, in quanto i fotoni interagiscono direttamente con gli elettroni del materiale, aumentando il loro numero e quindi la corrente che possono trasportare. I fotorivelatori nell'ambito del THz sfruttano i livelli quantizzati nei semiconduttori di poche decine di meV e quindi per potere utilizzare tali effetti bisogna avere i fotorivelatori a temperature di pochi K. In questo caso visto la conversione diretta da fotone a elettrone si utilizza come misura della qualit\u00e0 l'efficienza quantica cio\u00e8 il rapporto tra elettroni prodotti e fotoni incidenti. Nella regione intorno a 3 THz viene utilizzato il germanio estrinseco drogato con gallio. Mentre nella regione al di sotto 0,5 THz viene usato l'antimoniuro di indio.\nRivelatori a supereterodina.\nLa rivelazione di segnali mediante supereterodina \u00e8 la tecnica praticamente usata in tutti i ricevitori radio e televisivi. La tecnica consiste nel miscelare in un elemento non lineare il segnale da misurare con un segnale ad una frequenza simile (oscillatore locale) ben controllato in ampiezza, frequenza e fase. La presenza dell'elemento non lineare genera tra l'altro un segnale in uscita che ha una frequenza che \u00e8 la differenza tra le frequenze dell'oscillatore locale e del segnale da rivelare, detta frequenza intermedia (IF).\nTale tecnica \u00e8 utilizzata con successo anche nel THz. L'oscillatore locale \u00e8 una delle sorgenti, descritte sopra, che deve avere una differenza in frequenza con il segnale da misurare di pochi GHz, in maniera che la frequenza intermedia sia di qualche GHz (microonde). Quindi per quanto riguarda la IF \u00e8 possibile utilizzare comuni amplificatori (mentre non esistono amplificatori al THz). Inoltre si pu\u00f2 essere estremamente selettivi in frequenza riducendo il rumore dovuta a segnali non utili. La difficolt\u00e0 principale consiste nell'avere elementi non lineari a frequenze del THz, attualmente vi sono solo tre strutture che possono essere usate con successo come miscelatori i diodi Schottky, le strutture superconduttore-isolante-superconduttore e i bolometri a elettroni caldi (\"Hot Electron Bolometer\", HEB). I rivelatori a supereterodina sono dei dispositivi abbastanza complessi che vengono usati per applicazioni specifiche. La figura di merito che viene usata per caratterizzare i rivelatori supereterodina \u00e8 la temperatura di rumore che tiene conto di tutti gli stadi del dispositivo.\nDiodi Schottky.\nSono dei diodi formati dalla giunzione metallo semiconduttore che risultano particolarmente veloci se la dimensione della giunzione \u00e8 molto piccola in maniera che la capacit\u00e0 sia dell'ordine di grandezza del fF. Realizzare giunzioni molto piccole e riproducibili \u00e8 tuttora un grosso problema tecnologico, anche se si sono trovate brillanti soluzioni. I diodi Schottky possono anche essere usati come semplici raddrizzatori, la temperatura di rumore \u00e8 di molte migliaia di kelvin.\nSuperconduttore-isolante-Superconduttore.\nSono costituiti da una barriera tunnel isolante che separa due superconduttori, ma non viene usato l'effetto Josephson ma l'estrema non linearit\u00e0 della caratteristica se vengono polarizzate a tensioni pari a due volte la energia di legame delle coppie di Cooper.\nDa molti anni vengono studiati con successo tali dispositivi. Attualmente la missione Herschel Space Observatory utilizza tali giunzioni nello strumento a bordo HIFI (Heterodyne Instrument for the Far Infrared).\nSono i rivelatori eterodina con la pi\u00f9 bassa temperatura di rumore, ma finora \u00e8 stato possibile utilizzarli fino a 1,5 THz.\nBolometro.\nIn questo caso si usano dei bolometri particolari, particolarmente veloci in quanto solo gli elettroni liberi interagiscono nel processo di assorbimento della radiazione al THz. Quindi tale rapidit\u00e0 \u00e8 di frazioni di ps. Il bolometro ha una risposta non lineare, ma non risponde direttamente alla radiazione, ma genera una frequenza intermedia che pu\u00f2 essere misurata e amplificata. Le temperature di rumore di questo tipo di rivelatore possono essere di qualche centinaio di kelvin.\nMateriali al THz.\nMetalli.\nTutti i metalli avendo resistivit\u00e0 molto bassa per effetto pelle anche in fili sottili di poche decine di nm riflettono perfettamente la radiazione al THz, questo anche se la superficie metallica ha una rugosit\u00e0 elevata (una decina di \u00b5m), in quanto la lunghezza d'onda dei THz \u00e8 compresa tra 30 e 1 mm (considerando l'intervallo maggiore). La maggior parte delle superfici metalliche sono perfettamente riflettenti. Per questa ragione \u00e8 facile costruire specchi in questo campo di frequenze.\nIsolanti.\nLa maggior parte delle sostanze isolanti hanno un forte assorbimento nella parte alta della radiazione al Terahertz. La figura 2 in cui \u00e8 chiaramente visibile lo spettro di assorbimento dell'atmosfera \u00e8 tipico di molte sostanze. Infatti a frequenze superiori a 1 THz la maggior parte delle sostanze ha un forte assorbimento ben descritto dalla legge di Lambert-Beer (che una legge empirica non sempre precisa):\nDove formula_15 \u00e8 l'intensit\u00e0 iniziale,formula_16 \u00e8 l'intensit\u00e0 dopo avere attraversato lo spessore formula_17 e formula_18 il coefficiente di attenuazione che ha le dimensioni di una formula_19. Per avere una idea nella tabella seguente sono elencati i coefficienti di attenuazione (a due frequenze) e gli indici di rifrazione (a una sola frequenza poich\u00e9 varia poco con la frequenza) di alcuni materiali particolari con relativamente basso assorbimento. La tabella \u00e8 tratta liberamente da figure sul libro Terahertz Techniques.\nLa maggior parte delle sostanze ricche di acqua come le carta e il legno hanno coefficienti di assorbimento di molti ordini di grandezza maggiori: sono quindi praticamente opachi.\nAltri materiali, compreso il vetro, la ceramica e la porcellana, sono forti assorbitori, avendo anche coefficienti di attenuazione anche di formula_20a 1 THz.\nIl silicio di alta resistivit\u00e0 (come anche il germanio o il diamante) \u00e8 un materiale che pu\u00f2 essere usato in spessori relativamente grandi senza attenuare sensibilmente la radiazione al Terahertz. Anche se bisogna tenere conto della riflettivit\u00e0 normale che \u00e8 correlata all'indice di rifrazione (trascurando l'assorbimento) tramite la legge di Fresnel:\nQuindi il silicio riflette il 55% della radiazione incidente. Le plastiche anche se assorbono maggiormente la radiazione, riflettono in minore misura a causa del pi\u00f9 piccolo di rifrazione.\nI solidi cristallini presentano risonanze dovute alle interazioni intermolecolari di fonone. Le caratteristiche sono ampie, diverse decine di GHz, ma un solido organico tipico pu\u00f2 avere tra le 2 e le 6 assorbimenti caratteristici nella gamma di frequenza da 0,5 a 5 T che pu\u00f2 servire come una caratterizzazione del solido. Le caratteristiche spettrali variano in intensit\u00e0 con la temperatura, ma questi cambiamenti sono piccoli rispetto alle larghezze della linea alle condizioni ambientali standard.\nAlcune sostanze, in genere gli alogenuri alcalini, hanno una banda stretta al Terahertz in cui l'indice di rifrazione cambia e contemporaneamente si ha un forte assorbimento (fenomeno che \u00e8 chiamato con un nome tedesco ) e quindi sono dei naturali filtri passa banda.\nNei gas la radiazione Terahertz eccita principalmente i modi rotazionali delle molecole.. La struttura della linea spettrale \u00e8 complicata a causa delle interazioni tra modi vibrazionali e modi rotazionali.\nI conduttori liquidi, come l'acqua, hanno una riflettivit\u00e0 del 40% a 100 GHz che scende rapidamente al 20% a circa 500 GHz e poi diminuisce, ma l'effetto principale \u00e8 l'assorbimento per cui la penetrazione nell'acqua o nel corpo umano \u00e8 solo di pochi millimetri. La pelle si comporta in modo analogo all'acqua con una riflettivit\u00e0 un po' pi\u00f9 bassa. I metalli riflettono in maniera perfetta.\nRicerca.\nAstronomia.\nLa radiazione terahertz ha permesso agli astronomi di esaminare le nubi molecolari e le nebulose scure, con l'obiettivo di studiare il processo di formazione delle stelle dalla nascita stellare al collasso. Le osservazioni submillimetriche di queste nubi possono essere utilizzate per determinare gli elementi chimici e i meccanismi di raffreddamento per le molecole che li compongono. Inoltre, le osservazioni submillimetriche forniscono informazioni sui meccanismi di formazione e evoluzione delle galassie. L'ex Unione Sovietica ha lanciato i primi rivelatori bolometrici per le onde submillimetriche nel 1974 e ha operato per la prima volta nel 1978 sul primo telescopio a onde submillimetriche situato sulla stazione spaziale Salyut 6 per quattro mesi.\nSappiamo che l'atmosfera terrestre assorbe radiazione millimetrica e terahertz. Ci sono molte linee di assorbimento dai vari gas che costituiscono l'atmosfera, in particolare il vapore acqueo che ha un effetto forte e variabile a causa di grandi differenze nel suo contenuto, che si verificano a causa delle condizioni meteorologiche naturali. Wallace ha recentemente esaminato e aggiornato modelli di assorbimento atmosferico nell'intervallo da 10 GHz fino ai raggi ultravioletti (1000 THz). Da notare che le propriet\u00e0 delle onde millimetriche e della radiazione propriamente terahertz sono molto diverse. Infatti alle lunghezze d'onda millimetriche l'atmosfera \u00e8 caratterizzata da diverse zone dove l'assorbimento \u00e8 modesto, ad esempio da 0,1 dB/km a 10 GHz che diventano 5 dB/km a 300 GHz. In condizioni molto umide e molto asciutte, l'assorbimento cambia di un ordine di grandezza. Tuttavia, a distanze di decine di metri questa assorbimento non \u00e8 significativo. Un effetto pi\u00f9 significativo \u00e8 invece la variazione che l'assorbimento atmosferico porta alla temperatura effettiva del cielo, infatti il meccanismo di contrasto principale in un'immagine a onde millimetriche all'esterno \u00e8 riflesso dal cielo freddo e la temperatura apparente del cielo aumenta rapidamente verso la temperatura ambiente a frequenze superiori a 200-300 GHz, riducendo il contrasto disponibile nelle immagini esterne a frequenze pi\u00f9 alte. Proseguendo nella regione terahertz, vediamo che l'assorbimento atmosferico diventa progressivamente pi\u00f9 notevole e aumenta il numero di linee di assorbimento del vapore acqueo. Per questa ragione nell'ingegneria delle telecomunicazioni, l'atmosfera \u00e8 stata considerata opaca alle frequenze terahertz. A distanze inferiori a poche decine di metri, ci sono delle bande di frequenza dove l'atmosfera \u00e8 abbastanza trasparente per consentire l'individuazione di oggetti nascosti. Inoltre, le linee del vapore acqueo sono abbastanza strette e hanno posizioni note, per consentire l'eliminazione del loro effetto nelle applicazioni spettroscopiche.\nDunque il luogo ideale per osservare la radiazione terahertz \u00e8 un luogo asciutto, fresco, con condizioni meteorologiche stabili e lontano dai centri urbani. Tra i siti che operano in queste condizioni ci sono: l'osservatorio di Mauna Kea, l'Osservatorio di Llano de Chajnantor sull'altopiano di Atacama (Cile), il Polo Sud e l'Hanle in India (sito dell'Himalaya). I confronti mostrano che tutti e quattro i siti sono eccellenti per l'astronomia submillimetrica, e di questi siti Mauna Kea \u00e8 il pi\u00f9 stabile e il pi\u00f9 accessibile.\nIl sito dell'Osservatorio Llano de Chajnantor ospita l'esperimento Atacama Pathfinder Experimental (APEX), il pi\u00f9 grande telescopio submillimetrico operante nell'emisfero meridionale e il pi\u00f9 grande progetto astronomico sulla terra, e l'Atacama Large Millimeter Array (ALMA), un interferometro per osservazioni di lunghezza d'onda submillimetriche di 54 radio telescopi da 12 metri e 12 radio telescopi da 7 metri. Il Submillimeter Array (SMA) \u00e8 un altro interferometro situato a Mauna Kea, composto da 8 telescopi da 6 metri di diametro. Il pi\u00f9 grande telescopio submillimetrico esistente \u00e8 il telescopio James Clerk Maxwell che si trova anche su Mauna Kea.\nIl satellite Astronomy Wave Submillimeter (SWAS) \u00e8 stato lanciato in orbita non molto lontana dalla Terra il 5 dicembre 1998 come una delle missioni del programma Small Explorer Program (SMEX) della NASA. La missione della nave spaziale \u00e8 di studiare le nubi molecolari giganti e i centri delle nubi scure. L'obiettivo di SWAS \u00e8 di individuare le cinque linee spettrali: acqua, acqua isotopica, monossido di carbonio isotopico, ossigeno molecolare e carbonio neutro. Il satellite SWAS \u00e8 stato utilizzato nel giugno del 2005 come supporto per la missione Deep Impact della NASA. Infatti il satellite \u00e8 riuscito a fornire i dati della produzione dell'acqua sulla cometa osservata.\nNel 2009 l'Agenzia spaziale europea ha lanciato una missione spaziale nota come Herschel Space Observatory. Il telescopio \u00e8 formato da uno specchio pi\u00f9 grande mai lanciato nello spazio e studia le radiazioni nel lontano infrarosso e nella banda submillimetrica. Anzich\u00e9 entrare in un'orbita della Terra, il telescopio Herschel entr\u00f2 in un'orbita di Lissajous intorno al punto di Lagrange L2, il secondo punto Lagrangiano del sistema Terra-Sole. L2 si trova a circa 1,5 milioni di km dalla Terra in questo modo il posizionamento del telescopio riduce l'interferenza dalla Terra e dal Sole con le radiazioni infrarosse e quelle del visibile. La missione di Herschel si concentra principalmente sulle origini delle galassie e sulla formazione galattica.\nMedicina.\nUn team di fisici britannici ha annunciato nel 2004 di aver sviluppato una tecnica per rilevare la presenza di tumori della pelle e di altri tumori epiteliali non visibili ad occhio nudo. La tecnica, che si basa sulle radiazioni terahertz, potrebbe rappresentare un'alternativa efficace e non invasiva ai metodi convenzionali utilizzati per diagnosticare questi tumori. L'85% di tutti i tumori si trova nell'epitelio, ovvero sopra o in prossimit\u00e0 della pelle, ma le loro piccole dimensioni ne rendono difficile l'individuazione. Inoltre, i tessuti della pelle devono essere rimossi chirurgicamente per l'analisi. La tecnica sviluppata da Emma Pickwell e colleghi dell'Universit\u00e0 di Cambridge e della TeraView sfrutta invece il fatto che l'acqua assorbe fortemente le radiazioni di frequenza compresa fra 0.1 e 3 terahertz. Poich\u00e9 i tessuti cancerosi tendono ad avere un maggior contenuto d'acqua rispetto a quelli sani, le radiazioni terahertz potrebbero essere usate per differenziare fra i due tipi di tessuto.\nAlcune frequenze di radiazione terahertz possono essere utilizzate per l'imaging 3D dei denti e pu\u00f2 essere pi\u00f9 precisa rispetto alla convenzionale formazione di immagini a raggi X in odontoiatria. L'equipe del progetto di TRE (Toshiba Research Europe) afferma che utilizzando la radiazione terahertz si pu\u00f2 rivelare lo spessore dello smalto di un dente.\nOltre l'odontoiatria, la radiazione terahertz pu\u00f2 essere utilizzata per esaminare altri tessuti del corpo, ma sono possibili anche applicazioni non mediche. Infatti il progetto TRE ha dimostrato l'utilit\u00e0 della radiazione terahertz nel controllo di qualit\u00e0 dei prodotti alimentari, nella produzione di chip elettronici e nell'individuazione di oggetti nascosti nei contenitori.\nUno studio pubblicato nel 2010 e condotto da Boian S. Alexandrov e dai suoi colleghi al Centro per gli Studi Nonlineari al Laboratorio Nazionale Los Alamos nel New Mexico ha creato modelli matematici che prevedono come le radiazioni terahertz interagiscano con il DNA a doppio filamento, dimostrando che anche se le forze coinvolte sembrano essere minuscole, le risonanze non lineari (anche se molto meno probabili di formare rispetto alle risonanze comuni meno potenti) potrebbero consentire alle onde del terahertz di \"sbloccare il DNA a doppio filamento, generando bolle nel doppio filamento che potrebbero interferire in modo significativo con processi quali espressione genica e replicazione del DNA \". La verifica sperimentale di questa simulazione non \u00e8 stata fatta. Una recente analisi di questo lavoro conclude che le bolle del DNA non si verificano in base a ipotesi fisiche ragionevoli o se si considerano gli effetti della temperatura. Va anche notato che l'intensit\u00e0 dei raggi T raggiunge meno di 1% nel primo 500 \u00b5m di pelle.\n\u00c8 stata studiata la mutagenicit\u00e0 e la genotossicit\u00e0 in alcuni batteri che sono stati esposti per 5-15 minuti a una radiazione Terahetz di 2,3 THz prodotta da un laser a elettroni liberi. Per\u00f2 non \u00e8 stata trovata nessuna differenza significativa tra le cellule esposte e quelle non esposte alla radiazione, questo indica che la radiazione di THz non \u00e8 n\u00e9 mutagena n\u00e9 genotossica. Tuttavia si \u00e8 osservato che questa radiazione incide sul metabolismo cellulare.\nSicurezza.\nCome scritto precedentemente, la radiazione Terahertz, al di sotto di 1 THz, pu\u00f2 penetrare tessuti e materiali plastici, in questo modo pu\u00f2 essere utilizzata in sorveglianza, come un controllo di sicurezza, per individuare da lontano le armi nascoste su una persona. Questo \u00e8 particolarmente interessante perch\u00e9 molti materiali di interesse, come le droghe e gli esplosivi, hanno uno spettro caratteristico nella fascia terahertz. Questo offre la possibilit\u00e0 di combinare l'identificazione spettrale con l'imaging. Nel 2002, la squadra Star Tiger dell'Agenzia spaziale europea (ESA), con sede a Rutherford Appleton Laboratory (Oxfordshire, Regno Unito), ha prodotto la prima immagine passiva di terahertz di una mano. Nel 2004, ThruVision Ltd, un prolungamento del Consiglio per il Laboratorio Centrale dei Consigli di Ricerca (CCLRC) Rutherford Appleton Laboratory, aveva mostrato la prima macchina compatta di THz per il controllo di sicurezza. Il prototipo ha rilevato delle pistole e degli esplosivi nascosti sotto i vestiti.\nUso scientifico e imaging.\nLa spettroscopia nella radiazione terahertz pu\u00f2 fornire nuove informazioni in chimica e biochimica.\nI metodi recentemente sviluppati di spettroscopia THz e tomografia THz si sono dimostrati in grado di eseguire misure e ottenere immagini da materiali opachi nella regione del visibile e vicino all'infrarosso. L'utilit\u00e0 di THz \u00e8 limitata quando il campione \u00e8 molto sottile o ha una bassa assorbanza, in quanto \u00e8 molto difficile distinguere le variazioni dell'impulso THz causato dal campione da quelle causate da fluttuazioni a lungo termine di una sorgente laser. Tuttavia, il THz produce radiazioni coerenti e spettrali, in modo che tali immagini possano contenere delle informazioni di gran lunga maggiori di un'immagine convenzionale formata da una sorgente a frequenza singola.\nLe onde submilimetriche sono utilizzate nella fisica per studiare i materiali in alti campi magnetici, poich\u00e9 in tali campi (a circa 11 tesla), la Precessione di Larmor dello spin elettronico \u00e8 nella regione submillimetrica. Molti laboratori che lavorano con un campo magnetico alto eseguono questi esperimenti ad alta frequenza (Risonanza paramagnetica elettronica), come il National High Magnetic Field Laboratory (NHMFL) in Florida.\nLa radiazione Terahertz pu\u00f2 inoltre permettere agli archeologi di individuare i murales nascosti sotto l'intonaco o la vernice degli edifici storici senza danneggiarli. Alcuni ricercatori affermano che i raggi T possono anche individuare gli schizzi a matita sotto i dipinti di una tela senza danneggiare l'opera. Tuttavia non tutti i materiali possono essere rilevati, tale radiazione infatti non pu\u00f2 rilevare certi materiali artistici come la grafite, il sanguigno e il gesso rosso.\nIl terahertz pu\u00f2 essere utilizzato per l'ispezione degli oggetti confezionati ma il suo difetto \u00e8 la bassa risoluzione per i controlli importanti. Ovviamente la risoluzione dei raggi X \u00e8 superiore all'imaging del terahertz, ma la radiografia \u00e8 ionizzante e pu\u00f2 imporre effetti nocivi su determinati oggetti come semiconduttori e tessuti vivi. Per superare la bassa risoluzione dei sistemi terahertz, i sistemi di imaging vicino a terahertz sono ancora in fase di sviluppo. Nell'imaging in prossimit\u00e0 del campo il rivelatore deve trovarsi molto vicino alla superficie del piano e quindi l'imaging degli oggetti molto imballati potrebbe non essere fattibile. Si potrebbe aumentare la risoluzione considerando i raggi laser con frequenze superiori a terahertz che vengono utilizzati per eccitare le giunzioni p-n in oggetti semiconduttori, queste giunzioni eccitate generano una radiazione terahertz, a condizione che i loro contatti siano ininterrotti, in questo modo si possano rilevare i dispositivi danneggiati.. In questo approccio, poich\u00e9 l'assorbimento aumenta in modo esponenziale con la frequenza, non \u00e8 possibile eseguire l'ispezione dei semiconduttori impacchettati. Di conseguenza, occorre trovare un compromesso tra la risoluzione raggiungibile e lo spessore della penetrazione del fascio nel materiale da imballaggio.\nComunicazione.\nNel 2011, una squadra di ricerca dell'Universit\u00e0 di Osaka ha prodotto un chip in grado di trasmettere 1,5 Gbit / s, tale dispositivo utilizzava onde terahertz per la trasmissione dati.\nNel maggio del 2012, una squadra di ricercatori dell'Istituto di Tecnologia di Tokyo ha raggiunto un nuovo record per la trasmissione dati wireless utilizzando i raggi T e ha proposto di utilizzarli per la trasmissione dati in futuro. La velocit\u00e0 di trasferimento dati \u00e8 20 volte superiore al migliore wi-fi comunemente usato. Il dispositivo Proof of concept della squadra utilizzava un oscillatore a resistenza negativa di diodi a tunnel risonante (RTD) per produrre onde nella fascia del terahertz. Con questo RTD, i ricercatori hanno inviato un segnale di 542 GHz, ottenendo una velocit\u00e0 di trasferimento dati di 3 Gigabyte al secondo. Lo studio ha suggerito che il Wi-Fi che utilizza il sistema sarebbe limitato a circa 10 metri ma potrebbe consentire una trasmissione di dati fino a 100 Gbit / s. Il team sta ora lavorando per migliorare il proprio dispositivo e di prolungare la sua gamma nel regime terahertz, oltre ad aumentare la potenza prodotta.\nSicurezza.\nLa regione terahertz \u00e8 tra la regione di frequenza radio e la regione ottica generalmente associata ai laser. Sia la norma di sicurezza RF IEEE che la norma di sicurezza laser ANSI hanno limiti nella regione terahertz, ma entrambi i limiti di sicurezza sono basati sull'estrapolazione. Si pensa che gli effetti sui tessuti siano naturali e quindi prevedibili con modelli termici convenzionali. Sono in corso ricerche per raccogliere dati per popolare questa regione dello spettro e convalidare i limiti di sicurezza."}
{"id": "1837282", "revid": "287204", "url": "https://it.wikipedia.org/wiki?curid=1837282", "title": "Florentino Alvarez Mesa", "text": ""}
{"id": "1837283", "revid": "287204", "url": "https://it.wikipedia.org/wiki?curid=1837283", "title": "Horacio Alvarez Mesa", "text": ""}
{"id": "1837284", "revid": "767487", "url": "https://it.wikipedia.org/wiki?curid=1837284", "title": "Distretto di Mewat", "text": "Il distretto di Mewat \u00e8 un distretto dell'Haryana, in India, di 993.617 abitanti. \u00c8 situato nella divisione di Gurgaon e il suo capoluogo \u00e8 Nuh.\nIl distretto \u00e8 stato costituito il 4 aprile 2005 separando dai distretti di Gurgaon e Faridabad i sei blocchi di sviluppo di Firozpur Zhirka, Hathin, Nagina, Nuh, Punhana e Tauru."}
{"id": "1837286", "revid": "1543377", "url": "https://it.wikipedia.org/wiki?curid=1837286", "title": "Angelo Mazzola", "text": "Biografia.\nNato a Bergamo nel 1887, inizia suonare la chitarra all'et\u00e0 di 12 anni sotto la guida di Antonio Lavezzari. Nel 1907 \u00e8 cofondatore e primo chitarrista dell'Estudiantina Bergamasca, storico gruppo musicale lombardo. Forma successivamente anche il \"Quartetto Mandolinistico Mazzola\", con il quale si esibisce in tutta Italia.\nCompositore autodidatta, in breve tempo scrive opere per chitarra sola, per chitarra e mandolino o violino, per quartetto e per orchestra a plettro, sfruttando varie forme come la fantasia, il notturno, la canzone e la serenata, costituendo una delle figure preminenti nel panorama chitarristico e mandolinistico dell'epoca.\nLa sua ouverture Wanda, per orchestra a plettro, \u00e8 scelta nel 1954 come brano d'obbligo nella categoria eccellenza al \"Grand concours national et international de chant et de musique\" di Lussemburgo. Le sue composizioni hanno avuto diffusione soprattutto nella prima met\u00e0 del Novecento, ma sono interpretate anche in epoca contemporanea, e in Giappone grazie all'opera del musicologo Mitsutama Okamura.\nIl primo catalogo completo delle sue opere viene pubblicato nel 1976 dalla rivista giapponese Frets. Copia delle sue composizioni per mandolino sono conservate nella collezione della Doshisha University di Kyoto, una delle maggiori al mondo.\nLa raccolta completa della sua produzione, settantuno opere manoscritte in tre volumi e un compact disc con le registrazioni originali, viene donata nel 2004 alla Biblioteca Civica Angelo Mai di Bergamo. Nella donazione \u00e8 compresa anche l'antica chitarra di Mazzola, costruita intorno al 1850 dal liutaio Antonio Rovetta di Bergamo, locandine d'epoca e altro materiale storico."}
{"id": "1837288", "revid": "599013", "url": "https://it.wikipedia.org/wiki?curid=1837288", "title": "Ainavillo", "text": "Era il toqui, ovverosia il capo dell'esercito nominato durante il tempo di guerra dalla trib\u00f9 indigena cilena dei Mapuche, che prov\u00f2 a fermare Pedro de Valdivia, conquistatore spagnolo e primo governatore del Cile, dall'invasione degli europei avvenuta nel 1550.\nPort\u00f2 circa 20.000 combattenti, provenienti dalle province di Nuble, Itata, Renoguelen, Guachimavida, Marcande, Gualqui, Penco, e Talcaguano, nell'attacco a sorpresa notturno al campo di Valdivia nella battaglia di Andalien.\nIl 24 gennaio 1550 Pedro de Valdivia attracc\u00f2 sulle coste cilene, nei pressi del golfo di Arauco, dove sfocia il fiume \"Bio-Bio\" (il secondo in Cile per lunghezza). Durante la fase di l'esplorazione del territorio si imbatt\u00e9 in numerosi gruppi di indigeni, con i quali ebbe vari scontri.\nDopo aver esaminato il territorio, decise infine di raggiungere una piana presente tra i fiumi Regione del B\u00edo B\u00edo e Andalien, per utilizzarla come accampamento.\nDurante la seconda notte di permanenza dell'esercito spagnolo, i Mapuche tentarono un'azione militare, approfittando sia dell'oscurit\u00e0 sia del fattore sorpresa, che avrebbe dovuto, secondo i loro piani, non rendere disponibili i temuti cavalieri europei e i loro archibugi. In realt\u00e0, gli spagnoli erano ben protetti dalle guardie e allertati in tempo si prepararono all'assalto, che respinsero dopo tre ore di combattimento. Oltre 3000 indigeni furono uccisi, mentre gli spagnoli accusarono soprattutto numerosi ferimenti subiti dai loro cavalli. \nIl giorno seguente al combattimento, i conquistatori ripresero le loro operazioni di esplorazione del territorio.\nIl toqui Ainavillo, nel giro di pochi giorni riorganizz\u00f2 i suoi uomini e il 12 marzo 1550, guid\u00f2 un esercito di oltre sessantamila Mapuche, all'assalto del forte situato a Penco, luogo dove si erano installati i conquistatori, in quella che viene conosciuta come la \"Battaglia di Penco\". Lo scontro fu vinto dalle truppe spagnole e il toqui Ainavillo fu ucciso in battaglia, assieme ad un numero di circa quattromila suoi subalterni."}
{"id": "1837289", "revid": "104458", "url": "https://it.wikipedia.org/wiki?curid=1837289", "title": "\u00c9rainn", "text": ""}
{"id": "1837294", "revid": "363629", "url": "https://it.wikipedia.org/wiki?curid=1837294", "title": "Contax", "text": "Contax \u00e8 un marchio di macchine fotografiche dell'azienda tedesca Carl Zeiss nota per le sue uniche e talvolta insolite tecniche innovative e per l'ampia gamma di ottiche. \nIl nome del marchio fu scelto dopo un sondaggio tra i dipendenti Zeiss. \nSotto il marchio Contax vennero costruite fotocamere dal 1932 al 2005 da diversi costruttori, con la Carl Zeiss (fino al 1958 la VEB Carl Zeiss Jena) per gli obiettivi.\nNel settembre 2005 termina la fornitura di fotocamere e accessori Contax. Il marchio Contax appartiene ancora alla Carl Zeiss ma per un accordo di cooperazione non pu\u00f2 essere utilizzato dalla stessa.\nStoria.\nSubito dopo il lancio della Leica I, la Contax rispose con la Contax I, che riusc\u00ec in un difficile compito: quello di creare un sistema a telemetro 35mm senza copiare da Leica. Le fotocamere Contax si distinsero subito per il loro design e per la capacit\u00e0 di montare ottiche Zeiss come il famoso Sonnar 50mm/1,5. La Contax I si distingueva per un parco ottiche davvero ampio, che andava dai grandangolari ai teleobiettivi, il Sonnar 180mm/2,8, costruito per le olimpiadi di Berlino del 1936 ne \u00e8 un chiaro esempio.\nLa produzione ante-guerra continu\u00f2 con la produzione di Contax II e Contax III.\nNel dopoguerra la Contax che era passata alla Germania Ovest costru\u00ec la Contax IIa e la Contax IIIa, che potevano montare tutte le ottiche ante-guerra pi\u00f9 le nuove ottiche del dopoguerra.\nNella Germania Est le truppe sovietiche si appropriarono dei macchinari della vecchia fabbrica Contax, dando cos\u00ec origine alle \"Contax Russe\" prodotte a Kiev in Ucraina.\nDa notare che il primo trattamento antiriflessi al fluoro (l'odierna fluorite) \u00e8 stato applicato al Sonnar 50mm/1,5 Zeiss per Contax.\nKyocera Contax-Kameras di Yashica/Kyocera.\nDopo la fine della produzione Zeiss Ikon nel 1972, la Carl Zeiss rimane in produzione con gli obiettivi, cercando un partner per cooperare nelle macchine fotografiche. Dopo una collaborazione con Pentax, nel 1972 siglano un accordo con la giapponese Yashica. Yashica diventa nel 1983 della Kyocera che acquisisce quindi la divisione di macchine fotografiche. Dal 1974 fino al 2005 uscirono quindi prodotti in cooperazione tra i due costruttori.\nGli obiettivi vennero forniti dalla Carl Zeiss e nei primi anni di collaborazione la Carl Zeiss di Oberkochen costru\u00ec le apparecchiature, presto la Yashica (gi\u00e0 Kyocera) e Tomioka divennero gli unici costruttori. La terminologia Zeiss rimase per le ottiche. Distagon per i grandangolo, Planar e Tessar per i normali, Sonnar per i leggeri e Tele-Tessar per grandi tele. Gli zoom si chiamarono sempre Vario-Sonnar.\nLa fotocamera Contax N Digital (uscita sul mercato nel 2000) \u00e8 stata la prima fotocamera reflex digitale con un sensore CCD avente dimensioni 24x36mm, quindi identiche a quelle del classico fotogramma della pellicola.\nNell'aprile 2005 Kyocera decide di ritirare i prodotti a marchio Contax."}
{"id": "1837295", "revid": "15200", "url": "https://it.wikipedia.org/wiki?curid=1837295", "title": "Guerra iberica", "text": "La guerra iberica fu combattuta tra il 526 e il 532 tra l'Impero romano d'Oriente, governato dall'imperatore Giustiniano I (527-565), e l'impero persiano dei Sasanidi, retto dallo sci\u00e0 Kavad I. La guerra coinvolse il Regno di Iberia, nel Caucaso, e termin\u00f2 con la \"Pace eterna\" tra i due imperi.\nCause del conflitto.\nDopo la guerra combattuta da Anastasio I, la guerra romano-persiana del 502-506, l'Impero romano d'Oriente e l'impero persiano dei Sasanidi si accordarono per una pace di sette anni, poi effettivamente durata quasi venti anni.\nAnche dopo il raggiungimento della pace non mancarono le tensioni tra le due potenze. Nel 505 Anastasio inizi\u00f2 a fortificare Dara in funzione di contrasto alla citt\u00e0-fortezza persiana di Nisibis. I Persiani protestarono per la fortificazione di Dara, sostenendo che violava le condizioni di un precedente trattato di pace (quello del 442) con il quale sia i Romani sia i Persiani si erano impegnati a non costruire nuove fortificazioni nella zona di frontiera tra le due potenze, ma non furono in grado di impedirla in quanto impegnati a difendersi dalle incursioni degli Unni. Anastasio, per\u00f2, riusc\u00ec a sventare lo scoppio di un nuovo conflitto placando le rimostranze persiane con pagamenti in denaro; nel frattempo aveva fortificato una altra citt\u00e0 sulla frontiera, Teodosiopoli in Armenia, assicurandosi un ulteriore vantaggio strategico sulla Persia.\nSpentosi Anastasio I Dicoro (518), Giustino I ascese il trono scavalcando nella successione i parenti del suo predecessore, bench\u00e9 numerosi e illustri. Secondo quanto narra Procopio di Cesarea, nello stesso tempo Kavad I era intento nella risoluzione del problema della successione: non riteneva Caose, suo primogenito e primo nell'ordine di successione secondo le leggi persiane, degno di succedergli mentre il secondogenito, Bazes, era affetto da una menomazione fisica e quindi per legge non aveva diritto a ereditare il trono; il sovrano persiano, che intendeva evitare che gli potesse succedere al trono una persona non imparentata con lui, aveva intenzione di associare al trono Cosroe, figlio nato dalla relazione con la sorella di Aspebedes, ma temeva che la popolazione persiana non avrebbe approvato la scelta e sarebbe insorta, in quanto favorevole all'ascesa di Bazes. Secondo Procopio, per risolvere il problema, Kavad avrebbe chiesto per lettera all'Imperatore Giustino di adottare Cosroe in cambio della continuazione della pace. In un primo momento l'imperatore e suo nipote Giustiniano erano propensi ad accettare ma cambiarono idea a causa dell'intervento di Proclo, funzionario imperiale e questore, che secondo Procopio era di costumi integri e di tendenze conservatrici, essendo in genere contrario sia alla promulgazione di nuove leggi, sia al cambiamento di quelle gi\u00e0 in vigore. Proclo preg\u00f2 Giustino di rigettare la proposta, affinch\u00e9 non divenisse noto come l'ultimo degli imperatori romani d'Oriente, facendogli notare che adottare Cosroe avrebbe significato fornire alla Persia il pretesto per rivendicare la successione al trono di Bisanzio; rivolgendosi poi a Giustiniano, gli fece notare che, se Cosroe fosse stato adottato, quest'ultimo sarebbe diventato uno dei possibili eredi al trono di Bisanzio e avrebbe potuto scavalcarlo nella successione. Giustino e Giustiniano, convinti dal discorso di Proclo, si misero all'opera per escogitare un pretesto per rigettare la richiesta del monarca. Nel frattempo giunsero ambasciatori dalla Persia che portarono all'Imperatore una seconda lettera di Kavad, in cui il re persiano lo pregava di inviargli un'ambasceria per stabilire le condizioni della pace, e di accettare la proposta di adozione. Gli ambasciatori imperiali, giunti in Persia e interrogati a proposito da Kavad, gli riferirono che l'imperatore era contrario ad accettare la proposta di adozione e che per sottomettere l'Impero al loro giogo avrebbero dovuto ricorrere alle armi, ma tentarono allo stesso tempo di convincerlo a mantenere la pace. Gli ambasciatori erano un nipote di Anastasio, Ipazio, di rango patrizio e comandante delle truppe orientali, e Rufino, figlio del patrizio Silvano e di famiglia nota a Kavad, il quale a sua volta invi\u00f2 come ambasciatori il persiano Seose, magistrato di grandissima autorit\u00e0 e valore, e Mebode, funzionario di corte. Mentre Kavad procedette fino al Tigri, a non pi\u00f9 di due giornate di cammino da Nisibi, avendo gi\u00e0 pianificato di visitare Costantinopoli nel caso la sua proposta fosse stata accettata, gli ambasciatori di entrambe le corti si incontrarono nei pressi delle frontiere tra i due stati nel tentativo di trovare un accordo. Dopo che la proposta di adozione fu definitivamente respinta, Seose accus\u00f2 gli Imperiali di detenere illegalmente il possesso della Lazica, usurpata ai Persiani, a cui di pieno diritto spettava. In seguito al fallimento delle negoziazioni (che ebbero luogo probabilmente nel 524 o 525), Kavad allest\u00ec i preparativi per una spedizione punitiva.\nNonostante Kavad fosse determinato a invadere l'Impero, ne fu tuttavia trattenuto dalla rivolta dell'Iberia caucasica, regno vassallo dei Sasanidi confinante con la Lazica a occidente e con la Persia ad oriente. Gli iberici, che professavano il cristianesimo, insorsero nel 524/525, a causa del tentativo da parte di Kavad di costringerli a convertirsi alla religione di Stato sasanide, lo Zoroastrismo. In precedenza si era rivoltata ai Persiani anche la Lazica. L'imperatore romano Giustino I si impegn\u00f2 con il re iberico Gourgen a difendere l'Iberia, e in effetti invi\u00f2 con denaro Probo, patrizio e nipote dell'Imperatore Anastasio, a Bosporo con l'intento di assoldarvi un esercito di Unni da mandare in soccorso degli Iberi. In seguito al fallimento della missione di Probo, tornato senza essere riuscito a ottenere aiuti dagli Unni, Giustino I decise di inviare in soccorso dell'Iberia il generale Pietro con truppe inviate dal re di Lazica, anch'esso alleato di Gourgen. Kavad, allo stesso tempo, allest\u00ec un potente esercito da inviare contro Gourgen, affidandone il comando al generale Boez. Poich\u00e9 gli aiuti da Bisanzio e dalla Lazica furono tardivi o insufficienti, l'invasione persiana dell'Iberia consegu\u00ec notevole successo costringendo Gourgen a riparare in Lazica con la corte e con i parenti. Dalla Lazica procedettero a Bisanzio insieme a Pietro, il quale era stato richiamato dall'Imperatore. Giustino I, nel frattempo, fu informato che gli abitanti della Lazica si rifiutavano di difendere le proprie frontiere, e reag\u00ec inviando truppe sotto il comando di Ireneo.\nMa fu solo negli anni 530 che la guerra aperta scoppi\u00f2: le due potenze preferirono disturbarsi aizzandosi contro altri popoli, come gli Arabi a sud e gli Unni a nord.\nConflitto.\nGli scontri nell'area tra i due imperi crebbero fino a coinvolgerli: se nel 525 una flotta romana trasport\u00f2 un esercito axumita a conquistare lo Yemen himyarita e nel 525/526 gli alleati arabi della Persia, i Lakhmidi, fecero incursioni in territorio romano, entro il 526-527 scoppi\u00f2 un conflitto aperto nella regione dei Transcaucaso e nella Mesopotamia settentrionale; i Persiani intendevano mettere pressione sui Romani per ottenere dei tributi in pagamento.\nLa ricostruzione degli eventi del conflitto risulta problematica, in quanto il resoconto di Procopio di Cesarea \u00e8 poco accurato e dettagliato, omettendo degli eventi importanti narrati invece dalle cronache di Giovanni Malala e di Zaccaria Scolastico, narrandone altri in maniera poco accurata, e mostrando una tendenza apologetica nei confronti del generale Belisario.\nI primi anni di guerra furono favorevoli ai Persiani, che nel 527 avevano sedato la rivolta iberica, mentre l'offensiva romana contro Nisibis e Thebetha di quell'anno fu fallimentare e i lavori di fortificazione di Thannuris e Melabasa furono impediti dagli attacchi Persiani.\nSecondo quanto narra Procopio di Cesarea, all'inizio del conflitto i generali Sitta e Belisario, invasa con l'esercito la Persarmenia, la devastarono e si ritirarono con molti prigionieri. I Romani, successivamente, assalirono per la seconda volta l'Armenia, dove, inaspettatamente, furono fronteggiati e sconfitti dai generali persiani Narsete Persarmeno e Arazio (che successivamente avrebbero disertato passando dalla parte romano-orientale). Un altro esercito romano-orientale, capitanato da Libellario trace, arrivato a poca distanza da Nisibi, si ritir\u00f2 ingiustificatamente non avendo subito attacchi, e il suo comandante fu punito per la sua vigliaccheria venendo destituito. In seguito a ci\u00f2, Belisario ottenne il comando delle truppe stanziate a Dara, e gli fu spedito Procopio di Cesarea, che in seguito avrebbe scritto la \"Storia delle guerre\", in qualit\u00e0 di consigliere.\nLa cronaca di Zaccaria Scolastico, immediatamente dopo aver riferito dell'ascesa al trono di Giustiniano I in conseguenza della morte di suo zio Giustino I, narra che, mentre Timostrato era \"dux\" a Dara, l'esercito imperiale, in piena estate, tent\u00f2 invano di prendere Nisibi per poi ripiegare su Thebatha, che non riuscirono a espugnare pur aprendo una breccia sulle mura. Ricevuto l'ordine di fare ritorno a Dara, l'esercito romano pat\u00ec delle perdite durante la marcia nel deserto, con molti fanti che morirono di sete, altri che annegarono tuffandosi nei pozzi, e altri che morirono di caldo; tuttavia la cavalleria riusc\u00ec ad arrivare a destinazione.\nZaccaria Scolastico riferisce che, mentre Giustino regnava ancora, invi\u00f2 Tommaso il silenziario, nativo di Aphradana, a costruire una citt\u00e0 fortificata a Thannuris, che si trovava in una posizione strategica favorevole. Tuttavia, mentre i lavori erano ancora in corso, i Saraceni e i Cadiseni da Singara e Thebetha attaccarono gli operai e rasero al suolo le fortificazioni incomplete. Successivamente afferma che dopo la morte di Timostrato, Belisario gli succedette come \"dux\" a Dara. Zaccaria afferma che Belisario era incorruttibile e affabile con i contadini, non permettendo ai soldati di compiere razzie o prepotenze ai loro danni. Inoltre afferma che Belisario era accompagnato e consigliato da Salomone, un eunuco proveniente dalla fortezza di Edribath. Zaccaria afferma che successivamente un esercito romano, condotto da diversi generali (tra cui cita Belisario, Cuze, Basilio, Vincenzo e il capo saraceno Atafar), marci\u00f2 per il deserto contro Thannuris, ma cadde vittima di un tranello dei Persiani che avevano scavato delle buche e vi si erano nascosti. I fanti romani, cadendo nelle buche, furono fatti prigionieri, e Cuze fu ucciso. La cavalleria romana riusc\u00ec a fuggire a Dara con Belisario ma i fanti furono uccisi o fatti prigionieri. Nel corso della battaglia per\u00ec Atafar, capo dei Saraceni, descritto da Zaccaria come generale esperto e rinomato.\nSecondo la versione dei fatti tramandata da Procopio di Cesarea, Giustiniano, non appena diventato imperatore, ordin\u00f2 a Belisario di fortificare un forte nei pressi di Mindo, ai confini con la Persia e alla sinistra della via che portava a Nisibi. Mentre i lavori erano in corso, tuttavia, i Persiani intimarono a Belisario di interromperli minacciando, in caso contrario, di attaccarlo. Giustiniano, informato delle minacce persiane e conscio dell'inferiorit\u00e0 numerica dell'esercito di Belisario, gli invi\u00f2 dei rinforzi sotto il comando dei comandanti Cuze e Buze, fratelli originari della Tracia e al comando delle truppe di stanza in Libano. Di fronte al rifiuto di interrompere i lavori di fortificazione, i Persiani attaccarono con successo l'esercito di Belisario riuscendo in questo modo a scacciare gli operai e a radere al suolo il forte. Molti soldati romani, compreso il generale Cuze (fratello di Buze), furono fatti prigionieri e, condotti in Persia, furono condannati al carcere perpetuo.\nNel 528 i Persiani usarono le basi conquistate in Iberia per penetrare nella Lazica orientale. I successi persiani convinsero Giustiniano a porre rimedio alle deficienze del sistema di difesa romano: divise il comando del \"magister militum per Orientem\" in due parti, affidando il settore settentrionale al \"magister militum per Armeniam\". Secondo Giovanni Malala, nel 528 Giustiniano decise di affidare il governo militare dell'Armenia a Sitta nominandolo \"magister militum per Armeniam\", grado creato \"ex novo\" dal suddetto imperatore, in quanto sotto i suoi predecessori l'Armenia non aveva un \"magister militum\" ma solo \"duces\", \"comites\" e governatori. Quell'anno, la maggiore operazione romana fu la spedizione del generale Belisario su Thannuris, dove cerc\u00f2 senza successo di difendere gli operai romani che stavano costruendo un forte proprio sulla frontiera.\nI Lakhmidi, nel 529, intrapresero una serie di incursioni in territorio romano, in Siria; allo scopo di controbilanciare queste popolazioni, Giustiniano rafforz\u00f2 i propri alleati arabi, aiutando il capo dei Ghassanidi Al-Harith ibn Jabala a trasformare una blanda coalizione in un regno coeso che fu in grado di dominare i Lakhmidi nei decenni successivi.\nNel 529 Giustiniano decise di nominare Belisario \"magister militum per Orientem\". Belisario, allestito un poderoso esercito, si rec\u00f2 a Dara, dove ebbe a compagno Ermogene, \"magister officiorum\" e ex consigliere di Vitaliano. Nel frattempo Giustiniano invi\u00f2 Rufino come ambasciatore in Persia, ordinandogli per\u00f2 di trattenersi fino a nuovo ordine a Ierapoli, citt\u00e0 sulla riva dell'Eufrate. Mentre da ambedue le parti si cercava di trattare la pace, giunse alla corte di Costantinopoli la notizia che i Persiani stavano per oltrepassare i propri confini, fermi nel loro proposito di espugnare la citt\u00e0 di Dara. A tale notizia, Belisario ed Ermogene prepararono l'esercito alla battaglia ormai imminente, e provvidero a fortificare le difese della citt\u00e0, costruendo un fossato con parecchie uscite. L'esercito persiano, dopo aver sostato nel territorio di Ammodio, a non pi\u00f9 di venti stadi di Dara, il giorno successivo affront\u00f2 in battaglia l'esercito di Belisario. Nonostante Belisario disponesse di soli venticinquemila soldati, contro quarantamila soldati persiani, nel primo giorno di battaglia usc\u00ec nettamente vincitore, riuscendo a respingere l'assalto nemico. Il giorno successivo il successo arrise di nuovo ai Romani, e i Persiani rinunciarono, almeno per il momento, al proposito di impadronirsi di Dara. Nel 530, nella battaglia di Dara, Belisario port\u00f2 i Romani ad una vittoria su un pi\u00f9 numeroso esercito persiano, comandato da Mihran, grazie alle proprie superiori qualit\u00e0 di comando; nello stesso anno, Sitta e Doroteo sconfissero un esercito persiano al comando di Mihr-Mihroe a Satala.\nIn seguito a questi avvenimenti, Kavad invi\u00f2, nella parte dell'Armenia appartenente all'Impero, un nuovo esercito costituito da Persarmeni e Suniti, a cui si unirono i Sabiri, popolo bellicoso. Il loro comandante, Mermeroe, giunto a tre giornate di cammino da Teodosiopoli, si preparava ad assaltarla. A quell'epoca l'Armenia era governata da Doroteo mentre Sitta presiedeva all'esercito. Quando essi vennero informati dell'arrivo del nemico, inviarono due esploratori ad infiltrarsi nell'accampamento nemico, per ottenere informazioni utili; uno di essi fu catturato, ma l'altro riusc\u00ec a fuggire e forn\u00ec informazioni molto utili a Sitta. La battaglia conseguente arrise ai Romani che misero in fuga il nemico e diedero il sacco all'accampamento nemico. Mermeroe tent\u00f2 allora di impadronirsi di Satala, accampandosi a cinquanta stadi dalla citt\u00e0. Sitta, affidata a Doroteo la difesa della citt\u00e0 e poco disposto ad affrontare trentamila soldati persiani in uno scontro in campo aperto con soli quindicimila soldati a disposizione, decise di mettersi in agguato dietro una collina. Il giorno successivo i Persiani cominciarono l'assalto alle mura ma, quando videro i soldati romani discendere il colle, ingannati dalla polvere che ingombrava l'orizzonte facendo sembrare il numero di soldati imperiali molto pi\u00f9 grande di quanto non fosse in realt\u00e0, decisero di abbandonare l'assedio. I Romani, separatisi in due reggimenti, attaccarono vigorosamente il nemico, assistiti da Doroteo, il quale era uscito dalla citt\u00e0 con le proprie truppe. Il nemico, dopo aver subito pesanti perdite, si ritir\u00f2, non inseguito dai Romani. Nel frattempo gli Imperiali occuparono due forti nella Persarmenia, Bolon e Farangion, e riuscirono inoltre a sottomettere gli Tzani, abitanti di una regione dell'Armenia compresa nei confini dell'Impero romano d'Oriente, ma che rifiutava di riconoscere l'autorit\u00e0 imperiale. Sitta riusc\u00ec a sottomettere questa popolazione bellicosa e restia a riconoscere l'autorit\u00e0 imperiale, riuscendo a convertirli al cristianesimo e a spingerli ad arruolarsi nell'esercito imperiale. Nel frattempo, i fratelli Narsete Persarmeno e Arazio, che servivano nell'esercito persiano, defezionarono ai Romani, e il questore imperiale Narsete li premi\u00f2 con doni sfarzosi. Poco tempo dopo, Isacco, fratello di Narsete Persarmeno e Arazio, informato dei vantaggi riportati dai fratelli nel defezionare ai Romani, tenne pratiche segrete con gli Imperiali, e li aiut\u00f2, apprendo una porticciola tra le tenebre, a impadronirsi proditoriamente del forte di Bolon che si trovava nei pressi di Teodosiopoli, per poi andare a dimorare a Costantinopoli.\nFu quindi inviato Rufino come ambasciatore in Persia, nel tentativo di porre fine alla guerra e di riappacificarsi con i Persiani. Kavad rifiut\u00f2 per\u00f2 di trattare la pace, rammentando che i Persiani, tramite la difesa delle Porte Caspie, impedivano ai Barbari non solo di invadere la Persia ma anche l'Impero romano d'Oriente; nonostante il contributo dei Persiani alla difesa dell'Impero romano d'Oriente tramite la difesa delle Porte Caspie, i Persiani non avevano ricevuto alcuna ricompensa, anzi subirono anche l'affronto di assistere alla fortificazione di Dara in violazione degli accordi tra Bisanzio e la Persia stabiliti all'epoca di Teodosio II. Kavad ramment\u00f2 inoltre che, prima di ricorrere alla guerra, non aveva lasciato intentata la via diplomatica, inviando ambascerie a Costantinopoli con cui si richiedeva all'Imperatore di dividere con la Persia le spese occorrenti a fornire rifornimenti al presidio delle Porte Caspie, oppure demolire le fortificazioni di Dara, queste essendo le cause del conflitto tra Bisanzio e la Persia; le richieste tuttavia furono respinte, per cui il sovrano persiano si risolse a dare avvio a un nuovo conflitto. Il re persiano imponeva come condizioni per la pace la demolizione delle fortificazioni di Dara e la difesa condivisa delle Porte Caspie da parte di Bisanzio e della Persia. Kavad accomiat\u00f2 quindi Rufino, accennandogli per\u00f2 che i Romani avrebbero potuto comprare la pace; Rufino, tornato a Costantinopoli non prima di Ermogene, comunic\u00f2 l'esito dell'ambasceria a Giustiniano, il quale compiva il quarto anno di regno al termine dell'inverno (530).\nIl mirrane, tornato in Persia riconducendovi le poche truppe superstiti alla sconfitta di Dara, fu punito severamente dal re, il quale lo priv\u00f2 di quell'ornamento che cingeva il suo capo, segno di grandissimo onore che il re concedeva alle persone che godevano della sua benevolenza. In seguito all'esito sfavorevole della battaglia di Dara, il capo dei Lakhmidi Alamundaro consigli\u00f2 il re persiano di non invadere ulteriormente la Mesopotamia, guarnita sia da valide fortificazioni che ben difesa da presidi, bens\u00ec la Siria, carente di fortificazioni e ricca di citt\u00e0 fiorenti come la stessa Antiochia, una delle citt\u00e0 pi\u00f9 prospere dell'Impero. Alamundaro asser\u00ec che, se avessero invaso la Siria invece della Mesopotamia, avrebbero preso alla sprovvista il nemico, che si aspettava un'invasione della Mesopotamia, e avrebbero potuto espugnare e depredare Antiochia con tale rapidit\u00e0, che sarebbero tornati in Persia con il bottino prima ancora che giungesse notizia dell'attacco alle truppe romane a presidio della Mesopotamia. Kavad, ben conoscendo il valore in campo bellico del saraceno Alamundaro, il quale da anni saccheggiava tutte le terre imperiali dai confini dell'Egitto fino alla Mesopotamia, senza che n\u00e9 l'esercito romano n\u00e9 gli alleati Ghassanidi condotti dal loro capo Areta riuscissero a contrastare in modo efficace le sue scorrerie, decise di accettarne il consiglio. Nella primavera del 531 un esercito di cavalieri persiani condotto da Azarete e rafforzato dagli alleati Lakhmidi condotti dal loro capo Alamundaro, invase il territorio romano, non valicando per\u00f2, come nelle precedenti scorrerie, la Mesopotamia, bens\u00ec la Commagene.\nAlla notizia dell'invasione della Commagene, Belisario, indeciso in un primo momento, decise di andare incontro al nemico, e, una volta presidiati i forti, in modo che le citt\u00e0 della Mesopotamia non rimanessero senza difese nel caso Kavad avesse deciso di invaderla con un altro esercito, part\u00ec alla testa di uomini, tra cui spiccavano Isauri e i Ghassanidi di Areta. L'esercito di Belisario si accamp\u00f2 nei pressi di Calcide, a circa novanta stadi dal nemico; sennonch\u00e9 Azarete e Alamundaro, accampati nei pressi di Gabala, alla notizia dell'avvicinarsi dell'esercito di Belisario, decisero di rinunciare all'invasione e volgere in ritirata verso il territorio persiano. L'esercito romano li inseguiva, facendo per\u00f2 attenzione a non raggiungerli, in quanto Belisario riteneva una sufficiente vittoria la ritirata dell'esercito nemico in Persia, e non intendeva rischiare una battaglia in campo aperto. Dopo molti giorni di cammino, i Persiani erano ormai giunti nei pressi di Callinicum, citt\u00e0 nei pressi dell'Eufrate, prossimi ad attraversare il fiume per ritornare in territorio persiano; ma Belisario, che si trovava in quel momento nella citt\u00e0 di Sura, si trov\u00f2 di fronte all'insubordinazione delle truppe, che intendevano imprudentemente rischiare una battaglia in campo aperto contro un nemico che si stava gi\u00e0 ritirando. Si era in prossimit\u00e0 della Pasqua, e Belisario, convinto che non affrontare in battaglia un esercito che si stava gi\u00e0 ritirando fosse la decisione migliore, arring\u00f2 le proprie truppe nel tentativo di persuaderle; ma non riusc\u00ec nel suo intento e, perso il controllo delle proprie truppe, il generale fu costretto ad acconsentire alle loro richieste di scontrarsi in battaglia. La battaglia di Callinicum, incerta all'inizio, risult\u00f2 in una sconfitta dei Romani, a causa del tradimento dei Ghassanidi di Areta, i quali disertarono fuggendo dal campo di battaglia; nonostante ci\u00f2, la successiva conquista romana, in estate, di alcuni forti in Armenia respinse i Persiani che avevano ottenuto soltanto una vittoria di Pirro, subendo pesanti perdite. I comandanti di entrambi gli eserciti, in effetti, furono puniti per l'esito della battaglia: la disfatta romana a Callinicum fu investigata da una commissione, il cui risultato fu la destituzione di Belisario dal comando dell'esercito, mentre Azarete fu anch'egli destituito e privato di ogni onore dal re persiano, in quanto la sua vittoria di Pirro non gli aveva consentito di conquistare nessuna citt\u00e0, e pertanto la sua invasione era da ritenersi un sostanziale fallimento.\nIn seguito alla sconfitta nella battaglia di Callinicum, Giustiniano decise di stringere con gli Etiopi e gli Omeriti un'alleanza in funzione antipersiana. Giustiniano sped\u00ec infatti ad Ellisteo re degli Etiopi e a Esimifeo re degli Omeriti un ambasciatore di nome Giuliano, chiedendo loro di stringere con loro un'alleanza in funzione antipersiana, in virt\u00f9 dei mutui legami di religione. Consigliava inoltre ai primi di acquistare la seta indiana per poi venderla ai Romani (ovvero ai Bizantini), in modo da non avere pi\u00f9 la necessit\u00e0 di inviare denaro ai propri nemici. Esortava inoltre gli Omeriti di consegnare il fuggitivo Carso nella filarchia dei Maddeni e a invadere la Persia con un esercito di loro connazionali e di Romani. I due re, pur aderendo ai desideri dell'Imperatore, non mantennero alcuna delle promesse fattegli; infatti, era impossibile per gli Etiopi negoziare di seta con gli Indiani, essendo ancora i loro porti pieni di mercanti persiani in attesa delle navi cariche di questa merce per acquistarla; sembrava inoltre agli Omeriti un cimento troppo gravoso e rischioso per loro attraversare una regione immensa e priva di abitanti per combattere i Persiani, uno Stato potente.\nIn seguito alla sconfitta di Callinicum, Ermogene fu inviato ambasciatore a Kavad nel tentativo di negoziare una pace, ma le sue richieste furono respinte dal re persiano. Nel frattempo, destituito Belisario, il comando delle truppe da impiegare contro la Persia fu affidato al generale Sitta; egli dovette subito fronteggiare l'invasione persiana della Mesopotamia sotto i comandanti Aspebedo e Mermeroe. Essi assediarono Martiropoli, citt\u00e0 della Sofanene difesa dai generali Buze e Bessa. Gli assediati opposero strenua resistenza agli assalti, ma pur riuscendo ad opporre una valida difesa, erano consapevoli che, privi di provviste e di macchine di difesa valide, e con le mura non molto resistenti, non avrebbero potuto resistere a lungo. Sitta, nel frattempo, giunto ad Attaca, distante cento stadi da Martiropoli, vi pose gli accampamenti, non osando procedere oltre; aveva con s\u00e9 l'ambasciatore Ermogene. Uno degli esploratori infiltrati in Persia, tornato da Giustiniano, gli svel\u00f2 le trame nemiche, e aggiunse che i Massageti, ovvero gli Unni, erano disposti a stringere un'alleanza con i Persiani e devastare il territorio romano. L'Imperatore gli affid\u00f2 l'incarico di riferire agli assediatori di Martiropoli che gli Unni, corrotti con il denaro e convinti a passare dalla parte dei Romani, stavano marciando per liberare la citt\u00e0 dall'assedio. Quando la notizia falsa si diffuse per l'accampamento, immensa costernazione si diffuse tra i Persiani. Giustiniano procedette a rafforzare la posizione romana e a contrattare diplomaticamente con Kavad, il quale, colpito da grave malattia, design\u00f2 Cosroe come suo successore, per poi spirare poco dopo. Mebode lesse il testamento a favore di Cosroe e gli ottimati del regno ratificarono la decisione di Kavad, proclamando Cosroe nuovo re di Persia. Nel frattempo, Sitta ed Ermogene, timorosi che Martiropoli si arrendesse agli assediatori, e non avendo mezzo per difenderla, inviarono una deputazione ai comandanti nemici tentando la via diplomatica. Nel frattempo, mentre la deputazione era ancora all'accampamento persiano, arriv\u00f2 l\u00e0 un ambasciatore che port\u00f2 la notizia dell'incoronazione di Cosroe e dei torbidi nati in tale frangente: le nuove notizie, insieme al timore che arrivassero gli Unni, persuasero i Persiani ad accettare le offerte della deputazione, e in cambio degli ostaggi Martino e Senecione, levarono l'assedio e tornarono in territorio persiano, e, dopo la loro partenza, gli Unni fecero irruzione nel territorio romano, ma non trovando i Persiani, tornarono indietro.\nTregua.\nNella primavera del 532, le negoziazioni ripresero tra la delegazione romana (composta tra gli altri da Rufino) e il nuovo sovrano persiano Cosroe I, il quale doveva occuparsi di rafforzare la propria posizione in patria. Gli ambasciatori Rufino, Alessandro, Tommaso ed Ermogene si recarono presso Cosroe, che si trovava sulle rive del Tigri, e riuscirono ad ottenere la liberazione degli ostaggi, nonch\u00e9 la pace, che poneva fine alle ostilit\u00e0. La pace teoricamente sarebbe dovuta durare per sempre, e per questo fu chiamata \"eterna\". La pace veniva ottenuta, alle seguenti condizioni:\nGli ambasciatori, dimostrandosi non contrari alle condizioni offerte, a parte la cessione delle fortezze nella Lazica, chiedendo per questa ultima condizione il tempo per discuterne con l'Imperatore e ottenere da lui l'eventuale assenso, inviarono Rufino a Costantinopoli, accordandogli un tempo di settanta giorni per l'intero viaggio; Giustiniano, letti ed approvati gli articoli del trattato, conferm\u00f2 la pace. Nel corso di questi settanta giorni, si diffuse tuttavia la notizia infondata dell'esecuzione di Rufino per ordine di Giustiniano, e Cosroe, infuriatosi, si stava apprestando a riprendere le armi, quando, con il ritorno di Rufino a Nisibi, dove risiedeva il re persiano, si scopr\u00ec l'infondatezza di tale notizia. Nel frattempo, per\u00f2, Giustiniano si era pentito di aver acconsentito alla cessione delle fortezze nella Lazica, e per lettera proib\u00ec espressamente agli ambasciatori di consegnarle ai Persiani; il re persiano, al rifiuto della cessione delle fortezze, era intenzionato a rompere le trattative, e se esse poterono proseguire fu per merito di Rufino. Fu inviata una nuova ambasceria in Persia, condotta da Rufino ed Ermogene, che riuscirono ad ottenere la pace definitiva, alle seguenti condizioni:\nLe due parti giunsero ad un accordo e, nel settembre 532, firmarono la \"Pace eterna\" (in realt\u00e0 durata meno di otto anni), secondo la quale la situazione territoriale sarebbe tornata allo \"status quo ante\", i Romani avrebbero pagato 110 \"centenaria\" ( libbre di oro), i forti in Lazica sarebbero tornati ai Romani, l'Iberia rimasta in mano persiana, e i fuoriusciti iberici avrebbero potuto decidere se tornare in patria o restare in territorio romano. Inoltre i Romani dovettero restituire alla Persia le fortezze di Bolon e Faragion, e pagare il denaro convenuto; in compenso, riottennero le fortezze nella Lazica, e il prigioniero Dagaris, che, espertissimo in guerra, ottenne molti successi sugli Unni; cos\u00ec ebbero fine le ostilit\u00e0 tra Giustiniano e Cosroe.\nLa tregua fu propagandisticamente celebrata da Giustiniano come una vittoria: un monumento celebrativo fu innalzato a Costantinopoli, la cui iconografia fu molto diffusa, come testimoniato dalla sua rappresentazione dell'imperatore trionfante sui nemici orientali nell'avorio Barberini. Lo scrittore Giovanni Lido compose anche una storia della guerra e una descrizione della vittoriosa battaglia di Dara.\nBibliografia.\nFonti primarie\nFonti secondarie"}
{"id": "1837298", "revid": "2149408", "url": "https://it.wikipedia.org/wiki?curid=1837298", "title": "\u00c1lvarez", "text": "\u00c1lvarez (trascritto anche senza l'accento) \u00e8 un cognome proprio della lingua spagnola. Pu\u00f2 riferirsi a:\nPersone.\nAlvarez.\nLa versione senza accento \u00e8 anglicizzata."}
{"id": "1837300", "revid": "124002535", "url": "https://it.wikipedia.org/wiki?curid=1837300", "title": "Yamaha DX7", "text": "Il DX7 Yamaha \u00e8 stata la prima tastiera musicale a controllo interamente digitale basata sulla Sintesi FM (in realt\u00e0 una modulazione di fase e non di frequenza), concepita da John Chowning e commercializzata tra il 1983 ed il 1986, con una versione successiva nota come DX7II o DX7 mk II, dotata di floppy disk (nella versione FD), tra il 1987 ed il 1989. La versione compatta senza tastiera dello strumento \u00e8 denominata TX7. \nLa serie DX comprende anche altri modelli basati sulla stessa sintesi del DX7. Tra questi: DX5 (versione con tastiera a 76 tasti), DX1 (versione con tastiera a 73 tasti pesati), TX816 (strumento a rack componibile da 8 moduli, ciascuno con le potenzialit\u00e0 di un DX7), o TX802 (versione a rack diretta discendente del DX7 mk II). Nello stesso periodo vennero prodotti, sempre con lo stesso metodo di sintesi ma con solo 4 operatori FM invece di 6, anche strumenti pi\u00f9 economici, quali il DX9, il DX11, il DX21 (con tastiera non dinamica), la V50 (con drum machine e sequencer incorporati) o il TX81Z (versione a rack).\nStruttura dello strumento.\nLa Yamaha DX7 possiede:\nIl modello MkII.\nFra il 1987 e il 1989 furono prodotte tre versioni del modello Mark II:\nDX7s, pi\u00f9 simile al DX7 prima serie, ma con 64 locazioni di memoria per le patch e DAC a 15 bit, quindi timbrica meno rumorosa e maggiore dinamica\nDX7-IID con le seguenti migliorie:\nDX7-IIFD come il DX7-IID ma con in pi\u00f9 un floppy drive da 3,5\"\nMusicisti.\nSi tratta di uno strumento onnipresente nel pop degli anni ottanta. Di seguito solo alcuni esempi di musicisti che ne hanno fatto uso in prima persona o attraverso i loro tastieristi:\nCuriosit\u00e0.\nNel film Mostri contro alieni il presidente degli Stati Uniti, come primo contatto, esegue con una DX7 prima il tema di Incontri ravvicinati del terzo tipo, steccando l'ultima nota, e poi il tema di Beverly Hills Cop. Il vestito di Hatsune Miku raffigura elementi riconducibili a questo modello di Yamaha oltre alla DX100"}
{"id": "1837304", "revid": "33689", "url": "https://it.wikipedia.org/wiki?curid=1837304", "title": "Kyocera", "text": " \u00e8 un'azienda giapponese con sede a Kyoto.\nLa societ\u00e0 \u00e8 stata fondata come nel 1959 da Kazuo Inamori e rinominata nel 1982.\nKyocera abbandon\u00f2 la produzione di macchine fotografiche digitali e in pellicola nel 2005.\nNel 2000 acquis\u00ec il produttore di fotocopiatrici Mita Industrial Company e nello stesso anno anche le operazioni di produzione dell'americana Qualcomm per formare Kyocera Wireless.\nNell'aprile 2008 Kyocera Wireless si fonde con Sanyo per formare Kyocera Sanyo.\nStoria.\nDalle origini al 2000.\nKyocera produsse originariamente isolatori ceramici noti come \u201ckelcima\u201d per l'uso nei tubi a raggi catodici. La tecnologia sviluppata permise di espandere l'utilizzo dei materiali ceramici in diversi ambiti ingegneristici di elettronica e meccanica. Negli anni '60 la nascita dell'elettronica di consumo e i programmi aerospaziali NASA, fecero nascere la Silicon Valley con conseguente domanda di circuiti integrati (ICs). In questo periodo Kyocera svilupp\u00f2 i contenitori ceramici per semiconduttori che rimangono in produzione ancora oggi.\nMateriali ceramici.\nI materiali ceramici avanzati vengono usati per la fabbricazione di diversi prodotti, con composizioni chimiche aggiustate per la sinterizzazione. Kyocera produce e commercializza coltelli ceramici a marchio \"Kyocera Advanced Ceramics\".\nOnorificenze.\nIl 13 giugno 2007, Kyocera Wireless Corp annuncia di aver ricevuto il \"Recycler of the Year\" per l'anno 2007 dalla citt\u00e0 di San Diego dall'Environmental Services Department (ESD)."}
{"id": "1837305", "revid": "767487", "url": "https://it.wikipedia.org/wiki?curid=1837305", "title": "Distretto di Khunti", "text": "Il distretto di Khunti \u00e8 un distretto del Jharkhand, in India. Il suo capoluogo \u00e8 Khunti.\nIl distretto \u00e8 stato istituito il 12 settembre 2007 e comprende cinque blocchi di sviluppo: Karra, Khunti, Murhu, Rania e Torpa."}
{"id": "1837307", "revid": "767487", "url": "https://it.wikipedia.org/wiki?curid=1837307", "title": "Taarof", "text": "Il ta'arof (in persiano ) \u00e8 un complesso di norme non scritte che, nella cultura iraniana, regola i rapporti fra persone. Si tratta di codici fatti di azioni ed espressioni formulari adatte a ogni occasione, una vera e propria ritualit\u00e0 che copre molti aspetti del vivere quotidiano.\nIl livello di formalit\u00e0 e di adesione a queste regole \u00e8 molto alto tra sconosciuti e nei rapporti di affari, mentre \u00e8 pi\u00f9 basso o inesistente nei rapporti di amicizia pi\u00f9 stretta.\nConoscere il taarof aiuta i non iraniani a capire alcuni comportamenti che altrimenti potrebbero sembrare piuttosto bizzarri, aiuta inoltre a essere meglio accettati e considerati sia nei rapporti di affari che in situazioni di vita quotidiana.\nIn generale tutti gli iraniani in patria e all\u2019estero sono molto ospitali ed orgogliosi della loro cultura. Che essi siano musulmani pi\u00f9 o meno osservanti o di altre confessioni religiose, tra iraniani sarebbe impensabile non attenersi ai dettami del taarof. Verso gli stranieri c\u2019\u00e8 tolleranza, ma uno straniero che dovesse praticarlo sarebbe molto apprezzato e maggiormente benvenuto.\nFare \"taarof\" nei confronti di un ospite significa dedicargli ogni attenzione possibile e offrirgli tutto quanto si possa offrire. Questo accade a tavola, cos\u00ec come in altre occasioni, talvolta offrendo anche beni preziosi di cui non ci si vuole realmente privare. Il \"taarof\" ha un valore altamente simbolico. Dal canto suo, l'ospite sa di essere tenuto a rifiutare ogni offerta, questo per almeno tre volte, finch\u00e9 la sincera insistenza del proprio interlocutore non porti a cedere.\nLo stesso accade nei negozi, nei bazar e per le strade, quando commercianti e taxisti, al momento di essere pagati, sembrano non accettare il denaro. Questi non sono veri rifiuti, ma ta'arof, a cui \u00e8 necessario rispondere insistendo finch\u00e9 il compenso non sia accettato.\nEsempi pratici di taarof:\nPorte:\nNon si pu\u00f2 entrare da una porta se prima non si sono invitati gli altri a passare per primi. La prassi vuole che si inviti a passare un\u2019altra persona, che a sua volta ricambier\u00e0 l\u2019invito. Non si potr\u00e0 varcare la soglia prima del terzo scambio di inviti.\nAll\u2019ospite \u00e8 concessa la precedenza, ma attenendosi alla prassi di invitare almeno tre volte egli rende onore all\u2019ospitalit\u00e0. In terreno neutro si tende a dare la precedenza alla persona pi\u00f9 anziana o autorevole.\nLa regola si applica anche entrando e uscendo dall\u2019ascensore e in generale varcando qualsiasi soglia quando si \u00e8 in compagnia di altre persone.\nConversazione:\nPrima di entrare nell\u2019argomento di cui si vuole discutere le parti si scambiano saluti, complimenti e augurii molto articolati arrivando facilmente a chiedere della salute di genitori, nonni, figli e nipoti.\nEssere ospiti:\nIn qualunque orario del giorno agli ospiti viene offerto del the e un piattino con frutta, frutta secca o anche dolci. Anche in questo caso l\u2019ospite \u00e8 tenuto a rifiutare le vivande offerte per accettarle solamente dopo che la persona che ospita abbia insistito."}
{"id": "1837309", "revid": "6923", "url": "https://it.wikipedia.org/wiki?curid=1837309", "title": "Monte Litto", "text": "Il Monte Litto (700 ) \u00e8 una montagna situata nella regione Campania tra i comuni di Mugnano del Cardinale e Quadrelle all'interno della provincia di Avellino.\nEssa forma assieme ad altre vette contigue il complesso dei Monti di Avella che fanno parte della catena preappenninica ed immettono nel territorio della verde Irpinia.\nCaratteristiche.\nIl Monte Litto presenta un paesaggio con una flora particolare: vi si trova una folta faggeta che, considerando i suoi 700 metri di quota, rappresenta una forte atipicit\u00e0 poich\u00e9 tale vegetazione \u00e8 solita trovarsi dopo i 1000 metri. Quindi, a un'altitudine come quella del Litto, questa faggeta rappresenta uno straordinario relitto di epoca glaciale.\nLa salita del Litto.\nLa strada asfaltata che attraversa il Litto \u00e8 abbastanza conosciuta dagli abitanti locali sia per il paesaggio circostante sia per le sue pendenze molto impegnative che la rendono una meta molto apprezzata dai cicloamatori pi\u00f9 esperti e preparati. La Salita del Litto presenta pendenze fino al 15 - 20 %."}
{"id": "1837310", "revid": "1851848", "url": "https://it.wikipedia.org/wiki?curid=1837310", "title": "Marco Cecilli", "text": "Carriera.\nGiocatore.\nCresciuto nel Milan, ha militato in Serie A nel , con cui ha esordito il 20 settembre 1981 in Torino-Bologna (1-0). In rossobl\u00f9 ha realizzato in totale 11 presenze nella massima serie, quando il campionato era ancora formato da 30 giornate. Con il Bologna ha rimediato una retrocessione in Serie B (la prima storica dei felsinei). Ha giocato anche nei cadetti con il ed il Palermo e in Serie C2 con il Pietrasanta ed il . Ha conquistato una promozione dalla Serie C1 alla B con il Palermo nella stagione 1984-1985. Nel 1986 venne squalificato dalla CAF per 3 anni perch\u00e9 implicato nella vicenda del calcioscommesse, che in quel periodo coinvolse diversi giocatori professionisti.\nHa proseguito la carriera agonistica indossando le maglie di Frosinone, Derthona e Corbetta.\nAllenatore.\nNella stagione 2011-2012 \u00e8 subentrato a Sergio Porrini sulla panchina dei bergamaschi della Colognese, in Serie D.\nNella stagione 2014-2015 \u00e8 subentrato a stagione in corso sulla panchina dei laziali del Guidonia, in Promozione.\nHa svolto il ruolo di osservatore per l' e la ."}
{"id": "1837311", "revid": "297031", "url": "https://it.wikipedia.org/wiki?curid=1837311", "title": "Nippon Telegraph and Telephone", "text": "Nippon Telegraph and Telephone Corporation (\u65e5\u672c\u96fb\u4fe1\u96fb\u8a71\u682a\u5f0f\u4f1a\u793e, Nippon Denshin Denwa), abbreviato in NTT, \u00e8 una compagnia telefonica giapponese, tra le maggiori al mondo per quote di mercato e giro d'affari.\nIn particolare si posiziona al 55\u00ba posto nella classifica Fortune Global 500; inoltre \u00e8 la quarta impresa mondiale di telecomunicazioni in termini di fatturato, ed \u00e8 infine la quinta societ\u00e0 pi\u00f9 trattata sui mercati azionari giapponesi dopo la Toyota, la Mitsubishi, la Honda e la Japan Post Holdings a settembre 2019.\nStoria.\nNel 1948, durante l'occupazione americana del Giappone, il generale Douglas MacArthur separ\u00f2 le telecomunicazioni dallo stato e l'anno successivo scisse il ministero delle Poste e Telecomunicazioni in due dicasteri, quello delle Poste e quello delle Telecomunicazioni.\nAlla fine dell'occupazione americana, nel 1952, il ministero delle telecomunicazioni fu abolito e venne costituita al suo posto\nla come azienda monopolista di propriet\u00e0 statale ma separata dal governo.\nNel 1953 venne fondata la KDD (\"Kokusai Denshin Denwa Co\", in inglese \"International Telegram and Telephone Company\") come monopolista dei collegamenti telegrafici e telefonici con l'estero. Sia la NTT che la KDD erano poste sotto la sorveglianza del Ministero delle Poste (\"Y\u016bseish\u014d\").\nLa NTT complet\u00f2 la rete nazionale a microonde nel 1958 ed il passaggio alla teleselezione nel 1979.\nLa societ\u00e0 introdusse la telescrivente nel 1956, il telefacsimile nel 1973, la telefonia mobile nel 1979. Il servizio telex raggiunse il suo apice negli anni settanta con 73.000 telescriventi collegate.\nL'azienda svolse anche un'intensa attivit\u00e0 di ricerca tecnica e fu pioniera nel campo delle microonde, delle fibre ottiche e dei semiconduttori.\nL'impresa \u00e8 stata parzialmente privatizzata nel 1985 per incoraggiare la concorrenza nel mercato nazionale delle comunicazioni; conseguentemente ha modificato la ragione sociale in quella attuale. Al momento della privatizzazione la NTT era l'impresa giapponese con la maggiore capitalizzazione di borsa. \nNel 1987 la NTT fu oggetto della pi\u00f9 grande offerta pubblica iniziale svoltasi fino a quel momento, per 36.8 miliardi di dollari\nUn terzo delle azioni \u00e8 ancora in mano al governo di Tokyo.\nSociet\u00e0 controllate e collegate.\nCome gruppo, \u00e8 costituita dalle seguenti imprese:"}
{"id": "1837313", "revid": "106456", "url": "https://it.wikipedia.org/wiki?curid=1837313", "title": "Sophomore", "text": "Sophomore \u00e8 il termine che in lingua inglese-americana indica, negli Stati Uniti, gli studenti al secondo anno di studi, sia nelle \"high school\" sia nelle universit\u00e0 (laddove le matricole del primo anno sono indicate, invece, con il termine \"freshman\"). L'uso del sostantivo si pu\u00f2 poi estendere, per aggettivazione, a qualificare qualsiasi cosa che si realizzi per la seconda volta, come, ad esempio, un'opera seconda che faccia seguito a un'opera prima (esempio: il secondo album di un gruppo musicale o il secondo film di un regista).\nUso nello sport.\nNello sport, in particolare, indica gli atleti al secondo anno di carriera. Nell'NBA il termine \u00e8 stato sfruttato per indicare gli sfidanti dei \"rookie\" (\"reclute\") nella partita dell'All-Star Game annuale. Durante questo spettacolo, infatti, al venerd\u00ec (giornata inaugurale) si sfidano i giocatori del primo anno (i \"rookie\", appunto) e quelli che lo erano l'anno precedente (i \"sophomore\").\nScelte di traduzione in italiano.\nFernanda Pivano, nel 1952, nel tradurre in italiano \"This side of paradise\" (\"Di qua dal Paradiso\"), primo romanzo di Francis Scott Fitzgerald, scelse di rendere la parola \"sophomore\" con \"fagiolo\": in quel contesto, Fitzgerald usava il termine per riferirsi a studenti universitari del secondo anno (nel caso specifico, il riferimento era all'ambiente dell'Universit\u00e0 di Princeton)."}
{"id": "1837317", "revid": "767487", "url": "https://it.wikipedia.org/wiki?curid=1837317", "title": "In My Head (Black Flag)", "text": "In My Head \u00e8 l'ultimo album in studio della band hardcore punk Black Flag, pubblicato nel 1985 dalla SST Records."}
{"id": "1837319", "revid": "1543377", "url": "https://it.wikipedia.org/wiki?curid=1837319", "title": "Patrick Moore (astronomo)", "text": "Riconoscimenti.\nLa Royal Astronomical Society ha istituito una medaglia che porta il suo nome, la Patrick Moore Medal."}
{"id": "1837320", "revid": "547034", "url": "https://it.wikipedia.org/wiki?curid=1837320", "title": "Wuzhou", "text": "Wuzhou (Cinese semplificato: \u68a7\u5dde; pinyin; W\u00fazh\u014du;zhuang\uff1aVuzcou) \u00e8 una citt\u00e0-prefettura nella Regione autonoma cinese del Guangxi.\nGeografia e clima.\nWuzhou si trova nella parte orientale del Regione Autonoma di Guangxi Zhuang ai confini con la provincia del Guangdong. \u00c8 posta alla confluenza di due fiumi: il fiume Gui e il fiume Xun. Questi due fiumi unendosi formano il fiume Xi Jiang; l'85% di tutta l'acqua del Guangxi scorre attraverso Wuzhou. La sua area \u00e8 di 12,588\u00a0km\u00b2.\nWuzhou \u00e8 una zona tropicale/subtropicale e monsonale. Il Tropico del Cancro biseca la citt\u00e0. La temperatura media annua \u00e8 di 21,1 \u00b0C e le precipitazioni sono di 1500\u00a0mm. Ci sono 1915 ore di sole all'anno.\nAmministrazione.\nWuzhou ha 1 citt\u00e0, 3 contee e 3 distretti.\nCitt\u00e0:\nDistretti:\nContee:\nSociet\u00e0.\nEvoluzione demografica.\nLa popolazione di Wuzhou nel 2004 era pari a 2.870.000 abitanti. Il gruppo etnico prevalente \u00e8 quello degli Han, ma sono anche presenti Zhuang, Yao, Hakka e altri. Wuzhou \u00e8 appartenuta tradizionalmente alla regione culturale e linguistica cantonese, quindi la maggior parte della gente parla il Wuzhou o il dialetto cantonese cos\u00ec come il cinese.\nEconomia.\nTra i prodotti agricoli coltivati nella zona di Wuzhou sono i datteri da miele di Wuzhou (\u68a7\u5dde\u871c\u67a3).\nInfrastrutture e trasporti.\nDall'aeroporto di Wuzhou partono voli per Guangzhou, Hong Kong, Macao, e Haikou. Le quattro piste dell'aeroporto sono abbastanza grandi da ospitare Boeing 737."}
{"id": "1837322", "revid": "599013", "url": "https://it.wikipedia.org/wiki?curid=1837322", "title": "Alvarez", "text": ""}
{"id": "1837326", "revid": "123476", "url": "https://it.wikipedia.org/wiki?curid=1837326", "title": "Zafaran", "text": ""}
{"id": "1837328", "revid": "436907", "url": "https://it.wikipedia.org/wiki?curid=1837328", "title": "Incognito", "text": ""}
{"id": "1837330", "revid": "339392", "url": "https://it.wikipedia.org/wiki?curid=1837330", "title": "Rasen Antholz", "text": ""}
{"id": "1837332", "revid": "201394", "url": "https://it.wikipedia.org/wiki?curid=1837332", "title": "Metaversus", "text": "Metaversus \u00e8 il terzo album dei 24 Grana, pubblicato nel 1999.\nTracce.\nIl brano \"Stai mai 'cca\" fa parte della colonna sonora del film \"Fame chimica\". I disegni del video sono stati ideati da Davide Toffolo, componente dei Tre Allegri Ragazzi Morti."}
{"id": "1837333", "revid": "1564499", "url": "https://it.wikipedia.org/wiki?curid=1837333", "title": "Ghostwriters", "text": "Ghostwriters \u00e8 il sesto album in studio dei 24 Grana, pubblicato il 31 gennaio 2008. L'album contiene collaborazioni con Riccardo Sinigallia, Marina Rei e Filippo Gatti ed \u00e8 stato prodotto da Daniele Sinigallia."}
{"id": "1837334", "revid": "767487", "url": "https://it.wikipedia.org/wiki?curid=1837334", "title": "Quintetto Boccherini", "text": "Il Quintetto Boccherini era un quintetto unico nel suo genere. Fu fondato a Roma nel 1949, quando due dei suoi primi componenti, Arturo Bonucci e Pina Carmirelli, scoprirono ed acquistarono, a Parigi, una collezione completa della prima edizione dei 141 quintetti per archi di Luigi Boccherini e si proposero di diffonderla. Attraverso \"tourn\u00e9e\" in tutto il mondo, il Quintetto Boccherini ha restituito la musica di questo compositore, per lungo tempo dimenticata, all'apprezzamento del mondo musicale. \nDopo la scomparsa dei fondatori il coordinamento dell'attivit\u00e0 del complesso fu assicurato soprattutto dal violista, Luigi Sagrati, fino alla met\u00e0 degli anni novanta, quando l'et\u00e0 avanzata non gli ha impedito di continuare l'attivit\u00e0 concertistica pubblica. \nIl Quintetto Boccherini ha inciso numerosi dischi in Italia e all'estero, anche di composizioni di altri autori quali Antonio Bazzini, Franz Schubert e Luigi Cherubini, con svariate case discografiche quali La Voce del Padrone, Italia, Angel Records. \nMolti musicisti si sono succeduti negli anni nei vari ruoli del quintetto. Oltre ai due fondatori gi\u00e0 ricordati, la formazione originale comprendeva Dino Asciolla (che si alternava con Carmirelli come primo violino), Renzo Sabatini (viola) e Nerio Brunelli (secondo violoncello). Tra i vari altri componenti pi\u00f9 rappresentativi che si sono avvicendati nel Quintetto si ricordano Montserrat Cervera (che come Asciolla si alternava con la Carmirelli come primo violino, per poi divenire primo violino unico con la scomparsa della fondatrice); Guido Mozzato, Arrigo Pelliccia, Marco Fiorini e Claudio Buccarella (secondi violini); Marco Scano (primo violoncello); Pietro Stella (secondo violoncello); e Luigi Sagrati (viola).\nCon un album di due dischi, interamente dedicato a Boccherini, e pubblicato dalla casa discografica spagnola Ensayo, nel 1976 il Quintetto Boccherini (con Cervera, Buccarella, Sagrati, Scano e Stella) ha vinto il Grand Prix du Disque dell'Acad\u00e9mie Charles-Cros. Alcune incisioni del Quintetto Boccherini sono state ripubblicate su CD, a partire dai nastri originali, dalla Testament Records in Gran Bretagna nei primi anni del XXI secolo."}
{"id": "1837335", "revid": "80598", "url": "https://it.wikipedia.org/wiki?curid=1837335", "title": "R\u00eaver", "text": "R\u00eaver \u00e8 il quinto singolo del album \"Anamorphos\u00e9e\" della cantautrice francese Myl\u00e8ne Farmer pubblicato il 16 novembre 1996. Questo anticiper\u00e0 l'uscita del suo \"Live \u00e0 Bercy\" dove sar\u00e0 contenuto in versione live.\nAd oggi \"R\u00eaver\" una delle canzoni pi\u00f9 popolari e conosciute di Myl\u00e8ne Farmer per il suo testo inno alla pace e alla tolleranza. \nMolte sono state le cover della canzone e la pi\u00f9 famosa \u00e8 sicuramente la versione de Les enfoir\u00e9s del 2002, cantata da artisti come Aliz\u00e9e, Marc Lavoine, Zazie ecc.\nDa notare che insieme a \"D\u00e9senchant\u00e9e\" e \"Sans contrefa\u00e7on\" \u00e8 la traccia \u00e8 una delle pi\u00f9 riprese nei concerti della rossa (queste 3 tracce sono state portate sul palco in quattro delle cinque tourn\u00e9e della Farmer)."}
{"id": "1837336", "revid": "62004", "url": "https://it.wikipedia.org/wiki?curid=1837336", "title": "Mat\u00edas Nicol\u00e1s Masiero Balas", "text": ""}
{"id": "1837337", "revid": "767487", "url": "https://it.wikipedia.org/wiki?curid=1837337", "title": "K album", "text": "K album \u00e8 un album dei 24 Grana pubblicato nel 2001.\nQuesto \u00e8 un concept album che parte dalla lettera K, intesa come ketamina, e con questa lettera Francesco Di Bella decide di fare iniziare (quasi) tutti i titoli delle canzoni dell'album."}
{"id": "1837338", "revid": "287204", "url": "https://it.wikipedia.org/wiki?curid=1837338", "title": "Basket Club Bolzano 2007-2008", "text": "Basket Club Bolzano 2007-2008"}
{"id": "1837341", "revid": "1992194", "url": "https://it.wikipedia.org/wiki?curid=1837341", "title": "Underpop", "text": "Underpop \u00e8 un album dei 24 Grana pubblicato nel 2003."}
{"id": "1837343", "revid": "62004", "url": "https://it.wikipedia.org/wiki?curid=1837343", "title": "Diego Godin Leal", "text": ""}
{"id": "1837346", "revid": "767487", "url": "https://it.wikipedia.org/wiki?curid=1837346", "title": "Eric Snow", "text": ""}
{"id": "1837347", "revid": "767487", "url": "https://it.wikipedia.org/wiki?curid=1837347", "title": "Loop (album)", "text": "Loop \u00e8 l'album di debutto dei 24 Grana, pubblicato nel 1997.\nTracce.\n\"Vesuvio\" \u00e8 una cover del noto pezzo dei Zezi, gruppo Operaio di Pomigliano d'Arco.\n\"Lu Cardillo \" \u00e8 una canzone in dialetto napoletano del '700, il cui autore \u00e8 tuttora ignoto."}
{"id": "1837354", "revid": "1924342", "url": "https://it.wikipedia.org/wiki?curid=1837354", "title": "Niemand h\u00f6rt dich", "text": "Niemand h\u00f6rt dich \u00e8 il primo album dei Nevada Tan (ora Panik) uscito in Germania a marzo 2007 e in Italia il 6 giugno 2008. Quest'album \u00e8 stato prodotto da Lalo Titenkov e Eddy H\u00f6fler, ormai ex produttori della band Nevada Tan, che, di conseguenza, per motivi legali, ha dovuto cambiare nome in Panik.\nSingoli.\nI singoli tratti da \"Niemand h\u00f6rt dich\" sono:"}
{"id": "1837355", "revid": "1099637", "url": "https://it.wikipedia.org/wiki?curid=1837355", "title": "Erica Caracciolo", "text": "Carriera.\nGuardia-ala di 180\u00a0cm, ha vinto uno scudetto con la Famila Schio, con cui ha esordito in Serie A1 italiana. In seguito, ha disputato quattro stagioni in Serie A2 con Montigarda, Vicenza e 2 con Bolzano. Poi nell'estate del 2009 \u00e8 passata alla Sernavimar Marghera e dall'inizio della stagione 2010-2011\n\u00e8 in Serie B d'Eccellenza femminile con l'Associazione Sportiva Vicenza. Dall'estate del 2011 gioca in serie B con Treviso."}
{"id": "1837360", "revid": "125529965", "url": "https://it.wikipedia.org/wiki?curid=1837360", "title": "Nicoletta Rizzi", "text": "Biografia.\nNegli anni sessanta lavora per il teatro e la televisione e interpreta due film di Salvatore Samperi: \"Grazie zia\" e \"Cuore di mamma\".\nLa sua notoriet\u00e0 cresce soprattutto allorch\u00e9, in sostituzione di Patty Pravo, \u00e8 chiamata a fine Aprile 1971 a interpretare il ruolo della misteriosa creatura aliena di \"A come Andromeda\", lo sceneggiato che nel 1972 tenne incollati milioni di italiani agli schermi di casa. Dopo questo successo \u00e8 nel cast del film \"La prima notte di quiete\" di Valerio Zurlini, con Alain Delon protagonista.\nNel 1973 partecipa al fortunato sceneggiato televisivo poliziesco \"Lungo il fiume e sull'acqua\", quindi nel 1975 partecipa di nuovo a un telefilm di fantascienza, il pure fortunato \"Gamma\". Segue un'ultima apparizione televisiva nella miniserie del 1979 \"Astuzia per astuzia\".\nMuore a Milano il 17 gennaio 2010 all'et\u00e0 di 70 anni; al momento della morte ricopriva la carica di segretario generale del Sindacato Attori Italiani di Milano."}
{"id": "1837362", "revid": "1745361", "url": "https://it.wikipedia.org/wiki?curid=1837362", "title": "Cinorta", "text": "Cinorta () \u00e8 un personaggio della mitologia greca. Fu il quarto re di Sparta.\nGenealogia.\nFiglio di Amicla e di Diomeda, fu padre di Ebalo e di Periere.\nMitologia.\nSuccesse al fratello Argalo e la sua tomba si trovava a Sparta.\nNegli scritti di Ditti Cretese quando Elena elenca i suoi antenati, frappone il fratello Argalo (non Cinorta) tra il padre Amicla ed Ebalo (il figlio di Cinorta). Se cos\u00ec fosse, Ebalo sarebbe figlio di Argalo e non di Cinorta."}
{"id": "1837370", "revid": "339392", "url": "https://it.wikipedia.org/wiki?curid=1837370", "title": "Costas Caramanlis", "text": ""}
{"id": "1837372", "revid": "1573940", "url": "https://it.wikipedia.org/wiki?curid=1837372", "title": "Oriolus chinensis", "text": "L'oriolo nucanera (Oriolus chinensis ) \u00e8 un uccello della famiglia degli Oriolidi, originario dell'Asia meridionale.\nDescrizione.\nSi distingue facilmente dal rigogolo per due larghe strisce nere sugli occhi che si congiungono sulla nuca. Inoltre ha un becco pi\u00f9 robusto.\nLa femmina ha il colore del mantello pi\u00f9 verdastro o olivaceo.\nBiologia.\nCome altri orioli, si nutre di insetti e frutta. Il nido consiste in una profonda coppa posta alla biforcazione tra due rami. Nidifica da giugno a dicembre.\nDistribuzione e habitat.\nHa un areale estremamente ampio che comprende India, Bangladesh, Myanmar, Cambogia, Thailandia, Vietnam, Laos, Indonesia, Filippine, Malaysia, Cina, Russia, Corea, Singapore e Taiwan.\nTassonomia.\nIl Congresso Ornitologico Internazionale riconosce le seguenti sottospecie:\nLe sottospecie viventi sulle isole Andamane (\"O. c. andamanensis\") e Nicobare (\"O. c. macrourus\" sono stanziali, e differiscono dalle altre popolazioni nella disposizione del giallo sulle ali e sulla coda e nelle dimensioni del becco. Probabilmente si tratta di specie criptiche."}
{"id": "1837378", "revid": "1573940", "url": "https://it.wikipedia.org/wiki?curid=1837378", "title": "Eurystomus orientalis", "text": "La ghiandaia marina orientale (Eurystomus orientalis ()) \u00e8 un uccello della famiglia Coraciidae, noto anche come uccello dollaro per le distintive macchie a forma di dollaro sulle ali.\nDescrizione.\nLungo fino a 30\u00a0cm. I giovani hanno un becco di colore pi\u00f9 scuro, il quale si fa pi\u00f9 arancio man mano che diventano adulti.\nBiologia.\nQuesto uccello \u00e8 insettivoro e ama particolarmente i coleotteri, che spesso cattura in volo.\nSi avvista pi\u00f9 comunemente da solo, magari posato su un ramo spoglio da cui si getta in picchiata per ghermire un insetto, ritornando in seguito sullo stesso posatoio dopo alcuni secondi.\nDistribuzione e habitat.\nDiffuso dall'Asia orientale e dal Sud-est asiatico sino all'Australia settentrionale e orientale."}
{"id": "1837385", "revid": "124612808", "url": "https://it.wikipedia.org/wiki?curid=1837385", "title": "Super Smash Bros. (serie)", "text": " \u00e8 una popolare serie di videogiochi crossover picchiaduro, pubblicata da Nintendo, comprendente molti personaggi provenienti da serie diverse. Il gameplay \u00e8 differente dai tradizionali picchiaduro in cui bisogna far calare la barra dell'energia; infatti in questi giochi l'obiettivo consiste nel lanciare gli avversari fuori campo. L'originale \"Super Smash Bros.\", pubblicato nel 1999 su Nintendo 64, possedeva un budget a basso costo. Inoltre doveva essere inizialmente distribuito solo in Giappone, ma il suo successo lo port\u00f2 a una distribuzione internazionale. La serie ebbe ancora pi\u00f9 successo con \"Super Smash Bros. Melee\", pubblicato nel 2001 per Nintendo GameCube, diventando il gioco pi\u00f9 venduto di quella console. Il terzo episodio della serie, \"Super Smash Bros. Brawl\", fu pubblicato su Wii il 31 gennaio 2008 in Giappone, il 9 marzo 2008 in America ed il 27 giugno 2008 in Europa. Il quarto titolo venne annunciato per Nintendo 3DS e Wii U nel 2011 ed \u00e8 uscito nel 2014. La versione portatile all'uscita in Giappone raccogliendo a soli pochi giorni dall'uscita un milione di copie acquistate ed \u00e8 stata pubblicata in Europa e Nord America il 3 ottobre, mentre la versione per Wii U \u00e8 stata pubblicata in Europa il 28 novembre 2014. Mentre i primi due titoli sono stati sviluppati da HAL Laboratory, il terzo \u00e8 stato sviluppato da differenti team di sviluppo. Durante il Nintendo Direct del 8 marzo 2018 \u00e8 stato rivelato un successivo capitolo per Nintendo Switch, per poi rivelarne il nome All'E3 2018: Super Smash Bros Ultimate, Uscito il 7 dicembre 2018\nIl gioco presenta diversi personaggi tratti dalle serie Nintendo pi\u00f9 popolari, come Mario, Link, Pikachu e Samus Aran. \"Super Smash Bros.\" aveva 12 personaggi, e il numero crebbe a 25 in \"Melee\", 36 in \"Brawl\", 58 nel quarto capitolo e 80 in \"Ultimate\". Alcuni personaggi sono in grado di trasformarsi in diverse forme che hanno diverse mosse. I giochi presentano anche personaggi Nintendo non giocabili, come Pipino Piranha. A partire da Brawl, con l'introduzione di Sonic the Hedgehog della SEGA e Solid Snake della Konami, la serie comincia a ospitare anche molti personaggi non appartenenti alla Nintendo: in \"Super Smash Bros. per Nintendo 3DS e Wii U\" Sonic rif\u00e0 la sua comparsa tra i personaggi giocabili accompagnato stavolta da Mega Man e Ryu della Capcom, Pac-man della Namco, Cloud della Square Enix e Bayonetta della Platinum Games/SEGA, escluso per\u00f2 Snake. In \"Super Smash Bros. Ultimate\" ritornano tutti e 7 i personaggi ospiti e vengono aggiunti Simon Belmont e Richter Belmont della Konami, Joker della Atlus/SEGA, l'Eroe di Dragon Quest e Sephiroth della Square Enix, Banjo e Kazooie della Rare/Microsoft, Terry Bogard della SNK Corporation, Steve della Mojang/Microsoft, Kazuya Mishima della Namco e Sora della Square Enix e Disney.\nLa serie \u00e8 stata elogiata dalla critica, in particolare nei confronti della modalit\u00e0 multiplayer, al contrario della modalit\u00e0 single player, considerata ripetitiva. Mentre il primo episodio fu oggetto di recensioni controverse, sia Melee, sia Brawl che il quarto capitolo e Ultimate, sono stati ampiamente approvati sia dalla critica che dai fan. La serie di Super Smash Bros. \u00e8 anche conosciuta per il suo ampio scenario competitivo.\nStoria.\n\"Super Smash Bros.\".\nIl gioco venne introdotto nel 1999 su Nintendo 64. Usc\u00ec in tutto il mondo dopo aver venduto, in Giappone, oltre un milione di copie. Inizialmente presentava otto personaggi disponibili, pi\u00f9 altri quattro da sbloccare, tutti quanti creati dalla Nintendo o da sviluppatori di seconde parti.\nNella modalit\u00e0 multiplayer (Versus) possono giocare al massimo quattro persone, con regole specifiche per ogni partita. Si possono scegliere due tipi di battaglia: \"Time\", nella quale vince il giocatore con il numero maggiore di KO, dopo un tempo prestabilito, e \"Stock\", nella quale ogni giocatore possiede un numero di vite che, quando vengono perse tutte, portano alla sconfitta del giocatore.\nIl gioco include inoltre una modalit\u00e0 avventura nella quale gli avversari, non solo sono predefiniti, ma il giocatore pu\u00f2 selezionare diverse difficolt\u00e0. Esistono anche altre modalit\u00e0 single player, come il \"Training\" e diversi minigiochi, \"Break the Targets\" e \"Board the Platforms\". Questi riappaiono anche nei sequel, con l'eccezione di Board the Platforms.\nSono inoltre presenti nove scenari selezionabili, basati sul mondo di appartenenza degli otto personaggi iniziali.\n\"Super Smash Bros. Melee\".\nIl gioco usc\u00ec il 21 novembre 2001 in Giappone, il 3 dicembre 2001 in America, il 24 maggio 2002 in Europa ed il 31 maggio in Australia sulla console GameCube. Aveva a disposizione un budget ed un team di sviluppo maggiore del primo e venne accolto con grande sorpresa sia dai critici che dai giocatori. Dal momento del suo lancio ha venduto oltre 7 milioni di copie divenendo il gioco pi\u00f9 venduto su GameCube. Super Smash Bros. Melee presenta 26 personaggi, dei quali 15 sono disponibili sin dall'inizio, il doppio del suo predecessore. Gli scenari disponibili invece sono 29.\nIl gioco introdusse due nuove modalit\u00e0 single player, affiancandole alla modalit\u00e0 Classica: la modalit\u00e0 Avventura e la modalit\u00e0 All-Star. La modalit\u00e0 Avventura \u00e8 costituita da brevi livelli di piattaforme seguiti da lotte vere e proprie, mentre All-Star \u00e8 una modalit\u00e0 in cui si sfidano tutti i personaggi presenti nel gioco dotati di una sola vita e con la penalit\u00e0 \"danno\" accumulato dopo ogni battaglia, con un limitato numero di strumenti utili per curarsi tra una battaglia e l'altra.\nPer multiplayer inoltre sono disponibili sia altre opzioni che una modalit\u00e0 torneo, modalit\u00e0 quest'ultima che consente di effettuare sino a 64 battaglie, anche possono partecipare al massimo quattro giocatori alla volta. Il gioco offre anche modalit\u00e0 di battaglia alternative, chiamate \"Special Melee\", che aggiungono specifiche variazioni alle battaglie. Una nuova modalit\u00e0 che va ad aggiungersi alle modalit\u00e0 Stock e Time \u00e8 la modalit\u00e0 \"Coin Battle\" con la quale i giocatori hanno l'obbiettivo di raccogliere, nel corso del match, un certo quantitativo di monete.\nMentre Super Smash Bros. offriva dei profili per ogni personaggio, Melee introduce i \"trofei\". Tutti i 293 trofei includono tre diversi profili per ogni personaggio, ognuno da sbloccare in ogni modalit\u00e0 per il singolo giocatore. In aggiunta, a differenza della versione precedente, Melee contiene i profili di molti altri personaggi della Nintendo non giocabili o direttamente non presenti nel gioco, ma anche strumenti, luoghi, nemici ed elementi. Un aspetto che Melee ha in pi\u00f9 di Smash Bros. \u00e8 il Brawl, che, oltre ad avere i trofei dei personaggi in versione Smash li ha anche in versione normale. Il gioco crebbe di popolarit\u00e0 anche grazie ai numerosi tornei che si svolsero negli Stati Uniti e ancora oggi viene giocato da un gran numero di giocatori in vere e proprie competizioni.\n\"Super Smash Bros. Brawl\".\nAnche se una terza versione di Super Smash Bros. venne annunciata molto prima dell'E3 2006, la Nintendo present\u00f2 le prime informazioni su questo capitolo sotto forma di trailer il 10 maggio 2006. Finalmente il gioco venne chiamato \"Super Smash Bros. Brawl\". Il trailer mostrava Solid Snake, della serie della Konami Metal Gear, rendendolo il primo personaggio non Nintendo ad entrare a far parte di un gioco Super Smash Bros. Un altro personaggio di terze parti, Sonic the Hedgehog di Sega, rivale di Nintendo, fu confermato come personaggio giocabile il 10 ottobre 2007. Super Smash Bros. Brawl usc\u00ec in Giappone il 31 gennaio 2008, il 9 marzo in America e il 27 giugno in Europa. Brawl sfrutta inoltre il gioco online, tramite Nintendo Wi-Fi Connection, offrendo ai giocatori la possibilit\u00e0 di creare e scambiare con gli amici i propri campi di battaglia.\nBrawl \u00e8 compatibile con quattro tipi di controller: il Wii Remote in orizzontale, il Wii Remote con il Nunchuk inserito, il Classic Controller, ed il controller del Nintendo GameCube, mentre il suo predecessore utilizzava solo l'apposito controller di quella console. Il giocatore pu\u00f2 anche cambiare la configurazione dei tasti.\nSuper Smash Bros. Brawl introduce una nuova modalit\u00e0 Avventura, intitolata \"Super Smash Bros. Brawl: L'Emissario del Subspazio\". Questa modalit\u00e0 \u00e8 caratterizzata sia da una storia specifica per ogni personaggio, che un insieme di numerosi livelli di piattaforme e molti boss da affrontare. La storia viene narrata attraverso delle scene in grafica computerizzata nella quale i personaggi non parlano, ma si esprimono tramite gesti ed espressioni. L'Emissario del Subspazio introduce un nuovo gruppo di antagonisti chiamato Esercito del Subspazio, comandati dal Ministro Ancestrale. Alcuni di questi nemici sono apparsi in precedenti videogiochi della Nintendo, come Pipino Piranha della serie di Mario e La squadra dei R.O.B. basata sul classico hardware Nintendo. L'Emissario del Subspazio presenta inoltre un abbondante numero di nemici originali, come il rider, un monociclo robotico, il globis, una creatura a forma di palla, che in caso di necessit\u00e0 possiede la capacit\u00e0 di moltiplicarsi, e i \"Primidi\", i nemici pi\u00f9 comuni che appaiono in diverse forme. Anche se principalmente \u00e8 una modalit\u00e0 per un solo giocatore, L'Emissario del Subspazio permette la modalit\u00e0 cooperativa tra due giocatori. Per ogni livello si possono scegliere cinque gradi di difficolt\u00e0, mentre i livelli sono pieni di zone nascoste nelle quali vi sono dei tesori che vanno trovati per completare al 100% i livelli ed il gioco. Vi \u00e8 anche un metodo di aumentare i poteri dei personaggi. Per fare questo bisogna applicare gli adesivi collezionati sotto la base del trofeo di un personaggio tra uno scenario e l'altro in modo da migliorare vari aspetti del lottatore.\n\"Super Smash Bros. for Nintendo 3DS e Wii U\".\nAll'E3 del 2011, la Nintendo ha annunciato lo sviluppo di un nuovo capitolo della saga, disponibile sia per Nintendo Wii U che per Nintendo 3DS, la prima console portatile a supportare un capitolo della serie. Tra le versioni delle due console \u00e8 stato annunciato che vi sar\u00e0 una certa connettivit\u00e0. Durante il Nintendo Direct dell'E3 2013 \u00e8 stato lanciato il primo trailer, che mostra due nuove aggiunte al ruolo del gioco: Abitante di Animal Crossing e Mega Man dall'omonima serie, inoltre sul sito ufficiale \u00e8 stato annunciato come personaggio giocabile anche il Wii Fit Trainer. In seguito sono stati annunciati altri 11 nuovi personaggi, portando cos\u00ec il numero dei combattenti a 49: Rosalinda &amp; Sfavillotto dalla serie di Mario, Little Mac da Punch-Out!!, dopo il suo debutto nella serie in Brawl come assistente, Greninja da Pok\u00e9mon X e Y, i Mii, Palutena da Kid Icarus, la storica mascotte della Namco Pac-man, Lucina e Daraen, della quale \u00e8 possibile giocare anche con la versione femminile, da , Shulk di Xenoblade Chronicles, Bowser Jr., Pit Oscuro e il Duo di Duck Hunt. Sono inoltre stati annunciati 7 personaggi DLC: Mewtwo e Roy, gi\u00e0 apparsi in Super Smash Bros. Melee, Lucas, da Super Smash Bros. Brawl, i celebri Ryu, protagonista di Street Fighter, e Cloud Strife, protagonista di Final Fantasy 7, Corrin, da Fire Embles: Fates, e Bayonetta. A differenza dei precedenti capitoli molti tra i combattenti durante la battaglia non potranno trasformarsi in altri lottatori, come Zelda poteva farlo divenendo Sheik, qui semplice personaggio e non come controparte, ed alcuni tra gli Smash Finali presenti in Brawl sono stati accantonati, nonostante molti tra i personaggi scelti dal giocatore potranno per la prima volta indossare costumi alternativi. Super Smash Bros. per Nintendo Wii U \u00e8 il primo capitolo della serie in cui si potr\u00e0 giocare fino a 8 giocatori, ed il primo a comprendere scenari di dimensioni pi\u00f9 grandi rispetto alla versione 3DS. Le nuove modalit\u00e0 introdotte negli ultimi capitoli sono le Richieste Master, sfide speciali in cui il lottatore potr\u00e0 ottenere ricompense superando una sfida a lui proposta come biglietto in cambio i gettoni, e Richieste Crazy, modalit\u00e0 simile a Richieste Master ma pi\u00f9 complesse, in quanto si useranno gettoni o coupon ricevuti per giocare e si lotter\u00e0 con un'unica vita, che, se persa, comporterebbe una maggior perdita della ricompensa e la fine della partita. Non mancher\u00e0 inoltre la \"Mischia da tavolo\", modalit\u00e0 che unisce il genere party con il picchiaduro in cui sar\u00e0 possibile giocare con i propri Mii per raccogliere il maggior numero di personaggi o bonus presenti nelle caselle di un tabellone, e sfidarsi alla fine dei turni, turni i quali saranno interrotti da sfide se un Mii ne incontra un altro in una casella oppure se occupa una delle Caselle Mischia (presenti solo nell'ultimo tabellone), in una mischia conclusiva..\n\"Super Smash Bros. Ultimate\".\nDurante il termine di un Nintendo Direct, trasmesso l'8 marzo 2018, Nintendo conferm\u00f2 lo sviluppo di un nuovo titolo della serie per la console Nintendo Switch con un trailer che mostrava gli Inkling di Splatoon, nuova aggiunta al roster, osservare il logo di Super Smash Bros., cosparso di fiamme e circondato dalle silhouette oscurate dei personaggi, tra i quali erano riconoscibili Mario e Link (da ). La data di uscita era stata prevista per il corso dell'anno e il titolo ancora era provvisorio, ma non furono rivelate informazioni dettagliate.\nPertanto si dovette attendere l'E3 2018, quando, durante la presentazione di Nintendo del 12 giugno 2018, Masahiro Sakurai, creatore della serie, lo present\u00f2 con il titolo di \"Super Smash Bros. Ultimate\". Annunciato per uscire in via definitiva il 7 dicembre, il gioco avrebbe presentato tutti i personaggi fino ad allora apparsi nella serie, alcuni dei quali furono classificati come personaggi echo, ossia delle versioni di altri personaggi, ma con qualche differenza nelle mosse. Un esempio fu rappresentato dalla Principessa Daisy, echo di Peach inclusa in quell'occasione assieme a un nuovo personaggio, Ridley, dalla serie di Metroid. Nelle successive presentazioni, invece, altri personaggi ed echo hanno fatto la loro apparizione nel roster: Simon e Richter dalla serie di Castlevania, King K. Rool, Fuffi da Animal Crossing, , , Ken di Street Fighter, Incineroar da Pok\u00e9mon Sole e Luna, e altri personaggi annunciati come DLC, come la Pianta Piranha, Joker da Persona 5, Eroe da , Banjo &amp; Kazooie da Banjo &amp; Kazooie, Terry Bogard da , Byleth da , Min Min da Arms e Steve da Minecraft, che portano il numero dei personaggi giocabili a 80 (considerando anche gli echo).\nDopodich\u00e9 vengono annunciati gli ultimi combattenti DLC del gioco: Sephiroth (da Final Fantasy VII), Pyra e Mythra (da Xenoblade Chronicles 2), Kazuya Mishima (da Tekken) e Sora (da Kingdom Hearts)\nA differenza degli altri titoli della serie, Super Smash Bros. Ultimate, oltre a contare un numero esteso di scenari, non si concentra sui trofei, ma introduce nella serie gli spiriti, anime di diversi personaggi dei videogiochi (presenti o no nel titolo) che miglioreranno le varie abilit\u00e0 del giocatore e che dovranno essere ottenute sfidando dei personaggi di cui hanno preso il possesso e liberandole. Sar\u00e0 inoltre possibile anche allenarle o mandarle in spedizione per la ricerca di alcuni tesori.\nParticolare \u00e8 anche la presenza di una modalit\u00e0 storia, \"La Stella della speranza\". Differente dall'Emissario del Subspazio di Brawl in termini di gameplay, vede un nuovo antagonista, Kiaran, un potente essere alato che, con l'intento di costruire un mondo nuovo, ha sconfitto tutti i personaggi e ne ha creato dei cloni posseduti da spiriti per il suo esercito. Il compito del giocatore sar\u00e0, pertanto, quello di fermarlo e di salvare il roster affrontando diverse sfide e dei boss e muovendosi in una mappa strutturata a livelli.\nModalit\u00e0 di gioco.\nLa serie di Super Smash Bros. differisce ampiamente dai classici giochi di lotta. Invece di avere una possibilit\u00e0 di vittoria abbassando sempre di pi\u00f9 la barra dell'energia dell'avversario, il giocatore di Smash Bros. deve concentrarsi nello scagliare i personaggi nemici al di fuori dallo scenario. In Super Smash Bros. i personaggi accumulano una somma di danni, rappresentato da una percentuale, che aumenta ad ogni danno inflitto da un avversario e che anche pu\u00f2 superare il 100%. Pi\u00f9 la percentuale \u00e8 alta, pi\u00f9 il personaggio viene scagliato lontano da un attacco nemico. Per mandare KO un avversario, il giocatore deve lanciare il suo avversario al di fuori dai bordi dello scenario, che non \u00e8 un'arena al chiuso ma un campo all'aperto, di solito caratterizzato da piattaforme sospese in aria. Quando un personaggio viene scagliato via dalla piattaforma principale di uno scenario, pu\u00f2 provare a ritornare in campo saltando ed aiutandosi con delle mosse speciali. Mentre alcuni personaggi possono saltare pi\u00f9 in alto o pi\u00f9 lontano, altri hanno mosse migliori per aiutarsi. Inoltre, alcuni personaggi sono pi\u00f9 pesanti di altri, per cui sono pi\u00f9 difficili da gettare fuori dal campo ma sono svantaggiati in termini di recupero.\nI controlli Smash Bros. sono molto semplici rispetto ai controlli di altri giochi. Mentre i giochi di lotta tradizionali come \"Street Fighter\" o \"Soulcalibur\" richiedono al giocatore di memorizzare combinazioni di tasti da premere, Smash Bros. per controllare tutte le mosse di tutti i personaggi usa la stessa combinazione di tasto d'attacco e tasto direzionale. I personaggi non sono limitati nello stare sempre di fronte all'avversario, ma possono liberamente correre per tutto lo scenario. Smash Bros. implementa anche tecniche per schivare o bloccare le mosse, utilizzabili sia in terra che in aria. Inoltre \u00e8 possibile afferrare e lanciare i personaggi, permettendo una grande variet\u00e0 nel modo di attaccare.\nUno degli elementi pi\u00f9 importanti della serie \u00e8 l'inclusione di strumenti da battaglia, dei quali il giocatore pu\u00f2 scegliere la frequenza di comparsa. Di solito sono strumenti con i quali il giocatore pu\u00f2 colpire direttamente l'avversario, come mazze da baseball o spade. Altri strumenti invece vanno lanciati contro l'avversario come le Bob-ombe e i gusci. Sono presenti anche degli strumenti che consentono di sparare sia singoli proiettili, tipo pistola laser, che scariche di proiettili (Nintendo Scope). Gli strumenti di recupero permettono al giocatore di ridurre la sua percentuale di danno. Il particolare strumento chiamato, Pok\u00e9ball invece consente di mandare in campo un Pok\u00e9mon che aiuta il giocatore che l'ha chiamato. \"Brawl\" introduce gli \"Assistenti\", veri e propri personaggi di diverse serie che aiutano il giocatore durante la battaglia. Lo strumento pi\u00f9 importante introdotto in Brawl \u00e8 la \"Sfera Smash\", che permette al personaggio che la ottiene, di eseguire una mossa dalla potenza distruttiva chiamata, \"Smash Finale\".\nPersonaggi.\nPersonaggi giocabili.\nLe celle scure denotano i personaggi da sbloccare.\nDurante l'evento Direct dell'E3 2018 viene definito il concetto di \"Personaggio Eco,\" indicato con \u03b5: un \"Personaggio Eco\" \u00e8 un personaggio a s\u00e9 stante le cui mosse sono identiche a quelle di un altro personaggio ma con qualche differenza nel nome e nell'aspetto. Ad esempio, Marth e Lucina sono due personaggi diversi che condividono in battaglia lo stesso moveset e le stesse animazioni: \"Lucina\" \u00e8 quindi l'eco di \"Marth,\" essendo \"Marth\" nato prima di \"Lucina\". Esistono sette \"Personaggi eco\" in tutta la serie:\nPersonaggi non giocabili.\nI seguenti personaggi non sono giocabili e appaiono nel corso della serie solamente nelle varie modalit\u00e0 single player, e sono controllati dal computer. Molti dei personaggio non giocabili sono stati creati esclusivamente per la serie di \"Super Smash Bros.\" anche se alcuni di essi, come ad esempio i Goomba, provengono da altri franchise.\nMaster Hand e Crazy Hand.\n, \u00e8 una gigantesca mano destra bianca animata: appare in tutti i cinque giochi della serie, servendo da final boss della Modalit\u00e0 Classica e, in \"Melee\", nel cinquantesimo Evento. \"Melee\" introdusse la controparte sinistra di Master Hand, , che appariva in congiunzione con Master Hand in alcune situazioni. Master Hand appare anche nel gioco, \"Kirby e il labirinto degli specchi,\" come miniboss e insieme a Crazy Hand come boss. Inoltre appare nuovamente in \"\".\nMaster Hand e Crazy Hand sono identici d'aspetto: l'unica differenza \u00e8 che Crazy Hand muove le dita in un modo impulsivo e distruttivo. Mentre Master Hand \u00e8 pi\u00f9 rilassato e maturo, Crazy Hand evoca il bizzarro. I suoi attacchi sono inoltre pi\u00f9 ampi e veloci di quelli di Master Hand. Quando vengono affrontati insieme, Master e Crazy Hand sono in grado di eseguire delle mosse insieme.\nPer un errore nel gioco di Melee selezionando \"scontro\" e facendo una combinazione di azioni nel menu personaggi \u00e8 possibile usare Master Hand, ma non Crazy Hand. In Super Smash Bros. per Nintendo 3DS e Wii U, se sconfitti, nei livelli pi\u00f9 difficili della modalit\u00e0 classica danno vita a Master Core, una strana figura delle tenebre composta da una Sfera Smash che tenta di ostacolare il personaggio selezionato assumendo diverse trasformazioni. Master Core potr\u00e0 anche trasformarsi nei livelli ad intensit\u00e0 8,0 e 9,0 (solo nella versione Wii U) in Master Fortezza, un'area esplorabile in cui il giocatore dovr\u00e0 arrivare al punto debole della bestia superando i nemici presenti. Seppure non giocabili, esiste una Mod per renderli giocabili, che per\u00f2 richiede per il funzionamento un Leap Motion.\nIn \"Super Smash Bros. Ultimate\" appaiono svariati cloni di entrambe le mani e sono tutte sotto il controllo dei malvagi signori della luce e oscurit\u00e0, Kiaran e Teneber. Spesso ci capiter\u00e0 di imbatterci in questi cloni durante la modalit\u00e0 avventura \"La Stella della Speranza\" e verso la fine di essa potremo liberare i veri Master Hand e Crazy Hand dal giogo di Kiaran e Teneber. Prima di scontrarci con i signori della luce e oscurit\u00e0, potremo giocare nei panni di Master Hand e sconfiggere un'orda composta da 100 cloni malvagi raffiguranti i vari lottatori.\nMiniboss.\n\"Super Smash Bros.\" introdusse diversi miniboss. Metal Mario (originario di \"Super Mario 64\") e Giant Donkey Kong, semplici versioni potenziate dei loro rispettivi personaggi. Metal Mario \u00e8 Mario con una maggiore resistenza, maggiore potenza d'attacco e a differenza di Mario \u00e8 pesantissimo, essendo di metallo, ed infatti cade pi\u00f9 velocemente. Giant Donkey Kong \u00e8 semplicemente una versione pi\u00f9 grande e pi\u00f9 potente di Donkey Kong. Entrambi riappaiono nella Modalit\u00e0 Avventura di \"Melee\", insieme a Giant Kirby, Metal Luigi e due Mini Donkey Kong. In ogni caso, degli strumenti introdotti in Melee (la Scatola!, il Superfungo e il Fungo Velenoso) rendono i personaggi normali simili a questi miniboss.\nGiga Bowser.\nGiga Bowser, conosciuto in Giappone come , \u00e8 una gigantesca versione di Bowser introdotta in \"Melee\". Boss finale segreto della Modalit\u00e0 Avventura, appare solamente se alcune condizioni vengono rispettate. Giga Bowser \u00e8 anche uno degli sfidanti nell'Evento cinquantuno, con Ganondorf e Mewtwo dalla sua parte. Giga Bowser ha gli stessi attacchi di Bowser ma essi sono molto pi\u00f9 potenti ed hanno effetti differenti, come ad esempio il soffio infuocato che non si esaurisce mai. Inoltre \u00e8 talmente grande che \u00e8 immune alle prese ed agli attacchi simili. Giga Bowser diventa giocabile per un breve periodo di tempo in \"Brawl\", in cui Bowser si trasforma in esso durante il suo Smash Finale. Quando Bowser si trasforma in Giga Bowser diventa quasi invincibile finch\u00e9 l'effetto dello Smash Finale si esaurisce. Compare con la stessa funzione nel quarto capitolo. In \"Super Smash Bros. Ultimate\" Giga Bowser ritorna come boss nella modalit\u00e0 avventura \"\"La Stella della Speranza\" e anche nelle modalit\u00e0 classiche di Mario e Captain Falcon; lo Smash Finale, invece, non vedr\u00e0 pi\u00f9 Giga Bowser attaccare direttamente gli avversari corpo a corpo, ma lo far\u00e0 ingigantire dietro lo scenario, dove potr\u00e0 sferrare un pugno agli avversari, mandandoli KO.\nTabuu.\n \u00e8 l'antagonista e boss finale di \"Super Smash Bros. Brawl\". Entit\u00e0 dalle fattezze umane composta di pura energia, con un nucleo interno come cuore. Re del Subspazio, Tabuu \u00e8 in grado di richiamare a s\u00e9 diverse armi da usare in battaglia. Altri poteri includono, sia l'abilit\u00e0 di cambiare forma, che quella di teletrasportarsi; inoltre le sue catene di luce sono talmente potenti che nella modalit\u00e0 avventura del gioco, chiamata, \"Emissario del Subspazio\", \u00e8 riuscito a piegare Master Hand al suo volere. Possiede una seconda forma, identica alla prima, ma con ali colorate che spuntano dalla schiena. Il suo attacco pi\u00f9 potente, conosciuto come Potere dell'Ala, consiste nel trasformarsi in questa forma e rilasciare onde distruttive, in grado di eliminare in solo attacco qualsiasi avversario. Nella storia della modalit\u00e0 \"Emissario del Subspazio,\" questo attacco trasforma i personaggi in trofei, rendendoli incapaci di agire, ma Kirby li salva perch\u00e9 aveva ingoiato una medaglia che curava questa trasformazione, stessa cosa avvenuta per Luigi, Ness e King Dedede. In seguito all'intervento di Sonic, che riusc\u00ec a tagliare le ali a Tabuu per impedirgli di ritrasformare i lottatori Nintendo in trofei, questi ultimi riuscirono a sconfiggerlo definitivamente.\nMaster Core.\n \u00e8 il boss finale della modalit\u00e0 classica in \"Super Smash Bros. for Nintendo 3DS / Wii U\". Pu\u00f2 essere affrontato soltanto a difficolt\u00e0 pari o superiori a 5.1. Nel momento in cui Crazy Hand sta per essere sconfitto, Master Hand gli strappa via il guanto, rivelando Master Core. Master Core non compare se si sceglie di combattere solamente contro Master Hand. Nelle intensit\u00e0 superiori a 8.0, il giocatore deve per forza scegliere il percorso nero, per questo motivo la battaglia contro Master Core \u00e8 inevitabile.\nIn \"Super Smash Bros. for Wii U\", il giocatore non pu\u00f2 scegliere se affrontare solo Master Hand, o combattere Master Hand e Crazy Hand insieme, di conseguenza alle intensit\u00e0 5.1 e superiori egli \u00e8 costretto ad affrontare Master Core.\nMaster Core \u00e8 formato da un insieme di particelle nere chiamate Sciame, che permettono al boss di assumere forme diverse, ognuna coi propri attacchi. Tra le trasformazioni che Master Core pu\u00f2 assumere, ce ne \u00e8 una dall'aspetto umanoide chiamata Master Colosso, un'altra dalle sembianze di una bestia chiamata Master Belva, un'altra che si manifesta sotto forma di spade chiamata Master Lame, un'altra che permette allo sciame di copiare l'aspetto del giocatore chiamata Master ombra e, infine, la sua vera forma; il Master Nucleo che ha le sembianze di una Sfera Smash.\nKiaran e Teneber.\nKiaran (in inglese \"Galeem\", in giapponese \"Kiira\" (\"\u30ad\u30fc\u30e9\")) e Teneber (in inglese \"Dharkon\", in giapponese \"Darz\" (\"\u30c0\u30fc\u30ba\")) sono gli antagonisti della modalit\u00e0 avventura \"La Stella della Speranza\"\" in \"Super Smash Bros. Ultimate\". Sono rispettivamente i signori della luce e dell'oscurit\u00e0 e sono acerrimi nemici. Kiaran appare come un nucleo di luce avvolto da lunghe ali angeliche iridescenti, mentre Teneber appare come un grosso occhio azzurro avvolto da lunghi tentacoli neri e viola, dotati di artigli alle estremit\u00e0. All'inizio, Kiaran grazie ad un potente raggio riuscir\u00e0 ad annientare tutti gli abitanti dell'universo, trasformandoli in Spiriti; tutti i lottatori, invece, verranno imprigionati e verranno ricavati dai loro corpi dei fantocci con le loro sembianze, i quali verranno usati per contenere la potenza dei vari Spiriti. Kirby \u00e8 l'unico dei lottatori che riesce a salvarsi e toccher\u00e0 a lui andare in giro per i vari mondi per liberare i vari Spiriti e tutti i lottatori dal giogo di Kiaran. Una volta sconfitto Kiaran, apparir\u00e0 dal nulla Teneber e far\u00e0 sprofondare tutti i lottatori finora liberati nel suo regno oscuro. In questo regno saranno presenti vari Spiriti e lottatori, anch'essi tenuti prigionieri ma questa volta dal giogo di Teneber. Una volta liberati tutti e sconfitto Teneber, riapparir\u00e0 Kiaran intento a finire Teneber. Durante lo scontro finale, nel quale Kiaran e Teneber cercheranno di annientarsi a vicenda, i lottatori affrontano i signori della luce e dell'oscurit\u00e0 e riescono ad ucciderli una volta per tutte, facendoli sprofondare in mare.\nSacco d'allenamento.\n appare nel minigioco \"Home-Run Contest\" in \"Super Smash Bros. Melee\", \"Super Smash Bros. Brawl\" e \"Super Smash Bros. per Nintendo 3DS e Wii U\". L'obiettivo del minigioco \u00e8 quello di lanciare il pi\u00f9 lontano possibile Sandbag con una mazza da baseball o con una mossa. L'unico scopo di Sandbag \u00e8 quello di essere colpito. Stando alla descrizione del suo trofeo, Sandbag non prova dolore, ma anzi ama osservare i personaggi che tentano di effettuare un buon punteggio. Nella versione italiana di \"Brawl\", Sandbag viene chiamato \"Sacco da Allenamento\". Oltre al minigioco, appare come strumento durante gli incontri, e, se viene colpito rilascia altri strumenti. Sacco da Allenamento appare anche nella sala d'attesa tra gli incontri Wi-Fi.\nAltri personaggi.\nA parte i boss, possono essere affrontati nelle modalit\u00e0 per un solo giocatore, personaggi non giocabili.\nIn ciascun gioco della serie, vi sono personaggi dal semplice design che ricordano i modelli poligonali. In Giappone questi personaggi sono sempre stati chiamati con un nome singolare, . Nelle altre lingue, il nome di questi personaggi cambia ad ogni gioco.\nNonostante non siano giocabili normalmente, \u00e8 possibile utilizzare questi personaggi particolari grazie all'ausilio di accessori come l'Action Replay. In Super Smash Bros. per Nintendo 3DS e Wii U i Fighting Wire Frames sono stati sostituiti dai Mii.\nSerie rappresentate in \"Super Smash Bros.\".\nSono numerose le serie rappresentate in \"Super Smash Bros.\" nel corso degli anni, e non si tratta solo di serie Nintendo, ma anche di terze parti."}
{"id": "1837389", "revid": "287204", "url": "https://it.wikipedia.org/wiki?curid=1837389", "title": "Richard Linnehan", "text": "Nato a Lowell, in Massachusetts, \u00e8 cresciuto nel New Hampshire. Dopo le scuole superiori, ha conseguito un \"Bachelor degree\" in Scienze Animali nel 1980 nella University of New Hampshire e una laurea in Dottore in Medicina Veterinaria nel 1985 nella Ohio State University.\nCarriera.\nDopo aver iniziato la professione di veterinario, ha accettato una collaborazione con la Johns Hopkins University in veterinaria e patologia comparata allo zoo di Baltimora. Successivamente \u00e8 entrato nel \"U.S. Army Veterinary Corps\" ed ha lavorato come veterinario nel programma mammiferi marini della marina statunitense al \"Naval Ocean Systems Center\" a San Diego in California. Durante questo periodo ha supervisionato la ricerca nei metodi di anestesia nei cetacei e nei pinnipedi, oltre alle tecniche di ortopedia e studi in farmacocinetica e riproduzione.\nCarriera NASA.\nSelezionato dalla NASA nel 1992, ha iniziato l'addestramento ad agosto dello stesso anno al Johnson Space Center, dove si \u00e8 qualificato per le missioni Shuttle come specialista di missione. Inizialmente \u00e8 stato assegnato alle verifiche del software di volo nello \"Shuttle Avionics Integration Laboratory\". Successivamente si \u00e8 assegnato all\"'Astronaut Office Mission Development Branch\". La sua prima missione \u00e8 stata la STS-78 nel 1996 a bordo del \"Columbia\", dove sono stati condotti esperimenti per valutare l'effetto della microgravit\u00e0 sull'uomo e altre ricerche nel campo della biologia. Due anni dopo, nel 1998 ha partecipato alla missione STS-90 dove sono stati studiati gli effetti della microgravit\u00e0 sul sistema nervoso, tramite il modulo \"Neurolab\". Nel 2002 ha partecipato a 3 passeggiate spaziali durante la missione STS-109, dedicate alla manutenzione del telescopio Hubble (4\u00b0 \"servicing mission\"). Infine, nel 2008 ha partecipato alla missione STS-123, contribuendo all'installazione di alcuni componenti del Japanese Experiment Module e dello Special Purpose Dexterous Manipulator, un braccio robotico di costruzione canadese."}
{"id": "1837390", "revid": "31886", "url": "https://it.wikipedia.org/wiki?curid=1837390", "title": "Robert Behnken", "text": "\u00c8 stato selezionato dalla NASA come astronauta nel 2000 e ha partecipato a due missioni spaziali Shuttle di breve durata a bordo della Stazione Spaziale Internazionale (ISS) nel 2008 e 2010. A agosto 2020 ha concluso la missione di collaudo SpaceX Demo 2 del veicolo commerciale Crew Dragon insieme a Douglas Hurley, come comandante delle operazioni congiunte.\nFormazione e carriera militare.\nDopo le scuole superiori ha conseguito un \"bachelor's degree\" nel 1992 alla Washington University, un \"master's degree\" nel 1993 al California Institute of Technology ed un PhD nel 1997, tutti in ingegneria meccanica. Ha compiuto ricerche in controlli non lineari, con una tesi centrata sulla stabilizzazione di uno stallo e nella gestione dei sovraccarichi nel flusso dei compressori assiali. Durante gli anni accademici ha sviluppato ed implementato algoritmi per dei manipolatori robotici. Conclusi gli studi \u00e8 entrato nell'Aviazione statunitense attraverso Air Force Reserve Officer Training Corps (ROTC), prendendo servizio nella base di Eglin, in Florida, come ingegnere e tecnico per nuovi sistemi di munizioni. In seguito ha partecipato al corso di Ingegnere collaudatore nella \"Air Force Test Pilot School\" alla base Edwards in California, venendo poi assegnato all'F-22 Combined Test Force, come capo ingegnere collaudatore e \"special projects test director\". Il colonnello al 2019 \u00e8 ancora in servizio all'Aeronautica. Ha accumulato pi\u00f9 di 1500 ore di volo su pi\u00f9 di 25 diversi aeromobili, tra cui l'F-15 Eagle e il F-16 Fighting Falcon.\nCarriera NASA.\nNel luglio 2000 \u00e8 stato selezionato come astronauta del Gruppo 18 della NASA, iniziando l'addestramento il mese successivo. Dopo i 18 mesi di addestramento e valutazione \u00e8 stato assegnato a compiti tecnici nel Dipartimento delle operazioni Shuttle dell'Ufficio Astronauti per il supporto delle operazioni di lancio ed atterraggio al Kennedy Space Center in Florida. Mentre era a Terra ha lavorato anche nel Dipartimento Esplorativo come Capo delle Operazioni della Stazione Spaziale, e tra il 2012 e il 2015 come Capo astronauta della NASA. In quest'ultimo ruolo era responsabile degli assegnazioni ai voli spaziali degli astronauti NASA, preparazione delle missioni, supporto agli equipaggi in orbita sulla ISS e l'organizzazione dell'Ufficio in supporto dei futuri lanci dei veicoli. Il 3 agosto 2018 Behnken \u00e8 stato assegnato alla missione SpaceX Demo 2 insieme a Douglas Hurley.\nSTS-123.\n\u00c8 partito per la sua prima missione spaziale l'11 marzo 2008 a bordo dello Space Shuttle Endeavour in qualit\u00e0 di Specialista di missione dell'STS-123, contribuendo all'installazione del modulo ELM-PS del JEM e del braccio robotico canadese Dextre sulla ISS durante tre attivit\u00e0 extraveicolari. \u00c8 tornato sulla Terra 15 giorni dopo, atterrando sulla Pista 15 del NASA Shuttle Landing Facility.\nSTS-130.\n\u00c8 tornato nello spazio l\u20198 febbraio 2010 per la missione STS-130, consegnando e installando il Nodo 3 Tranquillity e la Cupola alla Stazione Spaziale. Durante i 13 giorni di missione ha manovrato il braccio robotico Canadarm2 e svolto tutte le tre EVA della missione con Nicholas Patrick, accumulando 37 ore e 33 minuti all'esterno di un veicolo spaziale.\nSpaceX Demo 2.\nIl 9 luglio 2015 la NASA l'ha selezionato insieme a Douglas Hurley, Sunita Williams e Eric Boe come astronauta che si sarebbe addestrato e avrebbe aiutato nella progettazione delle nuove navicelle commerciali con equipaggio, la Dragon 2 di SpaceX e la CST-100 Starliner di Boeing. Il 3 agosto 2018 \u00e8 stato assegnato come comandante delle operazioni congiunte della missione SpaceX Demo 2 insieme a Douglas Hurley, con partenza inizialmente prevista per il 27 maggio 2020 poi posticipata al 30 maggio per meteo avverso. Come comandante delle operazioni congiunte era responsabile del veicolo e del suo equipaggio durante le operazioni di avvicinamento, attracco, lo sgancio del veicolo con la ISS e durante tutta la permanenza sulla Stazione. Il giorno successivo \u00e8 attraccato alla ISS dove ad attenderlo erano presenti l'astronauta NASA Chris Cassidy e i cosmonauti di Roscosmos Anatolij Ivani\u0161in e Ivan Vagner dell'Expedition 63. Durante i 62 giorni di permanenza in orbita, ha testato i sistemi della Crew Dragon, svolto attivit\u00e0 scientifica e manutenzione della ISS, in particolare durante le quattro attivit\u00e0 extraveicolari svolte in collaborazione con Cassidy. Il 1\u00ba agosto si \u00e8 sganciato dalla Stazione Spaziale Internazionale per fare ritorno sulla Terra. L'entrata in atmosfera e l'ammaraggio nel Golfo del Messico \u00e8 avvenuto con successo il giorno successivo.\nVita privata.\n\u00c8 sposato con l'astronauta della NASA Megan McArthur e ha un figlio. Nel tempo libero gli piace trascorrere del tempo con la propria famiglia, andare in bici, sciare e viaggiare."}
{"id": "1837391", "revid": "767487", "url": "https://it.wikipedia.org/wiki?curid=1837391", "title": "Michael Foreman", "text": "Nato a Columbus in Ohio e cresciuto a Wadsworth, dopo le scuole superiori ha conseguito un \"Bachelor degree\" in ingegneria aerospaziale nell'Accademia Navale statunitense nel 1979 e un \"Master degree\" in ingegneria aeronautica nella Naval Postgraduate School nel 1986. Successivamente ha condotto ricerche nel laboratorio NASA \"Ames Research Center\"\nCarriera.\nAssegnato come \"Assistant Air Operations Officer\" sulla portaerei USS Coral Sea (CV-43) stanziata a Norfolk in Virginia. Inoltre, ha volato come pilota E-2. Selezionato alla U.S. Naval Test Pilot School nel 1989, si \u00e8 diplomato a giugno 1990 ed \u00e8 stato assegnato al \"Force Warfare Aircraft Test Directorate\". In seguito \u00e8 stato impiegato come istruttore di volo e ufficiale delle operazioni su molti aerei, tra cui l'F/A-18 Hornet, P-3, T-2, T-38, U-21, U-6 e X-26. Nel 1993 \u00e8 stato spostato al \"Naval Air Systems Command\" a Crystal City in Virginia come capo ingegnere per il progetto dell'aereo T-45 Goshawk.\nSuccessivamente \u00e8 stato assegnato come \"Military Director\" nel \"Research and Engineering Group\" per la \"Naval Air Warfare Center Aircraft Division\", e contemporaneamente ha lavorato nel progetto NASA \"Advanced Orbiter Cockpit\". Durante quel periodo \u00e8 stato selezionato per l'addestramento da astronauta.\nCarriera alla NASA.\nDopo essere stato selezionato dalla NASA come candidato astronauta a giugno 1998, ha iniziato l'addestramento nell'agosto dello stesso anno. In seguito \u00e8 stato prima assegnato a compiti tecnici nell\"'Astronaut Office Space Station Branch\", e successivamente nello \"Space Shuttle Branch\". Ha volato a bordo dello Space Shuttle Endeavour nella missione STS-123 in qualit\u00e0 di specialista di missione. A bordo della Stazione Spaziale Internazionale ha contribuito all'installazione di alcuni componenti del Japanese Experiment Module e dello Special Purpose Dexterous Manipulator, un braccio robotico di costruzione canadese."}
{"id": "1837392", "revid": "124123", "url": "https://it.wikipedia.org/wiki?curid=1837392", "title": "Takao Doi", "text": "Nato a Tokyo, ha conseguito un dottorato in ingegneria aerospaziale alla Universit\u00e0 Imperiale di Tokyo, dove ha studiato nei campi dei sistemi di propulsione e della microgravit\u00e0. Ha compiuto ricerche all'Institute of Space and Astronautical Science. Nel 2004 ha conseguito il dottorato di ricerca in astronomia alla Rice University. Da appassionato astrofilo amatoriale ha scoperto le supernovae SN 2002gw e SN 2007aa.\nCarriera NASA.\n\u00c8 stato selezionato nel 1985 per il programma spaziale giapponese, mentre conduceva studi negli Stati Uniti al Lewis Research Center della NASA e alla \"University of Colorado\". Ha volato in qualit\u00e0 di specialista di missione nella missione STS-87 nel 1997 e divenne il primo astronauta giapponese a effettuare una passeggiata spaziale.\nNel 2008 ha partecipato alla missione STS-123, durante la quale ha visitato la Stazione Spaziale Internazionale e ha contribuito all'installazione del primo componente del Japanese Experiment Module e dello Special Purpose Dexterous Manipulator, un braccio robotico di costruzione canadese."}
{"id": "1837393", "revid": "930062", "url": "https://it.wikipedia.org/wiki?curid=1837393", "title": "Garrett Reisman", "text": "Nato a Morristown, nel New Jersey, dopo la scuola superiore ha conseguito il \"Master degree\" e il dottorato di ricerca in ingegneria meccanica nel California Institute of Technology nel 1992 e nel 1997.\nCarriera NASA.\nSelezionato dalla NASA nel giugno 1998, ha iniziato l'addestramento ad agosto dello stesso anno. Successivamente \u00e8 stato impiegato nel \"Astronaut Office Robotics Branch\". Ad ottobre 2001 \u00e8 stato assegnato al \"Astronaut Office Advanced Vehicles Branch\" e nel 2003 ha partecipato all'esperimento NEEMO (\"NASA Extreme Environment Mission Operations\") nel laboratorio Aquarius sottomarino.\n\u00c8 stato infine selezionato come astronauta a lunga permanenza sulla Stazione Spaziale Internazionale. \u00c8 partito a bordo dello Space Shuttle Endeavour nella missione STS-123 l'11 marzo 2008 ed \u00e8 giunto sulla stazione spaziale in qualit\u00e0 di membro della Expedition 16 e successivamente della Expedition 17. Con la missione STS-124 \u00e8 tornato a Terra dopo aver trascorso circa 95 giorni nello spazio il 14 giugno 2008.\nReisman \u00e8 il primo membro della Stazione Spaziale Internazionale di religione ebraica ed ha inviato un saluto dallo spazio al popolo israeliano durante le celebrazioni del 60\u00ba anniversario di Israele a maggio 2008\nNel 2010 ha volato con la missione STS-132."}
{"id": "1837408", "revid": "599013", "url": "https://it.wikipedia.org/wiki?curid=1837408", "title": "Pablo Chinchilla", "text": ""}
{"id": "1837410", "revid": "767487", "url": "https://it.wikipedia.org/wiki?curid=1837410", "title": "Leonardo Gonz\u00e1lez", "text": "Carriera.\nCominci\u00f2 la sua carriera nel 2000, giocando con l'Herdiano, disput\u00f2 154 partite segnando 3 gol in 9 stagioni. L'Herdiano fin\u00ec al secondo posto nel campionato costaricano nel 2007. Trasferito al Liberia M\u00eda nel 2009, aiut\u00f2 immediatamente la sua squadra ad incoronarsi campione di Costa Rica.\nHa disputato 61 partite con la Nazionale costaricana, includendo la Coppa del mondo 2006 in Germania, e la CONCACAF Gold Cup 2009. Nel mondiale 2006 fu titolare nei tre incontri che gioc\u00f2 la sua selezione."}
{"id": "1837413", "revid": "1629429", "url": "https://it.wikipedia.org/wiki?curid=1837413", "title": "Festival di Cannes 1959", "text": "La 12\u00aa edizione del Festival di Cannes si \u00e8 svolta a Cannes dal 30 aprile al 15 maggio 1959.\nLa giuria presieduta dallo scrittore francese Marcel Achard ha assegnato la Palma d'oro per il miglior film a \"Orfeo negro\" di Marcel Camus.\n\u00c8 l'anno della consacrazione della Nouvelle Vague, con il premio per la miglior regia a Fran\u00e7ois Truffaut per \"I quattrocento colpi\" e la proiezione, al di fuori della selezione del Festival, in una piccola sala, di \"Fino all'ultimo respiro\" di Jean-Luc Godard.\nA partire da questa edizione viene ufficializzato come parte integrante del Festival il March\u00e9 du Film, che in precedenza si teneva informalmente nelle sale cinematografiche di Rue d'Antibes."}
{"id": "1837419", "revid": "767487", "url": "https://it.wikipedia.org/wiki?curid=1837419", "title": "La lunga attesa", "text": "La lunga attesa (\"Homecoming\") \u00e8 un film del 1948 diretto da Mervyn LeRoy.\nTrama.\nIl giovane dottor Johnson \u00e8 felicemente sposato con Penny, ed \u00e8, a dispetto della sua et\u00e0, primario nell'ospedale in cui lavora. Durante la seconda guerra mondiale parte per l'Africa dove dirige un ospedale. Nella struttura lavora l'infermiera Jane con cui prima ha dei diverbi piuttosto forti e poi se ne innamora corrisposto. Nei tre anni successivi i due non riescono pi\u00f9 a incontrarsi, finendo con il rivedersi solo quando lei \u00e8 in punto di morte. Terminata la guerra e tornato dalla moglie racconta la verit\u00e0 e viene perdonato dalla donna.\nProduzione.\nIl film venne prodotto dalla Metro-Goldwyn-Mayer (MGM).\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nOltre ad una buona regia e interpretazione degli attori la critica risalta la fotografia"}
{"id": "1837420", "revid": "767487", "url": "https://it.wikipedia.org/wiki?curid=1837420", "title": "Beniamino Schivo", "text": "Biografia.\nFiglio di Luigi e Teresa Finco, venne accolto nel seminario di Citt\u00e0 di Castello dal vescovo beato Carlo Liviero, che in precedenza era stato parroco proprio a Gallio (nella diocesi di Padova).\nCompiuti gli studi nei seminari di Citt\u00e0 di Castello e di Assisi, venne ordinato sacerdote a Citt\u00e0 di Castello il 24 giugno del 1933 dal vescovo Maurizio Crotti.\n\u00c8 morto a Citt\u00e0 di Castello il 30 gennaio 2012 all'et\u00e0 di quasi 102 anni. I funerali si sono tenuti nella cattedrale il giorno 1\u00ba febbraio 2012 e sono stati presieduti dal vescovo, mons. Domenico Cancian.\nAttivit\u00e0 pastorale.\nCome sacerdote rivest\u00ec numerosi incarichi nell'ambito della diocesi di Citt\u00e0 di Castello (rettore del seminario diocesano, 1935 - 1970, parroco di Santa Maria in Belvedere, (1941 - 1947, canonico della capitolo della basilica cattedrale dal 1947, vicario generale, 1958 - 1966, membro del consiglio presbiterale, 1973 - 1979 e 1985 - 1997, e del consiglio presbiterale regionale, 1973 - 1976, vicario episcopale per le religiose, 1976 - 2003, membro del collegio dei consultori dal 1984). Fu inoltre direttore dell'archivio storico e della biblioteca diocesana (1984 - 2000) e membro della commissione diocesana d'arte sacra (1992 - 2000) e per molti anni direttore della \"Libreria Sacro Cuore\".\nIl 16 giugno del 1983 papa Giovanni Paolo II lo nomin\u00f2 protonotario apostolico soprannumerario.\nNella sua opera sacerdotale fu legato alle \"Piccole ancelle del Sacro Cuore\", figlie spirituali del beato Carlo Liviero: dal 1935 al 1985 fu responsabile della \"Scuola parificata vescovile\", oggi \"Scuola Sacro Cuore\", fondata dal Liviero nel 1910 e fino al 1965 fu confessore delle novizie. Segu\u00ec anche l'iter della causa di beatificazione di Carlo Liviero, conclusasi il 27 maggio 2007, prima come vicepostulatore e poi come postulatore fino al 2000.\nAiuto agli ebrei.\nDurante il passaggio del fronte bellico attraverso l'Alta Valle del Tevere, nell'estate del 1944, rimase in citt\u00e0 per aiutare la popolazione e mise in salvo la famiglia ebrea tedesca Korn, rifugiatasi in Italia nel 1935.\nOnorificenze.\nPer questo ha ottenuto il riconoscimento di giusto tra le nazioni da parte della \"Fondazione Yad Vashem\" di Gerusalemme nel 1986 e la medaglia d'oro al valor civile, consegnatagli dal Presidente della Repubblica Italiana il 24 gennaio 2008.\nA motivo di ci\u00f2, il 15 maggio 2012 a Citt\u00e0 di Castello, in Viale Leopoldo Franchetti, \u00e8 stato piantato un albero di ulivo in sua memoria.\nInoltre, il 16 giugno 1983 ha ricevuto da papa Giovanni Paolo II l'onorificenza pontificia di Protonotario apostolico soprannumerario."}
{"id": "1837422", "revid": "767487", "url": "https://it.wikipedia.org/wiki?curid=1837422", "title": "Rio Rita (film 1942)", "text": "Rio Rita \u00e8 un film del 1942 diretto da S. Sylvan Simon.\nIl film \u00e8 la versione comica della popolare coppia Gianni e Pinotto, dell'omonima pellicola del 1929 diretta da Luther Reed, a sua volta figlia dell'omonimo musical, prodotto con grande successo nel 1927 da Florenz Ziegfeld.\nTrama.\nDopo essere stati licenziati dai loro lavori come impiegati in un negozio di animali, Doc e Wishy, una coppia di sempliciotti, si nascondono nel baule di una macchina che essi pensano che li porter\u00e0 a New York, ma invece si ritrovano in Texas dove aiutano a rendere facile il corteggiamento di un cantante latino-americano. Rovinano i piani di agenti nazisti, che vogliono contrabbandare bombe dentro gli USA da un albergo sul confine messicano.\nProduzione.\nQuesto \u00e8 il primo di tre film che la coppia Gianni e Pinotto, all'apice del successo, gir\u00f2 per la Metro-Goldwyn-Mayer, pur restando sotto contratto con la Universal (gli altri due sono \"Sperduti nell'harem\" del 1944 e \"Gianni e Pinotto a Hollywood\" del 1945)."}
{"id": "1837429", "revid": "237256", "url": "https://it.wikipedia.org/wiki?curid=1837429", "title": "Parlamento Sami", "text": ""}
{"id": "1837432", "revid": "1080319", "url": "https://it.wikipedia.org/wiki?curid=1837432", "title": "Unione del Vegetale", "text": "L' Unione del Vegetale ( o UDV) \u00e8 una religione cristiana sincretica basata sull'uso dell'Ayahuasca - il vegetale a cui allude il nome del gruppo religioso - in un programma di evoluzione spirituale basata sulla concentrazione mentale e sulla ricerca della conoscenza di s\u00e9. \nTra le religioni ayahuasca brasiliane la UDV \u00e8 caratterizzata dal suo impegno all'espansione organizzata, dall'autorit\u00e0 centralizzata e dalla legittimazione statale."}
{"id": "1837435", "revid": "124713883", "url": "https://it.wikipedia.org/wiki?curid=1837435", "title": "Riserva naturale Monti Eremita - Marzano", "text": "La riserva naturale Monti Eremita - Marzano \u00e8 un'area naturale protetta situata nei comuni di Colliano, Laviano e Valva, in provincia di Salerno, facente parte dell'Ente Foce Sele-Tanagro e Monti Eremita Marzano.\nTerritorio.\nLa riserva, istituita nel 1993, comprende il massiccio calcareo dei monti Eremita (1.579 m) e Marzano (1.527 m), tra il fiume Sele ed il confine con Muro Lucano, in Basilicata.\nCon una superficie di 3.680 ettari, costituisce un'importante corridoio naturalistico fra i monti Picentini, l'Appennino lucano e la Basilicata.\nFlora.\nL'area presenta aree ricoperte a boschi, con alberi secolari, e vaste radure. Le specie vegetali maggiormente presenti sono: quercia, castagno, leccio, roverella, ornello, carpinella, ontano, faggio, acero.\nFauna.\nFra i mammiferi notevole importanza rivestono la presenza del lupo appenninico e del gatto selvatico.\nCome uccelli, il falco pellegrino, l'averla piccola, il nibbio reale, la quaglia, la beccaccia e il picchio rosso maggiore.\nMonumenti e luoghi d'interesse.\nOltre ai centri abitati di Colliano, Laviano e Valva ed i loro monumenti, sono da citare:"}
{"id": "1837436", "revid": "287204", "url": "https://it.wikipedia.org/wiki?curid=1837436", "title": "Schonberg", "text": ""}
{"id": "1837438", "revid": "18323", "url": "https://it.wikipedia.org/wiki?curid=1837438", "title": "Candyman (personaggio)", "text": "Candyman \u00e8 un personaggio creato da Clive Barker per il film \"Candyman - Terrore dietro lo specchio\" (\"Candyman\") del 1992. Il personaggio \u00e8 uno spettro vestito con un cappotto e con un enorme uncino al posto della mano destra.\nStoria e caratteristiche.\nCinema.\nFiglio di uno schiavo della piantagione \"Robitaille\", in Louisiana, Daniel rivel\u00f2 precocemente il suo talento artistico. Un facoltoso proprietario terriero lo ingaggi\u00f2 per dipingere il ritratto di sua figlia Caroline. I due divennero presto amanti: quando Caroline rimase incinta scoppi\u00f2 uno scandalo.\nDaniel fu inseguito e torturato da un gruppo di teppisti senza scrupoli, a cui presto si aggreg\u00f2 il resto del paese. Dopo avergli tagliato la mano destra con una sega arrugginita, l'uomo fu cosparso di miele appena sottratto dai favi. Uno sciame di api inferocite lo fin\u00ec con le sue punture, mentre la folla lo scherniva al grido di \"Candyman! Candyman!\". Poco prima della morte, gli fu posto di fronte uno specchio per mostrargli il risultato delle punture. Daniel mor\u00ec sussurrando \"Candyman\" per l'ultima volta e la sua anima rimase intrappolata nello specchio stesso.\nQuando il suo soprannome viene pronunciato per cinque volte davanti a uno specchio, il leggendario Candyman appare.\nLetteratura.\nCandyman \u00e8 descritto come un uomo dalla pelle scura e le labbra viola. La leggenda dell'evocazione ripetendo 5 volte il suo nome, nel libro non \u00e8 menzionata.\nPoteri e abilit\u00e0.\nCandyman possiede una forza sovrumana e uccide le sue vittime utilizzando l'uncino al posto della mano destra. Egli ha pure sotto il suo controllo uno sciame di api (che tiene nascosto sotto la giacca, dentro il corpo orribilmente dilaniato) utilizzandole per annunciare il suo arrivo. Pu\u00f2 creare illusioni nella mente delle sue vittime e farsi vedere anche soltanto da queste, risultando invisibile agli occhi altrui. L'esistenza di Candyman viene condizionata dallo specchio di Caroline o dai suoi stessi dipinti (infatti nel secondo e terzo film quando Annie Tarrant e Caroline McKeever distruggono entrambi egli viene sconfitto). Ma nonostante ci\u00f2 \u00e8 sempre ritornato, dimostrando cos\u00ec la sua immortalit\u00e0."}
{"id": "1837441", "revid": "189910", "url": "https://it.wikipedia.org/wiki?curid=1837441", "title": "Battaglia del lago Vadimo", "text": ""}
{"id": "1837444", "revid": "1543377", "url": "https://it.wikipedia.org/wiki?curid=1837444", "title": "Theodor Storm", "text": "Biografia.\nStudi\u00f2 legge a Kiel e Berlino e collabor\u00f2 con i fratelli Theodor e Tycho Mommsen al \"Liederbuch dreier Freunde\" (Canzoniere di tre amici) del 1843, cui seguirono \"Immensee\" (Immensee) del 1850 e \"Sommergeschichten und Lieder\" (Storie d'estate e canti), del 1851. Il mondo nordico di Storm, rievocato con una nostalgia che vela di un'atmosfera di sogno l'intima tragicit\u00e0 che lo pervade, si estrinsec\u00f2, oltre che nelle liriche, nelle novelle che lavorava come se fossero poesie.\nGi\u00e0 in \"Immensee\" si delinea la sua predilezione per i contrasti interiori soffocati nella rinuncia e sacrificati all'ordine borghese, come anche in \"Carsten Curator\". Nelle altre novelle, circa 50, all'amore per la chiusa vita familiare, come in \"Die S\u00f6hne des Senators\" (I figli del senatore), si accompagna l'interesse per figure ambigue, demoniache, e spesso inserite in un contesto borghese oppresso da severe leggi di convivenza sociale, come in \"Im Nachbarhause links\" (La casa a sinistra), \"Hans und Heinz Kirch\" (Hans e Heinz Kirch) e \"Bulemanns Haus\" (Casa Bulemann).\nUna sensualit\u00e0 pagana e violenta, anche se trattenuta, permea le sue liriche, tra le pi\u00f9 belle della letteratura tedesca, il cui tono sovente improntato a mestizia si fa a volte, sotto l'urgenza del dolore, grave e solenne. Alla fine della sua vita, minato dal male, port\u00f2 a termine la lunga novella \"Der Schimmelreiter\" (L'uomo dal cavallo bianco), fantastica e possente rievocazione di una leggenda nordica.\nFilmografia (parziale).\nLe sue opere sono state portate numerose volte sullo schermo, al cinema e in tv:"}
{"id": "1837448", "revid": "465169", "url": "https://it.wikipedia.org/wiki?curid=1837448", "title": "Arolo", "text": "Arolo (\"Aroeu\" in dialetto locale) \u00e8 la pi\u00f9 meridionale delle frazioni costiere del comune di Leggiuno, situata sulle rive del Lago Maggiore.\nStoria.\nRegistrato agli atti del 1751 come un borgo di 110 abitanti, nel 1786 Arolo entr\u00f2 per un quinquennio a far parte della Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia napoleonico nel 1805 risultava avere 194 abitanti. Nel 1809 un regio decreto di Napoleone determin\u00f2 la prima esperienza di unione con Leggiuno, ma il Comune di Arolo fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 260 anime, salite a 335 nel 1871. Il processo continu\u00f2 oltre la fine del XIX secolo, fino ad arrivare al censimento del 1921 a 457 residenti. Nel 1927 il governo fascista decret\u00f2 la soppressione del comune e di nuovo, come al tempo napoleonico, l'aggregazione a quello di Leggiuno.\nInfrastrutture e trasporti.\nArolo \u00e8 attraversata dalla di Santa Caterina (Sesto Calende - Luino)\nSport.\n\"Canottieri Arolo\" - Canottaggio"}
{"id": "1837452", "revid": "56620", "url": "https://it.wikipedia.org/wiki?curid=1837452", "title": "Battaglia del lago Vadimone", "text": ""}
{"id": "1837461", "revid": "729019", "url": "https://it.wikipedia.org/wiki?curid=1837461", "title": "Battaglia del lago Vadimone (283 a.C.)", "text": "La battaglia del lago Vadimone fu combattuta nel 283 a.C. tra Roma e un'alleanza tra Etruschi e la trib\u00f9 dei Galli Boi.\nL'esercito romano, guidato dal console Publio Cornelio Dolabella, batt\u00e9 l'esercito gallo-etrusco in modo definitivo, tanto che l'anno successivo tutta l'Etruria era ormai saldamente controllata da Roma."}
{"id": "1837467", "revid": "154893", "url": "https://it.wikipedia.org/wiki?curid=1837467", "title": "Restrittore aria aspirazione", "text": ""}
{"id": "1837469", "revid": "154893", "url": "https://it.wikipedia.org/wiki?curid=1837469", "title": "Flangia di strozzatura", "text": ""}
{"id": "1837470", "revid": "287204", "url": "https://it.wikipedia.org/wiki?curid=1837470", "title": "Ketil Bjornstad", "text": ""}
{"id": "1837476", "revid": "4711", "url": "https://it.wikipedia.org/wiki?curid=1837476", "title": "Pamesa Valencia", "text": ""}
{"id": "1837481", "revid": "123721649", "url": "https://it.wikipedia.org/wiki?curid=1837481", "title": "No\u00e9mie Lenoir", "text": "Biografia.\nSua madre \u00e8 originaria di La R\u00e9union ed ha parzialmente discendenza malgascia. Ha vissuto con il calciatore Claude Mak\u00e9l\u00e9l\u00e9 del Paris Saint-Germain, da cui ha avuto un figlio (nato il 5 febbraio 2005). Si sono separati nel 2009.\nCarriera.\nLenoir fu ingaggiata dalla Ford Models a 16 anni. Nel 2001 Lenoir fu protagonista di una campagna pubblicitaria L'Or\u00e9al, e da allora ha continuato per la casa francese insieme a Laetitia Casta e ad Andie MacDowell. Ha lavorato anche per Victoria's Secret, Gap, NEXT, e molti altri. Lenoir nel 2008 \u00e8 l'immagine della Marks &amp; Spencer, lavoro che condivide con Twiggy e Laura Bailey.\nConta anche apparizioni come attrice: contro Pierce Brosnan e Salma Hayek nel film \"After the Sunset\", cos\u00ec come \"\", per cui si \u00e8 rasata la testa a zero.\nHa anche condotto uno show su Trace TV per due anni.\nVita privata.\nNel maggio 2010, No\u00e9mie Lenoir avrebbe tentato il suicidio con un mix di alcolici e droghe ingerite a casa del suo ex fidanzato, il calciatore francese Claude Makelele, con il quale ha un figlio. La modella ha prima chiamato l'ambulanza dicendo di sentirsi male, poi ha richiamato per disdire la richiesta di soccorso e alla fine \u00e8 stata ritrovata agonizzante, distesa in un bosco alla periferia di Parigi. Lenoir potrebbe aver tentato il suicidio per problemi legati al suo nuovo fidanzato."}
{"id": "1837497", "revid": "117313309", "url": "https://it.wikipedia.org/wiki?curid=1837497", "title": "Coliformi", "text": "I coliformi sono un gruppo di batteri appartenenti alla famiglia delle \"Enterobacteriaceae\" che presentano alcune caratteristiche comuni, sia morfologiche sia biochimiche, utilizzate anche per la loro identificazione.\nNegli anni lo sviluppo di moderni sistemi di identificazione degli organismi (principalmente quelli genetico\u00a0\u2013 molecolari) ha radicalmente trasformato la tassonomia del gruppo, distinguendo e aumentando il numero di specie in esso comprese. \nDescrizione.\nSono batteri a forma di bastoncello, Gram-negativi, asporigeni, aerobi ed anaerobi facoltativi, che fermentano il lattosio, con produzione di gas ed acidi, a 35-37\u00a0\u00b0C in 48 ore e possiedono l'enzima beta-galattossidasi. Sono organismi ubiquitari, alcuni sono presenti nel materiale fecale, e sono quindi utilizzati come indicatori di inquinamento sia delle acque sia degli alimenti, altri sono di origine acquatica o tellurica.\n\u00c8 riconosciuto che tutte le specie sono regolarmente beta-galattosidasi positive, con \"E. coli\" che \u00e8 anche beta-glucuronidasi positivo. Inoltre, \u00e8 accertato che una percentuale relativamente elevata di specie appartenenti al gruppo non \u00e8 in grado n\u00e9 di fermentare il lattosio n\u00e9 di produrre gas, caratteristiche distintive del gruppo su cui si basa la vecchia classificazione; alcuni \"E. coli\" possono fornire anche una reazione negativa per la produzione di indolo. Come conseguenza, la nuova suddivisione tassonomica ha prodotto l'aggiornamento anche dei metodi analitici per la loro ricerca.\nIl gruppo comprende specie appartenenti a diversi generi, tra cui Citrobacter, Enterobacter, Escherichia, Hafnia, Klebsiella e alcune specie di Serratia.\nTra questi alcune specie dei generi Escherichia, in particolare \"Escherichia coli\", Enterobacter, Citrobacter e Klebsiella hanno come loro habitat naturale l'intestino dell'uomo e di altri animali a sangue caldo, e costituiscono il sottogruppo dei coliformi fecali.\nIl ruolo nella contaminazione degli ambienti idrici.\nI coliformi, essendo presenti nelle feci umane in elevate concentrazioni, dell'ordine di 109/g, sono stati da molto tempo considerati organismi indicatori d'inquinamento ed hanno assunto un importante ruolo come marcatori microbiologici per definire la qualit\u00e0 degli ambienti idrici, sia superficiali sia profondi. Tuttavia, poich\u00e9 il gruppo dei coliformi contiene numerose specie ampiamente diffuse nell'ambiente, il sottogruppo dei coliformi fecali ha assunto un significato pi\u00f9 specifico di contaminazione di origine fecale.\nLe pi\u00f9 recenti normative sulle acque, in ogni caso, fanno riferimento alla specie Escherichia coli, un microrganismo che \u00e8 in rapporto pi\u00f9 diretto ed esclusivo con il tratto gastro intestinale dell'uomo e degli animali a sangue caldo, il quale, insieme agli enterococchi, rappresenta un parametro pi\u00f9 specifico ed accurato di contaminazione da materiale fecale.\nNell'ambito della contaminazione idrica, la colimetria totale, cio\u00e8 la enumerazione dei coliformi totali presenti nell'acqua, assume un significato pi\u00f9 generico di inquinamento, fornendo utili informazioni sulle caratteristiche microbiologiche dell'acqua analizzata e sull'efficacia dei trattamenti di disinfezione, nonch\u00e9 sulla ricrescita microbica nelle reti idriche.\nRicerca dei coliformi totali nelle acque.\nLa ricerca dei batteri coliformi in campioni di acqua di diversa origine \u00e8 generalmente eseguita con metodi e mezzi di coltura che sfruttano la caratteristica di questi microrganismi di fermentare il lattosio, con produzione di acidi e gas, alla temperatura di 35-37\u00a0\u00b0C in 48 ore.\nSi usano due tipi di tecniche analitiche: il metodo del numero pi\u00f9 probabile, o dei tubi multipli, identificato con MPN (most probable number), e il metodo delle membrane filtranti, o MF.\nIl primo \u00e8 un metodo statistico, nel quale i risultati sono determinati dopo una elaborazione dei dati positivi e negativi, derivati dall'inoculo di una serie di provette, contenenti un idoneo terreno di coltura liquido, con quantit\u00e0 specifiche dell'acqua in esame e dopo un determinato periodo di incubazione alla temperatura di 37\u00a0\u00b0C.\nIl secondo, invece, \u00e8 un metodo di conta diretta in piastra delle colonie che si sono sviluppate, dopo la filtrazione dell'acqua da esaminare su una membrana di cellulosa e la successiva incubazione su idoneo terreno di coltura agarizzato.\nIl metodo MPN classico \u00e8 condotto in due fasi successive: la prova presuntiva e la prova di conferma.\nNella prova presuntiva si utilizzano terreni di coltura non molto selettivi, come il \"Brodo lattosato\", un terreno liquido contenente il lattosio, nel quale si inoculano aliquote scalari del campione di acqua in esame.\nNella prova di conferma, inoculi provenienti dalle provette risultate positive nella prima fase, sono trasferiti in terreni di coltura pi\u00f9 selettivi, tra i quali quello maggiormente utilizzato per i coliformi \u00e8\nil \"Brodo Lattosato Bile Verde Brillante\", un terreno che permette la crescita dei coliformi ma inibisce quella di microrganismi contaminanti, soprattutto i Gram-positivi, grazie alla presenza di componenti come la bile ed il verde brillante.\nLa positivit\u00e0 \u00e8 evidenziata dall'intorbidamento del brodo di coltura entro 48 ore di incubazione a 37\u00a0\u00b0C, e dalla presenza di gas.\nSulla base della combinazione di prove positive e negative ed avvalendosi di apposite tabelle, si risale alla concentrazione dei coliformi presenti nel campione originario, o indice MPN.\nCon questa stessa tecnica \u00e8 possibile determinare la concentrazione dei coliformi anche con metodi cosiddetti rapidi che sfruttano l'attivit\u00e0 dell'enzima beta-galattosidasi. La presenza di coliformi viene evidenziata dalla colorazione gialla che appare in pozzetti dovuta alla produzione di o-nitrofenolo (giallo) rilasciato dall'idrolisi dell'ONPG (Ortonitrofenil-\u03b2-D-galattopiranoside) catalizzata dall'enzima beta-galattosidasi. Contemporaneamente pu\u00f2 essere messo in evidenza Escherichia coli che produce fluorescenza nei pozzetti gialli se esposti ad una lampada a luce ultravioletta, dopo l'idrolisi del 4-metilumbelliferil-\u03b2-D-glucuronide (MUG).\nIl metodo delle membrane filtranti si avvale di diversi mezzi colturali solidi, tra questi quello maggiormente utilizzato per la ricerca dei coliformi \u00e8 il terreno \"m-Endo Agar\" che, oltre al lattosio, contiene un complesso formato da sodio solfito e fucsina basica, che agisce sia come batteriostatico per i Gram-positivi sia come sistema di rivelazione dei coliformi. Infatti, i batteri coliformi cresciuti su questo terreno entro 24 ore a 37\u00a0\u00b0C, fermentano il lattosio con produzione di acido ed aldeide, liberando la fucsina, la quale provocher\u00e0 la colorazione rossa delle colonie, con evidenti riflessi verde-metallico, dovuti alla cristallizzazione di questo composto."}
{"id": "1837500", "revid": "78273", "url": "https://it.wikipedia.org/wiki?curid=1837500", "title": "Forma di vita extraterrestre", "text": ""}
{"id": "1837502", "revid": "262457", "url": "https://it.wikipedia.org/wiki?curid=1837502", "title": "Vats\u012bputr\u012bya", "text": ""}
{"id": "1837507", "revid": "38120", "url": "https://it.wikipedia.org/wiki?curid=1837507", "title": "Yomotsu Hirasaka", "text": ""}
{"id": "1837509", "revid": "1842072", "url": "https://it.wikipedia.org/wiki?curid=1837509", "title": "Less (Unix)", "text": "less \u00e8 un comando dei sistemi operativi Unix e Unix-like che mostra il contenuto di uno o pi\u00f9 file di testo (o dello \"standard input\") su di un terminale testuale, visualizzandolo una pagina per volta, permettendo di scorrerlo in avanti e all'indietro e di effettuare ricerche tramite espressioni regolari.\nStoria.\n\"less\" nasce nel 1983 (e viene distribuito per la prima volta nel 1985) per opera di Mark Nudelman come evoluzione delle vecchie implementazioni del comando more presente nei primi sistemi BSD.\nIn particolare, \"less\" riprende gran parte delle funzionalit\u00e0 di \"more\", permettendo inoltre di:\nNel corso degli anni sono stati realizzati port anche per sistemi non Unix, tra cui MS-DOS, OS/2, Microsoft Windows e z/OS., e \"less\" ha acquisito ulteriori funzionalit\u00e0, permettendo di:\nSintassi.\nLa sintassi generale di \"less\" \u00e8 la seguente:\n less [\"opzioni\"] [--] [\"file1\" [\"file2\" \u2026] ]\nI parametri facoltativi \"file\" indicano i nomi dei file di testo da visualizzare. Se non sono specificati, viene mostrato lo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nOpzioni.\nLe opzioni sono in parte quelle previste dallo standard POSIX per il comando \"more\". Tra esse vi sono:\nComandi.\nDopo aver visualizzato una pagina di testo, \"less\" rimane normalmente in attesa di comandi da parte dell'utente.\nAlcuni di essi possono essere preceduti da un numero che ne influenza il comportamento.\nI comandi sono per la maggior parte quelli previsti dallo standard POSIX per il comando \"more\". Alcuni dei comandi pi\u00f9 comuni sono:\nEsempi.\nMostra il contenuto del file /var/adm/syslog:\n less /var/adm/syslog\nEsegue una ricerca tramite il comando find e visualizza il risultato una pagina per volta (tramite una pipeline software):\n find /usr/bin -type f -print | less"}
{"id": "1837510", "revid": "702184", "url": "https://it.wikipedia.org/wiki?curid=1837510", "title": "Karl Pribram", "text": "Biografia.\nI suoi studi pi\u00f9 importanti riguardano il cervello umano e il sistema nervoso: in particolare ha contribuito a definire la natura del sistema limbico, e la relazione tra esso e la corteccia frontale.\n\u00c8 principalmente conosciuto per lo sviluppo, in collaborazione con il fisico David Bohm, del cosiddetto \"modello cerebrale olografico della funzione cognitiva\", da lui chiamato \"modello olonomico del cervello\" e noto anche come \"modello olografico di Pribram e Bohm\" o come \"paradigma olografico\".\nCon questo modello, Pribram ha teorizzato che le informazioni, e quindi anche i ricordi, immagazzinati nel nostro cervello non vengano \u201cregistrati\u201d nei neuroni, ma siano il risultato di figure (o pattern) d'onda interferenti, spiegando in tal modo la capacit\u00e0 del cervello di immagazzinare un'enorme quantit\u00e0 di informazioni in uno spazio relativamente piccolo.\nDurante gli anni quaranta e cinquanta del novecento, Pribram ha contribuito allo studio e alla comprensione del ruolo dei gangli della base nell'organizzazione delle emozioni e delle motivazioni. Egli ha inoltre scoperto i sistemi sensoriali dell'area cerebrale chiamata corteccia associativa sensoriale (detta anche corteccia cerebrale posteriore, o corteccia di associazione), ed ha indicato come questi sistemi funzionino per organizzare le \"scelte\" che facciamo fra gli stimoli sensoriali, e non solo per il rilevamento degli stimoli stessi.\n\u00c8 morto a causa di un cancro nella sua casa in Virginia."}
{"id": "1837511", "revid": "61051", "url": "https://it.wikipedia.org/wiki?curid=1837511", "title": "Rolls-Royce Trent 900", "text": ""}
{"id": "1837515", "revid": "154893", "url": "https://it.wikipedia.org/wiki?curid=1837515", "title": "Terre emerse", "text": ""}
{"id": "1837516", "revid": "154893", "url": "https://it.wikipedia.org/wiki?curid=1837516", "title": "Terra emersa", "text": ""}
{"id": "1837522", "revid": "729019", "url": "https://it.wikipedia.org/wiki?curid=1837522", "title": "Battaglia di San Jacinto", "text": "La battaglia di San Jacinto fu una battaglia combattuta nell'aprile del 1836 nella guerra di indipendenza del Texas, tra i texani, guidati da Sam Houston, e i messicani, condotti dal presidente del Messico, il generale Antonio L\u00f3pez de Santa Anna.\nLa battaglia si svolse a San Jacinto, nei pressi dell'odierna La Porte, e si concluse con una schiacciante vittoria dei texani, che combatterono al grido di \"Ricordatevi di Alamo\". Il generale Santa Anna, catturato durante la battaglia, dovette firmare la \"dichiarazione di indipendenza del Texas\". Nacque cos\u00ec la Repubblica del Texas, rimasta indipendente per alcuni anni, fino al suo ingresso negli Stati Uniti d'America (1845).\nIn commemorazione della battaglia \u00e8 stato costruito il San Jacinto Monument."}
{"id": "1837526", "revid": "599013", "url": "https://it.wikipedia.org/wiki?curid=1837526", "title": "Allison Hossack", "text": "Biografia.\nHa frequentato le scuole a Steinbach e Killarney. Si \u00e8 laureata alla Brandon University School of Music nel 1988. Poco dopo la laurea le \u00e8 stato offerto un ruolo nella produzione di \"Frankenstein\".\nHa partecipato a \"Un altro mondiale\" dal 1989 al 1992; a \"Cobra Investigazioni\" dal 1993 al 1994; a \"Hope Island\" nel 1999 e a \"Stephen King 's Hospital\" nel 2004. Allison ha fatto apparizioni in show televisivi, come \"Mysterious Ways\"."}
{"id": "1837527", "revid": "61051", "url": "https://it.wikipedia.org/wiki?curid=1837527", "title": "CFM International F108", "text": ""}
{"id": "1837532", "revid": "1305772", "url": "https://it.wikipedia.org/wiki?curid=1837532", "title": "Nera", "text": ""}
{"id": "1837540", "revid": "2730", "url": "https://it.wikipedia.org/wiki?curid=1837540", "title": "Sieyes", "text": ""}
{"id": "1837541", "revid": "2730", "url": "https://it.wikipedia.org/wiki?curid=1837541", "title": "Siey\u00e8s", "text": ""}
{"id": "1837542", "revid": "287204", "url": "https://it.wikipedia.org/wiki?curid=1837542", "title": "Specie di Araneidae (N-Z)", "text": "Di seguito sono descritte tutte le specie della famiglia di ragni Araneidae, i cui generi cominciano dalla lettera N alla lettera Z, note al 30 dicembre 2007.\nNemoscolus.\n\"Nemoscolus\" Simon, 1895\nNemosinga.\n\"Nemosinga\" \nNemospiza.\n\"Nemospiza\" Simon, 1903\nNeogea.\n\"Neogea\" Levi, 1983\nNeoscona.\n\"Neoscona\" Simon, 1864\nNicolepeira.\n\"Nicolepeira\" \nNovakiella.\n\"Novakiella\" Court &amp; Forster, 1993\nNovaranea.\n\"Novaranea\" \nNuctenea.\n\"Nuctenea\" \nOcrepeira.\n\"Ocrepeira\" \nOrdgarius.\n\"Ordgarius\" Keyserling, 1886\nParalarinia.\n\"Paralarinia\" Grasshoff, 1970\nParaplectana.\n\"Paraplectana\" Brito Capello, 1867\nParaplectanoides.\n\"Paraplectanoides\" \nPararaneus.\n\"Pararaneus\" \nParawixia.\n\"Parawixia\" \nParmatergus.\n\"Parmatergus\" Emerit, 1994\nPasilobus.\n\"Pasilobus\" Simon, 1895\nPerilla.\n\"Perilla\" Thorell, 1895\nPherenice.\n\"Pherenice\" Thorell, 1899\nPhonognatha.\n\"Phonognatha\" Simon, 1894\nPitharatus.\n\"Pitharatus\" Simon, 1895\nPlebs.\n\"Plebs\" Joseph &amp; Framenau, 2012\nPoecilarcys.\n\"Poecilarcys\" Simon, 1895\nPoecilopachys.\n\"Poecilopachys\" Simon, 1895\nPoltys.\n\"Poltys\" C. L. Koch, 1843\nPorcataraneus.\n\"Porcataraneus\" Mi &amp; Peng, 2011\nPozonia.\n\"Pozonia\" \nPrasonica.\n\"Prasonica\" Simon, 1895\nPrasonicella.\n\"Prasonicella\" Grasshoff, 1971\nPronoides.\n\"Pronoides\" Schenkel, 1936\nPronous.\n\"Pronous\" Keyserling, 1881\nPseudartonis.\n\"Pseudartonis\" Simon, 1903\nPseudopsyllo.\n\"Pseudopsyllo\" Strand, 1916\nPsyllo.\n\"Psyllo\" Thorell, 1899\nPycnacantha.\n\"Pycnacantha\" Blackwall, 1865\nRubrepeira.\n\"Rubrepeira\" Levi, 1992\nScoloderus.\n\"Scoloderus\" \nSedasta.\n\"Sedasta\" Simon, 1894\nSinga.\n\"Singa\" \nSingafrotypa.\n\"Singafrotypa\" Benoit, 1962\nSiwa.\n\"Siwa\" Grasshoff, 1970\nSpilasma.\n\"Spilasma\" Simon, 1897\nSpinepeira.\n\"Spinepeira\" Levi, 1995\nSpintharidius.\n\"Spintharidius\" Simon, 1893\nTaczanowskia.\n\"Taczanowskia\" Keyserling, 1879\nTalthybia.\n\"Talthybia\" Thorell, 1898\nTatepeira.\n\"Tatepeira\" \nTelaprocera.\n\"Telaprocera\" Harmer &amp; Framenau, 2008\nTestudinaria.\n\"Testudinaria\" Taczanowski, 1879\nThelacantha.\n\"Thelacantha\" Hasselt, 1882\nThorellina.\n\"Thorellina\" \nTogacantha.\n\"Togacantha\" Dahl, 1914\nUmbonata.\n\"Umbonata\" Grasshoff, 1971\nUrsa.\n\"Ursa\" Simon, 1895\nVerrucosa.\n\"Verrucosa\" McCook, 1888\nWagneriana.\n\"Wagneriana\" \nWitica.\n\"Witica\" O. P.-Cambridge, 1895\nWixia.\n\"Wixia\" O. P.-Cambridge, 1882\nXylethrus.\n\"Xylethrus\" Simon, 1895\nYaginumia.\n\"Yaginumia\" \nZealaranea.\n\"Zealaranea\" \nZilla.\n\"Zilla\" C. L. Koch, 1834\nZygiella.\n\"Zygiella\" "}
{"id": "1837543", "revid": "767487", "url": "https://it.wikipedia.org/wiki?curid=1837543", "title": "Xavier Pentec\u00f4te", "text": ""}
{"id": "1837545", "revid": "767487", "url": "https://it.wikipedia.org/wiki?curid=1837545", "title": "Waloddi Weibull", "text": "Weibull discende da una famiglia con una forte presenza nel mondo accademico. Era cugino dei fratelli Carl Gustaf e Curt Weibull, entrambi storici. Soprattutto il primo \u00e8 noto per aver introdotto una maggiore criticit\u00e0 nell'interpretazione delle fonti medievali scandinave.\nNel 1904 entra nella guardia costiera svedese, dove venne promosso sottotenente nel 1907, capitano nel 1916 e maggiore nel 1940.\nDurante la sua permanenza nella guardia costiera seguiva corsi presso l'istituto reale di tecnologia di Stoccolma (\"Kungliga tekniska h\u00f6gskolan i Stockholm\"). Nel 1924 consegue il titolo e diventa docente.\nNel 1932 consegue il dottorato presso l'Universit\u00e0 di Uppsala. Trov\u00f2 impiego come inventore e \nconsulente ingegnere presso industrie svedesi e tedesche.\nNel 1914, durante una spedizione nel Mediterraneo, i mari caraibi e l'oceano pacifico con la nave per la ricerca scientifica \"Albatross\", Weibull scrisse il suo primo articolo sulla propagazione delle onde esplosive. Svilupp\u00f2 tali tecniche usando cariche esplosive per determinare il tipo di sedimenti in fondo all'oceano e il loro spessore. La stessa tecnica \u00e8 tuttora in uso per la ricerca di giacimenti petroliferi in alto mare.\nNel 1939 pubblica il suo primo articolo riguardante la probabilit\u00e0, descrivendo quella che oggi \u00e8 nota come distribuzione di Weibull. Nel 1941 ottiene dal produttore di armi Bofors la cattedra di ricerca in fisica tecnica presso l'istituto reale di tecnologia di Stoccolma.\nWeibull pubblic\u00f2 diversi articoli sulla resistenza dei materiali, sull'affaticamento e la rottura dei solidi e l'utilizzo della variabile casuale Weibull, nonch\u00e9 nel 1961 un libro sull'analisi dell'affaticamento dei materiali. Presso la US Air Force a Wright Field risultano ventisei articoli di questo genere.\nNel 1951 presenta il suo articolo pi\u00f9 famoso presso la American Society of Mechanical Engineers (ASME)\nriguardante la \"sua\" variabile casuale, descrivendo sette casi studio.\nLa ASME premi\u00f2 Weibull con la sua medaglia d'oro nel 1972.\nLa grande medaglia d'oro da parte dell'accademia reale delle scienze ingegneristiche gli venne consegnata personalmente nel 1978 da re Carl XVI Gustaf di Svezia."}
{"id": "1837546", "revid": "12582", "url": "https://it.wikipedia.org/wiki?curid=1837546", "title": "Dialetto castellanese", "text": ""}
{"id": "1837547", "revid": "17204", "url": "https://it.wikipedia.org/wiki?curid=1837547", "title": "Final Fantasy XII - Revenant Wings", "text": ""}
{"id": "1837548", "revid": "2091899", "url": "https://it.wikipedia.org/wiki?curid=1837548", "title": "Tom Finney", "text": "Biografia.\nNato e cresciuto a Preston, da sempre tifoso dei \"Lilywhites\", \u00e8 considerato il pi\u00f9 forte calciatore del Preston North End di tutti i tempi, nonch\u00e9 uno dei pi\u00f9 forti giocatori inglesi secondo la Football Association. A lui \u00e8 dedicata la strada in cui \u00e8 collocato lo stadio del Preston.\n\u00c8 stato nominato \"Sir\" dalla regina Elisabetta II.\nAttaccatissimo alla sua citt\u00e0, \u00e8 morto il 14 febbraio 2014 all'et\u00e0 di 91 anni.\nCarriera.\nClub.\nNella sua carriera ha militato sempre nel Preston North End, squadra con la quale vinse tra l'altro la Second Division 1950-1951, riportando il club in massima serie. Con il club totalizz\u00f2 433 presenze, mettendo a segno 187 reti. Nel 1963, dopo essersi ritirato nel 1960, fece il suo esordio nella Coppa Campioni. L'onore glielo diede il Distillery squadra nord-irlandese che grazie al titolo vinto la stagione prima, partecip\u00f2 per la prima (ed ultima volta) al torneo. Finney accett\u00f2 di ritornare al calcio giocato per una sola partita, ovvero la gara d'andata tra Distillery e Benfica. Gara che si gioco al Windsor Park, con i nord-irlandesi che riuscirono nell'impresa di pareggiare 3-3 con Finney grande protagonista.\nNazionale.\nHa esordito in nazionale il 28 settembre 1946 contro l', in un incontro valido per il Torneo Interbritannico 1947; in quell'occasione mise a segno la sua prima rete. Nell'amichevole del 14 maggio 1950 contro il mise a segno addirittura un poker di reti.\nNella sua carriera in nazionale totalizz\u00f2 76 presenze, mettendo a segno 30 reti."}
{"id": "1837553", "revid": "858648", "url": "https://it.wikipedia.org/wiki?curid=1837553", "title": "Unione dei Sardi", "text": "L'Unione dei Sardi - Progetto Nazionalitario (UDS - PN) \u00e8 un partito politico democratico-cristiano a carattere regionale.\nSuo \"leader\" \u00e8 Mario Floris, ex-Democristiano capogruppo in Consiglio Regionale e Presidente della Regione dal 1999 al 2001.\nStoria.\nFu fondata nel 1998 come la sezione sarda dell'Unione Democratica per la Repubblica di Francesco Cossiga, anch'egli sardo, ex-Presidente della Repubblica e Presidente del Consiglio.\nNel 2004, alle elezioni regionali del 2004 ha ottenuto il 3,9% ed eletto 2 consiglieri, nel 2009 ha subito una flessione ottenendo il 3,5% in condominio con altre forze politiche, e ha mantenuto in Consiglio solo il suo segretario. Lo stesso Mario Floris \u00e8 poi divenuto il 4 ottobre 2010 \"Assessore degli Affari Generali, Personale e Riforma della Regione\" nella Giunta guidata da Ugo Cappellacci. \nAlle elezioni regionali del 2014 l'UDS si ripresenta nella coalizione di centro-destra a sostegno della candidatura del governatore uscente Cappellacci, ottenendo un seggio al Consiglio regionale."}
{"id": "1837555", "revid": "599013", "url": "https://it.wikipedia.org/wiki?curid=1837555", "title": "Steve Stone", "text": ""}
{"id": "1837558", "revid": "287204", "url": "https://it.wikipedia.org/wiki?curid=1837558", "title": "Castellanese", "text": ""}
{"id": "1837560", "revid": "1305772", "url": "https://it.wikipedia.org/wiki?curid=1837560", "title": "Thomson", "text": ""}
{"id": "1837564", "revid": "12582", "url": "https://it.wikipedia.org/wiki?curid=1837564", "title": "Castellanesi", "text": ""}
{"id": "1837567", "revid": "599013", "url": "https://it.wikipedia.org/wiki?curid=1837567", "title": "Dmitrij Bulykin", "text": "Dal 23 dicembre 2020 al 30 aprile 2021 \u00e8 stato membro del Consiglio di Amministrazione della .\nCarriera.\nCresiuto nel Lokomotiv Mosca, nel 2001 dopo 68 presenze e 18 gol passa ai rivali della Dinamo Mosca. Nel 2007 si trasferisce in Germania al . Dopo una stagione e 19 presenze e soli 5 gol fatti, passa ai belgi dell'Anderlecht. Dopo 10 presenze e 10 gol, nel 2009 passa in prestito ai tedeschi cadetti del Fortuna Dusseldorf e nell'estate del 2010 viene mandato in prestito agli olandesi dell' dove segna 21 gol in 30 partite. A fine stagione torna all'Anderlecht ma il 31 agosto all'ultima giornata del calciomercato passa a costo zero ai campioni d'Olanda dell' firmando un contratto annuale con opzione per il secondo. Debutta in Champions League il 14 settembre in -Olympique Lione 0-0 subentrando al minuto 81 a Kolbeinn Sig\u00fe\u00f3rsson. Il 18 settembre debutta in campionato e segna il gol del definitivo 2-2 contro il al minuto 69. Tre giorni dopo segna lo 0-2 contro il Noordwijk in Coppa d'Olanda (1-3). Il 6 novembre segna la sua prima doppietta in - 6-4 e il 29 gennaio seguente segna il secondo gol dei lancieri nella sconfitta per 4-2 contro i rivali del .\nIl 2 maggio vince la sua prima Eredivisie con l'. Il 6 maggio, dopo oltre un mese e mezzo di assenza, torna in campo da titolare contro il VVV-Venlo (1-3) all'ultima giornata segnando il primo gol. Conclude la stagione con 19 presenze e 9 gol in totale.\nIn estate passa a parametro zero al Twente. Segna il suo primo gol in campionato con la nuova maglia il 26 agosto nella vittoria esterna per 3-1 contro il NEC Nijmegen.\nDopo 20 presenze e 5 gol di campionato rimane svincoato."}
{"id": "1837569", "revid": "56620", "url": "https://it.wikipedia.org/wiki?curid=1837569", "title": "La famiglia Addams si riunisce", "text": "La famiglia Addams si riunisce (\"Addams Family Reunion\") \u00e8 un film per la TV e direct-to-video statunitense del 1998 diretto da Dave Payne, il quarto con protagonista la famiglia Addams. Il film \u00e8 stato prodotto dalla Saban Entertainment come pilota per la serie televisiva \"La nuova famiglia Addams\", per essere trasmesso sul canale televisivo via cavo Fox Family Network.\nTrama.\nGomez scopre che i suoi genitori sono affetti dal \"morbo di Waltzheimer\", e decide di organizzare una riunione di famiglia sperando che qualcuno dei suoi tanti parenti conosca una cura.\nSfortunatamente la compagnia incaricata di trovare i suoi parenti dimentica una \"d\" nel suo cognome e lo riunisce con la famiglia Adams, fra cui il malefico dottor Philip Adams che pianifica di avvelenare il padre e di cambiare il testamento.\nNel frattempo Fester e Mano cercano di catturare un cagnolino mutante che si nutre di capelli umani, e Pugsley si innamora di Gina Adams.\nProduzione.\nIl film, basato sui personaggi della famiglia Addams, creati da Charles Addams, \u00e8 stato prodotto con l'intenzione di servire da \"reboot\" per rilanciare il franchise e da pilota per una nuova serie televisiva prodotta dalla Saban Entertainment.\nIl regista Dave Payne intendeva dare al film un tono cupo e affilato, ma la Saban interfer\u00ec con lo sviluppo del progetto, insistendo che la storia dovesse essere finalizzata solamente a intrattenere i bambini, abbandonando cos\u00ec molto dello humor nero e della satira anarchica presente nei precedenti due episodi del franchise. La casa di produzione Saban, comunque, voleva che Payne imitasse l'aspetto della popolare duologia del 1991-1993 della Paramount e della serie televisiva del 1964, rigettando l'idea originale sviluppata dal regista e dagli sceneggiatori. Come risultato il film ha ricevuto una cattiva accoglienza da parte dei critici, che hanno stroncato la sceneggiatura, gli effetti speciali, la scenografia e molte delle interpretazioni, lodando solamente l'interpretazione di Tim Curry, che hanno definito la miglior parte del film.\nPre-produzione.\nIn seguito ai due film cinematografici \"La famiglia Addams\" (\"The Addams Family\") del 1991 e \"La famiglia Addams 2\" (\"Addams Family Value\") del 1993, la Saban acquis\u00ec i diritti del marchio della Famiglia Addams per il mercato dell'home video. A causa del deludente risultato di botteghino de \"La famiglia Addams 2\" e della morte di Raul Julia che interpretava Gomez Addams, la Paramount decise di non produrre un terzo film, cosa che fece decidere alla Saban di riavviare la serie.\n\"La famiglia Addams si riunisce\" venne cos\u00ec prodotto dalla Saban con la Warner Bros. I due studio pianificarono inoltre di produrre una serie intitolata \"La nuova famiglia Addams\" (\"The New Addams Family\") e intendevano produrre anche un film pilota per la serie della durata di due ore, che sarebbe divenuto \"La famiglia Addams si riunisce\". La Saban pianific\u00f2 una premi\u00e8re del film sul canale via cavo di propriet\u00e0 della compagnia, prima di distriburila \"direct-to-video\", e far seguire il film con una serie televisiva se questo fosse stato ben accolto.\n\"La famiglia Addams si riunisce\" venne scritto da Rob Kerchner, che aveva gi\u00e0 alle spalle numerose sceneggiature per sequel \"direct-to-video\", e da Scott Sandin. La Saban voleva che la sceneggiatura fosse intesa unicamente per un pubblico di bambini, con un minore coinvolgimento dell'audience adulta. David Payne, che aveva gi\u00e0 alle spalle una cerca esperienza registica con film horror a basso costo \"direct-to-video\" per Roger Corman, venne ingaggiato quale regista.\nSecondo Payne, la Saban acquist\u00f2 i diritti dagli eredi di Charles Addams e sentiva che avrebbe potuto realizzare un film pi\u00f9 fresco di carattere dark fantasy, comparando l'approccio a quello che avrebbe adottato come direttore per i fratelli Coen. La Saban, invece, voleva che lui imitasse i film di Barry Sonnenfeld e la serie del 1964, rigettando ogni idea originale proposta da Payne. In aggiunta all'abbandono del caratteristico humor nero dei precedenti film, Nathan Rabin sostiene inoltre che \"La famiglia Addams si riunisce\" ha solo una minima parte della satira anarchica dei film di Sonnenfeld: il solo aspetto satirico del film sta nel fatto che la \"normale\" famiglia Adams, alla cui riunione gli Addams partecipano per errore, \"rivela essere molto pi\u00f9 ambigua, connivente e malvagia del morboso, ma in fondo buono, clan Addams.\nCast.\nIl produttore intendeva tessere una continuit\u00e0 tra i due film della Paramount e la nuova serie televisiva e propose cos\u00ec ad Anjelica Huston e Christopher Lloyd di riprendere i loro ruoli di Morticia Addams e Zio Fester, ma entrambi rifiutarono. Il regista Dave Payne, nega invece che la Houston e Lloyd siano mai stati considerati per il cast del film. Christina Ricci e Jimmy Workman, entrambi diciottenni al tempo, erano troppo grandi per riprendere i loro ruoli di Mercoled\u00ec e Pugsley. I soli attori a riprendere il ruolo gi\u00e0 sostenuto nei film della Paramount furono cos\u00ec Carel Struycken nella parte di Lurch e Christopher Hart in quella di Mano.\nCome nuovi interpreti di Gomez e Morticia furono quindi scelti Tim Curry e Daryl Hannah, affiancati da Pat Thomas nella parte di Fester e Nicole Fugere in quella di Mercoled\u00ec, ruolo che riprender\u00e0 nella serie televisiva \"La nuova famiglia Addams\" (\"The New Addams Family\") successiva al film, unico componente del cast del film ad apparire anche nella produzione televisiva. Secondo Payne, lui e Tim Curry pensavano che Gomez avrebbe dovuto essere maggiormente \"strambo\" rispetto al personaggio del latin lover che Raul Julia cre\u00f2 per la duologia della Paramount. La maggior parte del cast, inoltre, compresi Alice Ghostley, Ray Walston, Clint Howard ed Ed Begley Jr., erano gi\u00e0 apparsi in numerosi film \"direct-to-video\".\nRiprese.\n\"La famiglia Addams si riunisce\" \u00e8 stato girato a Los Angeles nei 30 giorni programmati. Ed Begley Jr. arriv\u00f2 sul set il primo giorno di riprese completamente impreparato per la parte che doveva sostenere, quella di un tennista professionista, spiegando che non aveva nessuna idea di come si gioca a tennis, cosicch\u00e9 il regista fu costretto a girare in modo da non rivelare l'inabilit\u00e0 dell'attore di giocare a tennis. Begley ebbe inoltre difficolt\u00e0 con i costumi, a causa del suo fermo ambientalismo, infatti, rifiut\u00f2 di indossare qualsiasi indumento di origine animale come la pelle.\nColonna sonora.\nLa celebre sigla della serie teleivisva originale venne eseguita dal gruppo Strate Vocals in una versione doo-wop, che \"Yahoo!\" definisce \"terribile\". Secondo Payne, egli svilupp\u00f2 una sequenza di apertura \"cupa e spigolosa\", con la musica composta dall'autore della colonna sonora, ma la produzione, senza che lui ne fosse a conoscenza, la sostitu\u00ec con la musica di \"una qualche boy band in magliette colorate fluorescenti\".\nDistribuzione.\nProdotto dalla Saban Entertainment e dalla Family Fox Films, il film \u00e8 stato prodotto come pilota per la serie televisiva \"La nuova famiglia Addams\" (\"The New Addams Family\") e trasmesso dal canale televisivo via cavo Family Fox Network, per inaugurare il canale stesso.\nIl film \u00e8 stato inoltre distribuito direct-to-video nel solo formato VHS, non esiste infatti ancora alcuna edizione del film n\u00e9 in DVD n\u00e9 in Blu-ray.\nAccoglienza.\nIl film \u00e8 stato male accolto dai critici, che sostengono non regga il confronto con i film della Paramount, che la Saban e la Warner Bros. hanno tentato senza successo di imitare. Nathan Rabin ha scritto che \"i dialoghi sono terribili, la recitazione da sitcom e la regia insignificante\". Altri punto oggetto di critica negativa includono la rudimentale CGI e l'economico design della produzione. Comunque \"Bloody Disgusting\", \"Den of Geek\" e Nathan Rabin sono tutti concordi nel lodare l'interpretazione di Gomez Addams da parte di Tim Curry."}
{"id": "1837570", "revid": "228587", "url": "https://it.wikipedia.org/wiki?curid=1837570", "title": "Levi Strauss (disambigua)", "text": ""}
{"id": "1837574", "revid": "599013", "url": "https://it.wikipedia.org/wiki?curid=1837574", "title": "Hans Sarpei", "text": ""}
{"id": "1837580", "revid": "84184", "url": "https://it.wikipedia.org/wiki?curid=1837580", "title": "Luoghi de I Cavalieri dello zodiaco", "text": "Nella serie di anime e manga \"I Cavalieri dello zodiaco\", l'azione si svolge in diversi luoghi, sia reali sia immaginari. Questi ultimi sono spesso ispirati a costruzioni realmente esistenti e comprendono sia luoghi creati dagli autori (come il Grande Tempio di Atene o il castello di Ade), sia reinterpretazioni di luoghi mitologici (per esempio l'aldil\u00e0 o l'Olimpo).\nSegue qui un elenco con la descrizione dei luoghi apparsi nei vari media che compongono la serie, divisi (ove possibile) per continente e stato. Sono esclusi luoghi reali che appaiono solamente come camei all'interno delle serie animate.\nEurasia.\nGiappone.\nNuova Luxor.\nNuova Luxor (nome dato nell'adattamento italiano dell'anime alla citt\u00e0 di Tokyo), \u00e8 la citt\u00e0 di provenienza di Pegasus, Sirio, Andromeda e Phoenix e dove si trova la villa dei Thule \"villa Kido\"), la residenza di Lady Isabel: una struttura ispirata a villa Ikwakasi con annesso osservatorio (nella serie animata), e dove questa ospiter\u00e0 alcuni dei Cavalieri di Bronzo. \nGli altri luoghi immaginari maggiormente presenti sono il Palazzo dei Tornei (in originale \"Colosseo Grado\", ispirato al Colosseo) che nella serie TV funger\u00e0 poi da base segreta dei protagonisti per un certo periodo, l'orfanotrfio St. Charles (in originale \"Orfanotrofio dei bambini delle stelle\") dove vive Lamia insieme ai vari orfani, l'appartamento di Pegasus nei pressi del porto pi\u00f9 le varie strutture della Grande Fondazione gestita da Isabel (chiamata in originale \"Fondazione Grado\") come l'ospedale o il centro di ricerche del professor Righel, mentre nel fumetto \"I Cavalieri dello zodiaco - Saintia Sho: Le sacre guerrieri di Atena\" di Chimaki Kuori, Tokyo ospita anche il dojo Ryusei (dove vivono le protagoniste Kyoko e Shoko assieme a loro padre) e l'istituto privato \"Ryusei\" di propriet\u00e0 della fondazione di Isabel.\nFra i luoghi della citt\u00e0 realmente esistenti che appaiono nella serie originale vi sono principalmente l'Aeroporto Internazionale di Narita (esclusivamente nel manga originale) e la spiagga di Enoisha (luogo di scontro fra Pegasus ed i primi Cavalieri d'Argento). La citt\u00e0 ricopre un ruolo maggiore nel manga di Megumu Okada \"I Cavalieri dello zodiaco - Episode G - Assassin\", dove molti dei suoi quartieri divengono il teatro di varie battaglie dei protagonisti e vi si trovano l'ospedale dove lavora Andromeda ad Hikarigaoka ed il bar Bbinbem (\u0412\u044b\u043f\u044c\u0435\u043c) gestito da Crystal.\nCina.\nMonte Lu.\nIl Monte Lu ( in giapponese \"Rozan\") \u00e8 una montagna cinese realmente esistente, sita nella regione dello Jiangxi che viene introdotto sin dal manga originale come il posto dove si trova il luogo di allenamento di Sirio: i \"Cinque Picchi\" ( in giapponese \"Goro-oh\") con la Cascata del Dragone e la casa di Doko e Fiore di Luna, la quale (dopo la morte del Cavalier d'Oro) continuer\u00e0 a vivervi insieme a Sirio e a loro figlio (Shoryu o Ryuho a seconda delle continuity).\nIn \"Saint Seiya \u03a9\" in una grotta del picco sono nascoste le \"rovine dell'acqua\", uno dei cinque luoghi che i protagonisti devono distruggere per evitare che il Cosmo della Terra venga dirottato su Marte. Si tratta di una grotta con all'interno una fontana dall'aspetto di un drago in cui si trova un nucleo utilizzato per dirottare il Cosmo, protetta da Mirfak di Perseo. Il nucleo viene poi disattivato da poteri congiunti di Aria e Ryuho. In \"The Lost Canvas\" il luogo era la residenza di un dragone millenario che fu il mentore di Dohko, dopo che quest'ultimo lasci\u00f2 l'addestramento come Taonia.\nJamir.\nIl : \u00e8 una regione montuosa posta al confine fra Cina e India a pi\u00f9 di 8000 metri. \u00c8 il luogo dove i Cavalieri portano a riparare le proprie Sacre Armature. Chi fallisce trova la morte nel \"cimitero delle armature\" (un luogo infestato dagli spettri) accanto a cui vi si trova una torre priva di porta dove \u00e8 sono soliti risiedere i riparatori di armature (in generale Mur). Apparso per la prima volta nel manga del 1986, il Jamir \u00e8 stato poi ripreso da tutti gli autori successivi del franchising: in \"Episode G\" il luogo funge da teatro dello scontro fra Mur e Giapeto, mentre in \"I Cavalieri dello zodiaco - The Lost Canvas - Il mito di Ade\" fra le sue montagne \u00e8 custodita la \"Nave della speranza\" che aiuter\u00e0 i Cavalieri ad entrare nella Tela Perduta dopo essersi scontrato con il vascello di Eaco di Garuda.Vi sono poi luoghi del Jamir mostrati al di fuori del manga di Kurumada sono il monte Jandara con la sorgente dell'acqua della vita (introdotto nella serie animata del 1987), la casa della famiglia di Yuzuriah della Gru e la citt\u00e0 nascosta degli ultimi discendenti del continente di Mu in \"The Lost Canvas\" ed il campo di fiori dove Raki \u00e8 solita giocare in \"\u03a9\".\nAltri luoghi in Cina.\nPochi luoghi siti in Cina appiono nella serie. Il pi\u00f9 noto \u00e8 la torre del sigillo, ove sono improgionati le stelle malefiche degli Specter (ispirata al tempio di Bayon, in Cambogia), che Dohko controllo dalla cascata dei Cinque Picchi. Un altro luogo di particolare importanza \u00e8 la grotta dove in \"Episode G\" si trova la gorgone Euriale, nella provincia del Sichuan.\nGrecia.\nGrande Tempio.\nIl \u00e8 la base dei Cavalieri di Atena guidati dal Grande Sacerdote, e si trova nelle montagne vicino ad Atene. Si tratta di un complesso di edifici protetto (almeno nell'anime) da una barriera che ne rende possibile l'individuazione da parte delle tecnologie umane. Sebbene l'aspetto grafico e la presenza di alcuni ambienti possano variare a seconda delle opere, vi sono per\u00f2 alcune localit\u00e0 ricorrenti.\nLa parte pi\u00f9 famosa \u00e8 la zona delle Dodici Case: una montagna che comprende (oltre ai templi sorvegliati dai Cavalieri d'Oro) il giardino dei Sala gemelli dietro la Casa della Vergine, la Sala del Sacerdote (dimora terrena della dea e dove risiede il suo Sacerdote) con alle sue spalle il Tempio di Atena con la statua della dea (in realt\u00e0 \u00e8 la sua armatura) e a si aggiunge la Casa dell'Ofiuco (tredicesimo segno zodiacle, posta fra quelle dello Scorpione e del Sagittario), originariamente introdotta in una missione secondaria del primo videogioco per PS2, ed in seguito ripresa da Masami Kurumada nel sequel ufficiale \"Saint Seiya - Next Dimension - Myth of Hades\".\nFra gli ambienti che ricorrono di pi\u00f9 vi sono anche le zone di allenamento dei futuri Cavalieri, le abitazioni dove risiedono i soldati semplici, i Cavalieri d'Argento e Bronzo insieme ai soldati semplici ed i loro allievi o familiari (fra le pi\u00f9 conosciute vi sono quelle di Castalia e di Tisifone), il cimitero dei Cavalieri, l'arena dove si tengono gli scontri per aggiudicarsi le Sacre Armature (posta ai piedi delle Dodici Case) insieme alla Meridiana dello zodiaco (orologio di fuoco) e l'Altura delle Stelle (Star Hill, ispirato alla zona delle Metore), posto riservato alla lettura degli astri da parte del Sacerdote e che nei manga pi\u00f9 recenti funge anche da accesso per il monte Olimpo.\nLe varie opere successive al manga di Kurumada hanno poi mostrato varie prigioni (la cui pi\u00f9 famosa \u00e8 \"la prigione di Urano\" apparsa in \"Episode G\" e dedicata ai crimini pi\u00f9 gravi) o ambienti esclusivi (come ad esempio la biblioteca nel romanzo \"Gigantomachia\" o l'ufficio di Phaeton e di Gigas o le caverne sotto la Casa del Sagittario nella serie televisiva del 1987). Nella prima stagione di \"Saint Seiya \u03a9\", inoltre, le zona Dodici Case \u00e8 stata distrutta e sostiuita brevemente da Mars con una nuova Torre di Babele (sopra cui sono le Case sono state ricreate successivamente), con il castello del dio a poca distanza quando questi s'impone con l'inganno come alleato di Atena e nuovo Grande Sacerdote. Kurumada stesso ha poi introdotto nel suo sequel nuove localit\u00e0 come il pozzo che connette la Terra con il Tartaro.\nAsgard.\nAsgard \u00e8 il luogo natio dei cavalieri di Asgard (\"God Warriors\") fedeli al dio Odino e alla sacerdotessa Ilda di Polaris.\nAsgard \u00e8 una terra gelida, tormentata dalla neve e dai ghiacci, per questo i suoi abitanti hanno imparato cos'\u00e8 la vita dura. Asgard \u00e8 ricca di foreste e non mancano nemmeno caverne vulcaniche e ghiacciaio nei pressi delle coste. Manca completamente uno sviluppo tecnologico, sembra infatti essere fermi all'era mitologica. Gli abitanti vestono con mantelli e pelli di animali, si spostano a cavallo, si difendono con spade e lance e vivono in case in legno o, nel caso di famiglie nobili, in dimore in pietra. Nell'entroterra c'\u00e8 il castello di Asgard, dimora di alcune famiglie nobili e della sacerdotessa di Odino, nonch\u00e9 punto di ritrovo dei cavalieri di Asgard.\nUna prima versione di Asgard \u00e8 quella comparsa nel secondo film, governata dal Sommo Sacerdote Balder. Tuttavia sia dell'Asgard della serie animata sia di quella del film non viene mai mostrata la citt\u00e0 in s\u00e9, ma solo alcuni ambienti del palazzo.\nAfrica.\nEgitto.\nDove si svolge il manga \"Aiolos-hen\", comprende la citt\u00e0 del Cairo e la tomba dov'\u00e8 sigillato Apophis (non lontano dalla diga di Assuan). Successivamente, in Episode G, una tigre dai denti a sciabola riprender\u00e0 vita insieme con una foresta preistorica vicino a Giza, per effetto della Sabbia Adamantina di Crono.\nMare.\nRegno sottomarino di Nettuno.\nIl regno sottomarino, situato nel mar Mediterraneo, \u00e8 costituito principalmente dal grande Santuario dei Mari (graficamente ispirato all'accademia di Atene), dove si trova la sua sala del trono del dio. Il mare sopra di esso \u00e8 sorretto da sette colonne (ognuna custodita da uno dei Generali degli abissi) divise per oceani (gli oceani Atlantico e Pacifico sono divisi in settentrionale e meridionale), pi\u00f9 l'enorme colonna portante (\"Main Braed Winner\" in originale manga/anime classico) posta dietro il trono di Nettuno). Vi \u00e8 anche una grande sala dove Kanon trova l'anfora di Nettuno, l'armatura del dio dei mari e le 7 armature dei Generali degli Abissi.\nIn \"Lost Canvas\" viene mostrata Atlantide, descritta proprio come regno del dio dei mari. In questo manga il santuario del dio viene disegnato sull'acropoli della citt\u00e0, affiancato a una statua rappresentate Nettuno. Sia la citt\u00e0 sia la statua vengono distrutte dalla lotta tra Degel dell'Acquario e Unity del Dragone Marino, e poi dal potere rilasciato dal frammento di oricalco appartenente al dio dei mari.\nDifferenziandosi da Lost Canvas, Atlantide viene anche mostrata nel manga \"Kurumada Suidoken Hero of Heros\", dove viene detto che \u00e8 stata distrutta anticamente da Zeus, ed \u00e8 sede di una dimensione distorta.\nRegno degli inferi.\nIl regno degli inferi (in giapponese \"Meikai\" tradotto in \"Mondo dei morti\" nel manga classico) il regno di Hades, un luogo accessibile solo dai morti, da chi ha padronanza dell'\"Ottavo Senso\" o da chi posside la protezione del dio degli inferi.\nEsso si compone principalmente da Inferno (dove vengono puniti gli umani dopo la morte) ed Elisio, divisi dal Muro del Lamento e da una superdimensione attraversabile solo dagli dei. Sotto la giurisdizione del regno di Ade rientra anche la salita attraverso cui le anime giungono all'inferno (la \"Bocca di Ade\"), tuttavia nel manga classico appaiono dei buchi che collegano la Terra con l'oltretomba vicino al castello di Ade, base del suo esercito sulla Terra.\nValle della morte.\nLa , \u00e8 un luogo sinistro che precede il vero e proprio Inferno (Ade). Si tratta di un territorio arido e roccioso, costellato da fuochi fatui verdi-azzurri che illuminano fiocamente la zona, con vie sinuose, tutte inevitabilmente dirette verso il cratere di un vulcano (denominato nell'adattamento italiano della serie televisiva \"Bocca di Ade\") la quale \u00e8 ben visibile anche a grandi distanze, dominando il paesaggio come un imponente monte. Sulla cima si presenta come un'immane voragine, apparentemente senza fondo, nella quale si gettano le anime appena decedute. Una volta caduti nella voragine, non c'\u00e8 pi\u00f9 alcuna speranza per lo sventurato di turno di sottrarsi al suo triste destino di morte, perch\u00e9 finisce nel vero e proprio averno dove la legge di Ade lo vincola a finire condannato in una delle prigioni infernali.\nNelle varie opere della serie il colpo segreto dei Cavalieri del Cancro (gli \"Strati di Spirito\") \u00e8 in grado di strappare l'anima dal corpo della vittima per poi spedirla lungo questa salita. In condizioni \"normali\" non c'\u00e8 comunque possibilit\u00e0 di ritorno da questo luogo a meno che non si benefici di aiuti esterni, come nel caso di Sirio aiutato direttamente dalla dea Atena, oppure Andromeda che in \"Next Dimension\" utilizza la sua catena che oltrepassa le dimensioni per uscire dalla valle.\nIn \"The Lost Canvas\" questo territorio \u00e8 considerato sotto la gestione di Ade, ed esiste un passaggio segreto usato dagli Specter che collega la valle con la Sesta Prigione dell'inferno, localizzato all'interno di un edificio in rovina custodito da Fedor della Mandragola.\nInferno.\nNell'universo dei \"Cavalieri dello Zodiaco\" l' \u00e8 la zona del mondo dei morti dove gli umani vengono punti per i loro peccati, e nel crearlo Masami Kurumada si \u00e8 ispirato a quello della Divina Commedia (seppur con alcune differenze, per esempio non \u00e8 presente il Limbo) difatti vi si accede attraverso una porta che recita \"Lasciate ogni speranza, Voi Ch'entrate\" e la sala del trono di Ade \u00e8 posta \u00e8 situata nella zona della Giudecca all'interno del Cocito, dove nel poema si trovava Lucifero. Non \u00e8 da confondere con il Tartaro apparso in \"Episode G\".\nGeograficamente l'inferno si compone del vestibolo (dove si trovano gli ignavi), il fiume Acheronte o Sanzu, e da \"otto prigioni, tre valli, dieci malebolge e quattro sfere\". Ogni zona \u00e8 protetta da almeno uno Specter (Caronte ha l'Acheronte, Lune la prima prigione, Pharaoh la seconda...). Dietro la seconda prigione \u00e8 presente anche un campo di fiori (dove si trova Euridice, fidanzata del Cavaliere della Lira Orfeo), mentre oltre il trono di Ade (all'interno del palazzo della Giudecca) si trova il Muro del Lamento (\"Muro del pianto\" nelle traduzioni del manga), una parete che separa gli inferi dai campi elisi e che pu\u00f2 essere attraversata solo dalle divinit\u00e0.\nIn Saint Seiya Next Dimension viene mostrato come gli spiriti che si trovano sull'enorme sponda dell'Acheronte \u00e8 che non vengono traghettati da Caronte, sono come degli zombie privi di volont\u00e0.\nNella serie \"The Lost Canvas\", sulla cima della cascata di sangue al confine fra la prima e la seconda valle era collocata una magnolia, misteriosamente giunta negli inferi dopo avere ottenuto l'ottavo senso. Un'altra localit\u00e0 esclusiva di questa serie \u00e8 la residenza dello Specter noto come Atavaka.\nIperdimensione.\nL'Iperdimensione (\"Superdimensione\" nell'adattamento Star Comics) \u00e8 una dimensione di passaggio tra l'Ade e i Campi Elisi, situata dopo il Muro del lamento. Solo le divinit\u00e0, che non hanno bisogno di distruggere il muro, possono attraversare indenni l'Iperdimensione, tutti gl'altri una volta entrati in essa finiscono ridotti in pezzi in pochi attimi. Un'eccezione riguarda gli umani che sono dotati di un'armatura potenziata dal sangue di una divinit\u00e0 come quelle di Seiya, Shiryu, Hyoga e Shun (o che comunque godono di protezione divina data sempre attraverso il sangue, come i sigilli usati da Sage oppure mediante manufatti divini come la collana regalata da Pandora a Ikki), i quali non vengono distrutti appena entrano in questo spazio. L'Iperdimensione appare come uno spazio geometrico infinito, similmente alla \"Dimensione oscura\" prodotta da Gemini, che ha come paesaggio pianeti e stelle sconosciute. In questo spazio vi \u00e8 una forte pressione e gli umani rischiano di perdersi e vagare per sempre se le loro armature non sono dotate di ali, infatti i protagonisti della serie classica riusciranno a raggiungere l'Elisio grazie alle ali delle loro armature.\nNel manga \"The Lost Canvas\" di Shiori Teshirogi, il luogo viene spesso denominato (per la sua peculiarit\u00e0 di potere essere attraversata solo da divinit\u00e0 o con il permesso di queste ultime) \"Via degli dei\". Viene aperta varie volte sia da Thanatos (la prima volta per distruggere Sage e Manigoldo, in seguito in un flashback dell'anime dopo la guerra sacra del 1500 per tornare nell'Elisio dal Santuario), da Aspro (per distruggere il corpo di Yoma che ospita Kairos) e infine da Sasha, Tenma e Aron per ricacciare Ade lontano dalla Terra. In quest'opera l'Iperdimensione pu\u00f2 essere usata come passaggio da un luogo all'altro, non necessariamente solo per l'Elisio (Kairos afferma di volerla usare per tornare sull'Olimpo), in modo simile a come Aspro e Defteros usano quella Oscura.\nElisio.\nL', come visto nel manga classico in esso sono presenti il tempio di Thanatos, quello di Hypnos e il grande Mausoleo di Hades. \u00c8 un luogo sereno e tranquillo, con un cielo azzurro, un sole limpido e ricoperto da un immenso prato fiorito. A quanto viene detto da Hypnos non \u00e8 mai stata versata una goccia di sangue sul suo terreno, almeno fino all'arrivo di Pegasus e dei suoi compagni. Oltre agli dei risiedono alcune ninfe, loro servitrici e (a detta di Thanatos) anche i Cupidi.\nL'Elisio era gi\u00e0 stato precedentemente nominato da Abel nel terzo film, indicandolo come il luogo dove vivono le anime degli antichi dei e dove il dio del Sole voleva condurre lo spirito della sorella Atena.\nMondo Celeste (Olimpo).\n\u00c8 il mondo dove abitano gli dei greci dotati del loro corpo originale, \u00e8 un luogo assimilabile come l'Olimpo.\nDi questo mondo \u00e8 stato visto qualcosa nel manga introduttivo al film \"Le porte del paradiso\", ossia la prigione dov'era detenuto Toma, prima di essere liberato per uccidere Pegasus e i suoi amici. Nel nuovo manga Saint Seiya - Next Dimension - Myth of Hades sequel del manga classico, Atena e Andromeda si recano in questo mondo celeste indicato essere proprio l'Olimpo, per incontrare Artemide, e il monte si presenta molto grande con vari sentieri e valli, ricco di antiche rovine.. Finora si \u00e8 potuto vedere di questo luogo:\nIl Santuario di Artemide visto in \"Saint Seiya Next Dimension\" appare anche in \"Saint Seiya Saintia Sho\".\nAltri luoghi terrestri e no.\nSpazio-Tempo.\n\u00c8 un luogo sconfinato pieno di stelle, galassie e nebulose, ed \u00e8 presentato come una dimensione spazio-temporale dove persino un dio pu\u00f2 rischiare di perdersi.(visto in Saint Seiya Next Dimension, ma menzionato anche nel manga classico e in Episode G Assassin).\nMarte.\nIl quarto pianeta del sistema solare, dominato dal dio guerriero Mars. In Saint Seiya Omega \u00e8 anche il luogo dove Mars \u00e8 intrappolato nell'albero della vita di Marte, Saori e Seiya, come catalizzatori e rendendolo nuovamente un mondo fertile. Probabilmente \u00e8 tornato a essere un pianeta deserto dopo la fine di Ludwig e Apsu.\nSaturno.\nIl castello del dio del tempo Saturn, situato su Saturno. Visto in SS Omega."}
{"id": "1837583", "revid": "767487", "url": "https://it.wikipedia.org/wiki?curid=1837583", "title": "Rodeo (Juvenile)", "text": "Rodeo \u00e8 il primo singolo del rapper statunitense Juvenile estratto dall'album \"Reality Check\". \u00c8 stato prodotto dal duo Cool &amp; Dre.\nInformazioni.\nLa canzone ha segnato il gran ritorno del rapper sulla scena, dopo la pubblicazione dell'ultimo \"Greatest Hits\". Ha raggiunto la posizione n.41 nella \"Billboard Hot 100\", la n.12 nella \"Hot R&amp;B/Hip-Hop Songs\" e la n.7 nella \"Hot Rap Tracks\".\n\"Rodeo\" campiona la versione remix del singolo \"Bump n' Grind\" di R. Kelly.\nVideoclip.\nIl videoclip illustra le vicende di alcune giovani cubiste (una di loro ha anche un bambino), a partire dalla loro quotidiana preparazione prima di ogni show serale, fino alla racimolazione del denaro guadagnato a fine serata. In scene contigue, si vede Juvenile rappare di fronte a scenari in penombra e all'interno di un night club, nel quale lavorano le stesse cubiste."}
{"id": "1837584", "revid": "1305772", "url": "https://it.wikipedia.org/wiki?curid=1837584", "title": "Portikus", "text": "Portikus \u00e8 uno spazio per l'arte contemporanea che si situa a Francoforte in Germania. Il nome \"Portikus\" deriva dai rimanenti dello \"Stadbibliotek\", una biblioteca pubblica costruita nel 1825, distrutta nella seconda guerra mondiale. \nIl Portikus rappresenta un importante centro per la scena artistica tedesca e internazionale. Oltre ad avere ospitato centinaia di mostre d'artisti importanti sulla scena internazionale, \u00e8 stato un importante promotore per giovani talenti. \nLo spazio espositivo \u00e8 caratterizzato da un rapporto molto stretto con il territorio, spostandosi di sede all'interno della stessa Francoforte e dando la possibilit\u00e0 ad architetti di sperimentarsi con diversi luoghi. \nL'edificio.\nI resti della distruzione della biblioteca \"Stadbibliotek\" sono stati reintegrati nella struttura costruita nel 1987 dagli architetti Marie-Therese Deutsch e Klaus Drei\u00dfigacker come facciata di un semplice white-cube (cubo-bianco), termine usato per definire uno spazio espositivo neutro. Nel 2003 a causa di un restauro, la sede espositiva si \u00e8 spostato al piano inferiore dello storico palazzo della biblioteca. \u00c8 stato affidato all'artista tedesco Tobias Rehberger, in collaborazione con Olafur Eliasson, la costruzione della nuova sede. Rehberger ha concepito uno spazio mobile dotato di piattaforme e il progetto ha permesso l'inserimento oltre che della galleria, anche degli uffici e di una sala lettura. Dal 2003 lo spazio ha preso il nome di \"Portikus im Leinwandhaus\".\nDall'aprile del 2006 \u00e8 stata costruita una nuova sede su un'isola sul fiume Meno, che attraversa Francoforte, che ha preso il nome \"Neue Portikus\". La struttura \u00e8 stata concepita da Christoph M\u00e4ckler, e ancora una volta Olafur Eliasson ha realizzato un'installazione di luci all'interno della veranda coperta sul tetto del palazzo. \u00c8 un progetto ideato per essere cambiato nell'arco di due, modificando l'aspetto dell'edificio.\nPortikus e Staedelschule.\nDal 2006 la direzione del cosiddetto \"Neue Portikus\" \u00e8 stata affidata al critico e curatore indipendente Daniel Birnbuam. Birnbuam \u00e8 anche direttore dell'Accademia di Belle Arti di Francoforte, lo \"Staedelschule\" e nella sua figura si riassume il rapporto tra il Portikus e l'Accademia. Come curatore Birnbuam \u00e8 interessato a mettere alla prova la figura dell'artista, affidandogli il ruolo non solo di curatore per la propria mostra, ma anche di professore degli studenti dell'accademia creando progetti artistici collettivi."}
{"id": "1837588", "revid": "174925", "url": "https://it.wikipedia.org/wiki?curid=1837588", "title": "Joseph Niepce", "text": ""}
{"id": "1837589", "revid": "287204", "url": "https://it.wikipedia.org/wiki?curid=1837589", "title": "Joseph Nicephore Niepce", "text": ""}
{"id": "1837591", "revid": "287204", "url": "https://it.wikipedia.org/wiki?curid=1837591", "title": "Jefferson Farfan", "text": ""}
{"id": "1837603", "revid": "125470605", "url": "https://it.wikipedia.org/wiki?curid=1837603", "title": "Nazionale di pallavolo femminile della Polonia", "text": "La nazionale di pallavolo femminile della Polonia \u00e8 una squadra europea composta dalle migliori giocatrici di pallavolo della Polonia ed \u00e8 posta sotto l'egida della Federazione pallavolistica della Polonia.\nRosa.\nSegue la rosa delle giocatrici convocate per il campionato europeo 2021."}
{"id": "1837607", "revid": "1488558", "url": "https://it.wikipedia.org/wiki?curid=1837607", "title": "Basso-cantante", "text": "In musica, il termine basso cantante designa una delle diverse tipologie della voce di basso.\n\u00c8 la categoria nella quale rientra gran parte delle voci e dei ruoli di basso, caratterizzata da un fraseggio legato, oltre che da un timbro meno scuro e da una tessitura pi\u00f9 acuta rispetto al basso profondo.\n\u00c8 ben rappresentato da alcune opere di Bellini come \"La sonnambula\", \"Norma\" e \"I puritani\", ma anche da alcune opere di Donizetti come l\"'Anna Bolena\" e la \"Lucia di Lammermoor\", di Verdi e di autori del XVIII secolo come Gluck.\nLa sua linea di canto si muove in una tessitura pi\u00f9 acuta rispetto a quella del basso profondo ma il suo timbro mantiene l'irrinunciabile colore scuro proprio della voce di basso. Il basso cantante necessita della piena efficienza dell'estensione tipica da Fa grave a Fa acuto, che pu\u00f2 facilmente superare. Nel corso della storia dell'opera, questa definizione ha abbracciato tipologie molto diverse: si va dai ruoli d'agilit\u00e0 rossiniani (ad esempio il Podest\u00e0 ne \"La gazza ladra\" o Alidoro ne \"La Cenerentola\"), ai ruoli lirici del teatro francese (Don Quichotte nell'opera omonima di Jules Massenet), fino a quelli drammatici, sia pure con importanti momenti di cantabilit\u00e0, dell'opera verdiana (Filippo II nel \"Don Carlos\" e molti altri). "}
{"id": "1837608", "revid": "156341", "url": "https://it.wikipedia.org/wiki?curid=1837608", "title": "Allenamenti", "text": ""}
{"id": "1837609", "revid": "15756", "url": "https://it.wikipedia.org/wiki?curid=1837609", "title": "Palazzo Smith Mangilli Valmarana", "text": "Il palazzo Smith Mangilli Valmarana \u00e8 un palazzo di Venezia, situato nel sestiere di Cannaregio e affacciato sul Canal Grande, dove confluisce il rio dei Santi Apostoli.\nStoria.\n\u00c8 noto soprattutto per essere stato la residenza del console inglese Joseph Smith, che era stato agente di Canaletto nella vendita dei suoi quadri agli inglesi.\nIl palazzo era in origine un edificio bizantino gotico, ma quando divenne sede dell'ambasciata inglese e residenza dello Smith, fu da quest'ultimo trasformato secondo il gusto dell'epoca: nel 1743 il pittore ed incisore Antonio Visentini disegn\u00f2 la nuova facciata e ne segu\u00ec i lavori, che si protrassero fino al 1751. La nuova facciata arrivava solo fino all'attuale primo piano nobile.\nNel 1784 il palazzo pass\u00f2 in propriet\u00e0 del conte Giuseppe Mangilli, che vi aggiunse i piani sovrastanti ed affid\u00f2 la ridecorazione dell'interno a Giannantonio Selva: questi realizz\u00f2 una lussuosa ed unitaria serie ambienti in stile neoclassico, ancora oggi perfettamente conservato.\nDescrizione.\nIl palazzo neoclassico consta di tre piani con mezzanino e ammezzato nel sottotetto, dove scorre una cornice dentellata.\nIl piano terra ha un portale posto centralmente e sovrastato da timpano.\nI due piani nobili presentano ciascuno quattro monofore rettangolari timpanate disposte regolarmente sulla superficie e divise da coppie di lesene al primo piano, il quale si caratterizza per l'inserimento, al centro, di un'ampia apertura a tutto sesto tra due semicolonne corinzie sostenenti un timpano di dimensioni maggiori."}
{"id": "1837612", "revid": "1543377", "url": "https://it.wikipedia.org/wiki?curid=1837612", "title": "GPL linking exception", "text": "Una GPL linking exception aggiunge una \"speciale eccezione\" alla GNU General Public License (GPL) per creare una nuova licenza modificata.\nLa clausola aggiunta permette al software sotto GPL di essere incluso o di includere (in linguaggio tecnico, \"linked to\" - \"collegato a\") altro software avente licenza non compatibile con la GPL.\nCasi in cui usare l'eccezione.\nQuesta eccezione serve sostanzialmente per due situazioni particolari:\nMolte delle librerie di software libero che usano una \"GPL linking exception\" utilizzano un'eccezione simile, sebbene la formulazione dell'eccezione vari. GNU Guile, le librerie run-time di GNAT, e GNU Classpath sono esempi di software in cui viene usata una \"GPL linking exception\".\nAlcuni software che utilizzano la libreria OpenSSL (GPL-incompatibile), come wget, includono una eccezione alla GPL.\nLe librerie runtime dei compilatori usano spesso questa licenza, per esempio la libreria libgcc nella GNU Compiler Collection utilizza una eccezione molto simile, come anche le librerie del progetto Free Pascal.\nNel 2007, la Sun Microsystems ha pubblicato gran parte del codice delle librerie di classe dei progetti Java Standard Edition e Java Platform, Enterprise Edition sotto la seconda versione della licenza GPL pi\u00f9 la \"Classpath linking exception\", ed utilizz\u00f2 la stessa licenza come una delle licenza possibili per il loro server per le aziende GlassFish. e per la loro IDE NetBeans per Java .\nAnche la versione 3 della LGPL \u00e8 realizzata come un'eccezione della GPL.\nLa Classpath Exception.\nIl progetto GNU Classpath fornisce un esempio di utilizzo della \"GPL linking exception\". La libreria GNU Classpath utilizza la seguente licenza:\nPermessi aggiuntivi a wget.\nIl progetto GNU wget \u00e8 un esempio di come la \"GPL linking exception\" pu\u00f2 essere usata per permettere di collegare librerie non compatibili con la GPL ad un progetto GPL:\nLe Differenze con la GNU Lesser General Public License.\nLa versione 2.1 della GNU Lesser General Public License (LGPL) era una licenza a s\u00e9 stante, mentre la versione 3 \u00e8 basata sulla GPL con la semplice aggiunta di una eccezione, rendendola quindi a tutti gli effetti una \"GPL linking exception\".\nLa formulazione dell'eccezione della LGPL \u00e8 in generale pi\u00f9 articolata per garantire all'utente del prodotto finale pi\u00f9 libert\u00e0. In particolare, \u00e8 possibile collegare il programma a nuove versioni della libreria sotto LGPL, nonch\u00e9 applicare modifiche private, fare reverse-engineering e debugging."}
{"id": "1837613", "revid": "1543377", "url": "https://it.wikipedia.org/wiki?curid=1837613", "title": "Cirro (Siria)", "text": "Cirro (in greco: \u039a\u03cd\u03c1\u03c1\u03bf\u03c2) \u00e8 un'antica citt\u00e0 della Siria settentrionale. Altri nomi con cui \u00e8 conosciuta la citt\u00e0 sono Hagioupolis, Bani Hurri \u0646\u0628\u064a \u062d\u0648\u0631\u064a, Khoros (in arabo \u062d\u0648\u0631\u0648\u0633 \u1e32\u016brus). Le sue rovine si trovano a da Aleppo, al confine con la Turchia; la citt\u00e0 pi\u00f9 vicina () \u00e8 infatti la turca Kilis.\nStoria.\nPeriodo seleucide.\nFu fondata probabilmente da Antigono I Monoftalmo, uno dei Diadochi che dopo la morte di Alessandro Magno aveva preso il controllo dell'Asia Minore. Secondo altre fonti il fondatore sarebbe stato Seleuco I, altro generale di Alessandro Magno che, intorno al 300 a.C. avrebbe individuato questo sito nelle vicinanze del fiume Afrin, affluente dell'Oronte e gli avrebbe dato il nome di Cirro per analogia con l'omonima citt\u00e0 della Macedonia. Doveva costituire una roccaforte a protezione della vicina \"metropolis\" di Antiochia (nella parte nord-est). Entr\u00f2 a far parte del regno d'Armenia al tempo di Tigrane II (prima met\u00e0 del I secolo a.C.).\nPeriodo romano.\nCon la conquista della Siria da parte di Pompeo nel 64 a.C., Cirro fu annessa all'Impero romano, divenendo centro amministrativo, militare e commerciale sulla strada tra Antiochia e l'Eufrate. Al tempo della crisi partica che vide Germanico inviato dal padre adottivo, Tiberio, in Oriente per trovare una soluzione con il potente e vicino regno arsacide, proprio a \"Cyrrhus\" (fortezza legionaria della X \"Fretensis\") si incontrarono il figlio adottivo e l'allora governatore di Siria, Gneo Calpurnio Pisone. Fu visitata dagli imperatori Traiano e Caracalla durante le loro campagne militari contro i Parti del II e III secolo.\nQui nacque l'usurpatore al trono dell'imperatore romano Marco Aurelio, Avidio Cassio, il quale nel 175 pens\u00f2 di ottenere la porpora imperiale grazie alle armate del fronte orientale. Poco dopo cadde ucciso per mano di un suo stesso centurione, che cos\u00ec scongiur\u00f2 una nuova guerra civile. La citt\u00e0 con la divisione tetrarchica, divenne capitale della nuova provincia della \"Eufratensis\". Fu quindi conquistata dalle armate sasanidi di Sapore I nel 252/253.\nNelle immediate vicinanze di Cirro morirono i Santi Cosma e Damiano, i cui corpi, dopo il martirio (avvenuto nel 283), vennero riportati nella citt\u00e0 e custoditi in quella che pi\u00f9 tardi diverr\u00e0 una Basilica. A seguito di questo avvenimento alla citt\u00e0 di Cirro venne dato il nome di \"Hagioupolis\" (citt\u00e0 dei santi).\nFu sede episcopale suffraganea di Hierapolis Bambyce e il vescovo pi\u00f9 celebre fu Teodoreto di Cirro (Antiochia, 393 Cirro, 457 circa) i cui scritti testimoniano che all'epoca la diocesi conteneva pi\u00f9 di 800 chiese. Teodoreto fece costruire argini sulle sponde dell'Oronte, contribuendo a migliorare la qualit\u00e0 di vita degli abitanti della citt\u00e0.\nPeriodo bizantino ed arabo.\nNel VI secolo la citt\u00e0 fu restaurata e fortificata da Giustiniano, e nell'epoca bizantina fu importante soprattutto come piazzaforte. Nel 637 fu presa dagli Arabi e nell'XI secolo fu teatro di scontri armati durante la prima Crociata. Nel 1150 fu riconquistata da Nur-ed-din e cominci\u00f2 il suo rapido declino, quasi scomparendo gi\u00e0 nel XII secolo.\nArcheologia del sito.\nOggi rimangono sufficienti resti archeologici. La forma della citt\u00e0 era di tipo triangolare, lungo le rive del fiume affluente dell'Oronte. Esistono ancora resti delle antiche mura (ricostruite al tempo dell'Imperatore bizantino, Giustiniano I), dell'acropoli e di un piccolo forte romano (delle dimensioni di circa 1 ettaro, che doveva trovarsi nei pressi dell'antica fortezza legionaria). Il monumento meglio conservato \u00e8 invece un ampio teatro romano del II secolo (uno dei pi\u00f9 grandi dell'intero Impero romano con i suoi 115 metri di diametro). \nA tutto ci\u00f2 si aggiunga una lunga via porticata di ben 800 metri, che divideva in due la citt\u00e0. Alla fine poi del \"cardo maximus\" vie era poi un propileo, mentre all'interno ed esterno della citt\u00e0 sono state trovate numerose chiese cristiane, una delle quali sembra fosse un mausoleo a forma esagonale con un tetto a forma di piramide (appartenente forse ad un centurione romano del tardo II secolo)."}
{"id": "1837614", "revid": "181699", "url": "https://it.wikipedia.org/wiki?curid=1837614", "title": "Sigismondo De Magistris", "text": "Biografia.\nIl pittore \u00e8 conosciuto per una serie di lavori firmati e datati in cui di dichiara \u201cde Como\u201d. \nFiglio di Giovanni Andrea De Magistris e nipote di Gian Antonio detto Gentilino, non si conoscono le sue date di nascita e di morte. Sia il padre che lo zio furono pittori; Sigismondo si form\u00f2 nella bottega paterna, ma \u00e8 verosimile che fin\u00ec il suo apprendistato presso un altro pittore, forse Alvise De Donati, valido pittore autore nel 1513 della \"Madonna col Bambino tra i Santi Bernardo e Defendente\" conservata a Sondrio nel Museo Valtellinese di Storia e Arte, fratello dei rinomati intagliatori Giovanni Pietro e Giovanni Ambrogio De Donati.\nNei primi anni '30 collabora con Ambrogio Arcimboldi, mentre dal 1534 si trasferir\u00e0 in zona lariana.\nL'8 giugno 1534 infatti De Magistris acquist\u00f2 in parrocchia di S. Donnino a Como una casa appartenuta ad Alvise De Donati .\nLa morte dell'artista si colloca dopo il 1548.\nOpere.\nLe opere che ci sono giunte e che sono state certamente eseguite dall'artista spaziano dal 1515 al 1541 e sono costituite prevalentemente da affreschi situati nel territorio della diocesi di Como. \nIl suo catalogo si apre nel 1515 con le \"Storie della Vergine, Santi e Profeti\" della chiesa di Santa Maria del Carmine a Montagna in Valtellina; il ciclo \u00e8 firmato e datato.\nIn Valtellina troviamo le \"Storie del Battista\" nella chiesa di San Giovanni di Bioggio a Mello, dipinte nel 1522.\nLe opere conosciute successive si trovano tutte lungo le sponde del Lario. \nNel 1526 firma il ciclo nella chiesa di San Miro sopra Sorico.\nGli affreschi nell'abside della chiesa di Santa Croce a Naro, sopra Gravedona, sono datati 1529. Anche il padre, Giovanni Andrea partecipa all'esecuzione di queste decorazioni, firmandosi. \nL'attivit\u00e0 dell'artista in et\u00e0 pi\u00f9 matura \u00e8 costituita dal \"Battesimo di Cristo\" nell'oratorio della famiglia Serpotti a Varenna e da un affresco, giunto frammentario, del 1541 in Santa Maria a Rezzonico.\nA quest'epoca va aggiunta l'importante decorazione firmata, con \"Episodi della vita di Maria\", sulla parete sinistra della chiesa di San Pietro in Garzeno, in valle Albano. Nella stessa valle, anche la parrocchiale di Germasino ospita un'opera di Sigismondo: una \"Madonna col Bambino e i santi Donati e Clemente\", collocata in una lunetta che sormonta il portale d'ingresso\"\".\nIn lui convivono rimandi alla cultura milanese del tardo Quattrocento, quindi Montorfano, Leonardo e Zenale, probabilmente recepiti attraverso il De Donati; inoltre utilizza ampiamente le stampe d\u00fcreriane, nel caso del ciclo di Montagna in Valtellina usa le xilografia della \"Vita della Vergine\" del 1511. \ntra le ultime opere il ciclo di San Pietro a Garzeno con \"Storie dell'infanzia di Cristo, Apostoli e Santi\", in cui si assesta su moduli luineschi e gaudenziani."}
{"id": "1837616", "revid": "729019", "url": "https://it.wikipedia.org/wiki?curid=1837616", "title": "Ferrovia Orbetello-Porto Santo Stefano", "text": "La ferrovia Orbetello-Porto Santo Stefano, chiamata anche \"ferrovia dell'Argentario\", era una linea ferroviaria dismessa che collegava Orbetello Scalo a Porto Santo Stefano, sulla costa nord-occidentale del Monte Argentario.\nStoria.\nLa realizzazione della ferrovia Orbetello-Porto Santo Stefano fu promossa dalla \"Societ\u00e0 Nazionale Ferrovie e Tramvie\" (SNFT), una societ\u00e0 nata in Emilia-Romagna sul finire dell'Ottocento che stava cercando di estendere il suo raggio d'azione in Toscana. Nel 1906 la SNFT present\u00f2 il progetto della ferrovia che prevedeva il collegamento della stazione di Orbetello, sulla ferrovia Tirrenica gestita dalle \"Ferrovie dello Stato\", con il centro abitato di Porto Santo Stefano. Nelle intenzioni della SNFT la ferrovia avrebbe dovuto proseguire ben oltre Orbetello ed estendersi in direzione di Orvieto e Foligno fino a connettersi ad Ancona, realizzando di fatto un ambizioso collegamento transappenninico fra il Mar Tirreno e il Mar Adriatico; alla fine, tuttavia, tale progetto rimase sulla carta e solo il tratto compreso fra Porto Santo Stefano e Orbetello vide effettivamente la luce.\nOttenuta l'autorizzazione alla costruzione della strada ferrata, la SNFT port\u00f2 a compimento i lavori di realizzazione del binario della ferrovia dell'Argentario in circa due anni, fra il 1911 e il 1913, nonostante le notevoli difficolt\u00e0 incontrate nell'attraversamento della laguna di Orbetello. L'inaugurazione della linea si tenne il 17 dicembre 1913, ma solo tre anni dopo fu possibile attestare le corse presso la stazione FS di Orbetello: fino ad allora la linea rimase disconnessa dalla ferrovia Tirrenica e aveva il proprio capolinea presso una stazione provvisoria in localit\u00e0 Orbetello Scalo, poi declassata a scalo merci. Nel 1914 fu intanto attivato un raccordo merci a scartamento ridotto che si diramava dalla ferrovia all'altezza della stazione di Terrarossa, realizzato per servire le vicine miniere di pirite del Monte Argentario.\nLa prima guerra mondiale port\u00f2 benefici alla ferrovia in termini di traffico sia di merci che di passeggeri. La Croce Rossa aveva infatti aperto un ospedale dedicato ai feriti di guerra proprio a Porto Santo Stefano e, per raggiungerlo, faceva ampio utilizzo del treno. Allo stesso tempo un importante stabilimento chimico situato nei pressi del capolinea di Orbetello si serviva della ferrovia per movimentare i propri prodotti verso Porto Santo Stefano. La seconda guerra mondiale, tuttavia, caus\u00f2 danni di vaste proporzioni alla linea, che fu interrotta e ripristinata pi\u00f9 volte sino alla definitiva chiusura, avvenuta a seguito dei bombardamenti alleati del marzo 1944, che danneggiarono pesantemente la ferrovia sia a Porto Santo Stefano che a Orbetello. La SNFT sopper\u00ec all'interruzione del servizio ferroviario con l'attivazione di un servizio di autobus e, a guerra conclusa, chiese la ricostruzione della linea, che per\u00f2 fu giudicata sconveniente e non fu autorizzata.\nSi torn\u00f2 a parlare della ricostruzione della ferrovia dell'Argentario negli anni settanta, quando la Regione Toscana e la Provincia di Grosseto approntarono un progetto di ripristino della linea, stavolta a trazione elettrica, volto a potenziare la viabilit\u00e0 della zona del Monte Argentario a beneficio di turismo e commercio. In un primo tempo il progetto sembr\u00f2 destinato a concretizzarsi, al punto che nel capolinea di Porto Santo Stefano furono posate le prime rotaie in vista dell'imminente riapertura della ferrovia, ma nel 1982 il Ministero dei Trasporti blocc\u00f2 la riattivazione della linea, ritenendo che il traffico su di essa non sarebbe stato abbastanza sostenuto da giustificare l'investimento.\nCaratteristiche.\nLunga in totale 13 chilometri, la linea si originava dal binario della ferrovia Tirrenica, che abbandonava in direzione di Roma subito dopo la stazione di Orbetello. Dirigendosi verso ovest, la linea lambiva il centro storico orbetellano e oltrepassava la laguna sulla Diga Leopoldina, fiancheggiando l'attuale strada provinciale 161. Giunto ai piedi del Monte Argentario, il binario proseguiva a nord del promontorio assecondando l'andamento del litorale tirrenico, superava diverse gallerie e raggiungeva infine il capolinea di Porto Santo Stefano. Queste gallerie, insieme ad un tratto in trincea in prossimit\u00e0 di Porto Santo Stefano, furono scavate direttamente nella roccia e sono tutt'oggi in buona parte riconoscibili. Dopo la sua dismissione il tragitto della ferrovia \u00e8 stato in parte inglobato dalle strade urbane e in parte utilizzato come percorso ciclopedonale. Le tratte trasformate in ciclovia, compresi i percorsi in galleria, saranno inglobate nella futura Ciclovia Tirrenica costituendo uno dei due punti estremi della ciclovia trasversale Tirreno-Adriatico."}
{"id": "1837622", "revid": "125294590", "url": "https://it.wikipedia.org/wiki?curid=1837622", "title": "Heinrich von Vietinghoff", "text": "Di nobili natali, partecip\u00f2 al primo conflitto mondiale distinguendosi positivamente e prosegu\u00ec la carriera militare anche dopo la sconfitta della Germania. Al comando di una divisione corazzata ebbe parte attiva nell'attacco alla Polonia il 1\u00ba settembre 1939, atto scatenante la seconda guerra mondiale; posto a capo di un corpo corazzato, combatt\u00e9 in Russia fino al 1942 e dall'anno successivo s'impegn\u00f2 per frenare l'avanzata Alleata su per l'Italia, guidando la 10\u00aa armata tedesca e il Gruppo d'armate C. Dopo la firma della resa nel maggio 1945, si ritir\u00f2 a vita privata e mor\u00ec nel 1952.\nBiografia.\nGiovinezza e prima guerra mondiale.\nHeinrich von Vietinghoff nasce a Magonza all'inizio del dicembre 1887 da Hans-Hermann von Vietinghoff, arruolato nell'esercito imperiale tedesco e futuro tenente generale d'artiglieria, e dalla contessa Leona von Schmettow (1861-1942): la famiglia von Vietinghoff rappresentava il ramo collaterale degli Scheel, originari della Westfalia e con parentele in diverse altri nazioni dell'Europa settentrionale. Il giovane Heinrich crebbe in un ambiente vicino al mondo militare e sollecitato dai genitori a intraprendere la via delle armi, tanto che si arruol\u00f2 nell'esercito nel 1902 a soli quindici anni, mentendo sulla sua reale et\u00e0. Il 6 marzo 1906 ricevette la sua prima promozione divenendo sergente cadetto. Dopo neppure un anno, il 27 gennaio 1907, ebbe il grado di sottotenente. Nell'agosto 1914 scoppi\u00f2 la prima guerra mondiale alla quale von Vietinghoff partecip\u00f2, guadagnandosi prima della fine dell'anno la Croce di Ferro di I e II classe; in seguito il 24 giugno 1915 fu promosso capitano, grado con il quale combatt\u00e9 il resto del conflitto. Rimasto ferito nel 1918, fu decorato con il Distintivo del ferito in Nero. \nIl periodo interbellico.\nNel 1919 la sconfitta Germania sottoscrisse l'oneroso Trattato di Versailles che limitava la forza di terra massima schierabile; von Vietinghoff fu incluso nel ristretto numero di ufficiali che poterono rimanere nella neonata Reichswehr. Il 1\u00ba marzo 1926 divenne maggiore e a questa nomina ne seguirono diverse altre durante gli anni trenta. Fu tenente colonnello dal 1\u00ba febbraio 1931 e colonnello dal 1\u00ba aprile 1933. Nel periodo 1934-1935 ricopr\u00ec il ruolo di Capo della sezione Difesa nazionale nel Ministero della Guerra e dal 1935 fu l'ufficiale comandante della 1\u00aa brigata fucilieri; Il 1\u00ba aprile 1936 ricevette la nomina a maggior generale e, dopo aver raggiunto il grado di tenente generale il 1\u00ba marzo 1938, von Vietinghoff venne posto a capo della 5. Panzer-Division il 24 novembre di quell'anno.\nLa seconda guerra mondiale.\nA capo di tale divisione e agli ordini del generale Wilhelm Ritter von Leeb, Vietinghoff partecip\u00f2 alla campagna di Polonia. Dopo la vittoriosa conclusione dell'operazione fu il comandante del XIII Korps fino a met\u00e0 del 1940: non ebbe alcuna parte nella susseguente campagna di Francia, ma il 1\u00ba giugno 1940 ottenne la promozione a \"General der Panzertruppe\" e dal 24 giugno pot\u00e9 fregiarsi dell'ambita Croce di Cavaliere della Croce di Ferro. Elevato lo stesso anno al comando del XXXXVI Panzerkorps, Vietinghoff lo condusse vittoriosamente dapprima durante la travolgente invasione della Jugoslavia e poi, inserito nel Panzergruppe 2 capitanato da Heinz Guderian (parte del Gruppo d'armate Centro del feldmaresciallo Fedor von Bock), lo guid\u00f2 nel corso della cruciale Operazione Barbarossa. , in questo periodo il generale rimase coinvolto in un incidente stradale che gli guadagn\u00f2 il soprannome \"Panzerknacker\", datogli dalla truppa.\nVietinghoff rimase sul fronte orientale fin verso la fine del 1942 - ottenendo anche, ad aprile, la Croce in Oro tedesca - quando nel dicembre di quell'anno fu trasferito al comando della 15\u00aa armata, di stanza in Francia con quartier generale a Tourcoing. Ad agosto venne nuovamente riassegnato, questa volta alla guida della 10\u00aa armata: creata il 15 del mese con unit\u00e0 discese in Italia nel quadro dell'operazione Achse e con quelle sfuggite dalla Sicilia, era un complesso di forze appositamente formato per impedire attacchi anfibi Alleati, di cui la ricognizione aveva dato prove consistenti. Vietinghoff si oppose allo sbarco degli Alleati a Salerno la sera dell'8 settembre 1943, non riuscendo per\u00f2 ad avere la meglio a causa della preponderanza navale ed aerea degli avversari; la notte del 17 settembre ordin\u00f2 la ritirata e predispose una linea di difesa 35 chilometri pi\u00f9 a nord, sul fiume Volturno. Contese poi alla 5\u00aa armata statunitense di Mark Wayne Clark, secondo le istruzioni del suo superiore Albert Kesselring, il possesso del territorio italiano palmo a palmo e ferm\u00f2 l'avanzata alleata a Cassino grazie alla Linea Gustav; questi eccellenti risultati gli valsero l'aggiunta delle Fronde di Quercia alla Croce di Cavaliere. Vietinghoff fece dunque ritorno in Germania e ricevette la decorazione il 16 aprile 1944 da Hitler in persona, la numero 456 a essere elargita; si trattenne in patria fino a met\u00e0 maggio, quando gli anglo-statunitensi lanciarono una massiccia offensiva contro la Linea, che fu sfondata il 18 maggio. Il 25 ottobre 1944, con gli Alleati a ridosso della Linea Gotica, successe brevemente a Kesselring, ricoverato in ospedale a seguito di un incidente; nel gennaio 1945 venne inviato sul fronte orientale, assumendo il comando del Gruppo d'armate \"Curlandia\". Dopo circa due mesi, il 23 marzo 1945, fu di nuovo in Italia e divenne il comandante dell'Gruppo d'armate C, comprendente anche la 10\u00aa armata.\nFu in questa veste che von Vietinghoff si arrese alle potenze Alleate e il 29 aprile 1945 firm\u00f2 la resa delle sue forze presso Caserta. Il \"cessate il fuoco\" divenne operativo alle ore 18 del 2 maggio.\nUltimi anni.\nNell'occasione venne arrestato e tenuto in prigionia nel campo speciale numero 11 di Bolzano fino al 23 maggio 1946, quando venne rilasciato.\nHeinrich von Vietinghoff mor\u00ec pochi anni dopo a Pfronten il 23 febbraio 1952, all'et\u00e0 di 64 anni."}
{"id": "1837623", "revid": "287204", "url": "https://it.wikipedia.org/wiki?curid=1837623", "title": "Cronoscalata San Gregorio-Burcei", "text": "La San Gregorio-Burcei \u00e8 una cronoscalata automobilistica. Si svolge lungo i tornanti della Strada statale 125 Orientale Sarda con partenza al km 26 (in localit\u00e0 San Gregorio, frazione di Sinnai, in provincia di Cagliari) e arrivo nei pressi della pineta che si affaccia sul comune di Burcei (CA) che ospita la manifestazione. \nStoria.\nGi\u00e0 nel 1949 una gara eliminatoria valida per la terza edizione del \"Volante d\u2019Argento\", campionato nazionale di velocit\u00e0 in salita organizzato dall'Automobile Club d'Italia, si disput\u00f2 lungo un percorso che da Quartu Sant'Elena risaliva i tornanti della SS 125, battezzata per l'occasione come \"Quartu-Campuomu\".\nLa prima edizione vera e propria della San Gregorio-Burcei si svolse nel 1950 con il nome di \"Corongiu-Campuomu\", ed \u00e8 pertanto la gara di velocit\u00e0 in salita pi\u00f9 antica a essersi svolta in Sardegna e si \u00e8 corsa regolarmente sino al 1983 per poi essere interrotta e ripresa nel 2003. Anche il percorso di gara ha subito negli anni sostanziali variazioni: si \u00e8 partiti dai 4\u00a0km della Corongiu-Campuomu per poi passare agli oltre 11 della classica San Gregorio-Burcei e dal 2004 \u00e8 stata ridotta a km 7,223.\nDall'edizione 2004 la partenza \u00e8 stata fissata al km 26 della SS 125 e l'arrivo al km 3,100 della SP 21.\nLa manifestazione del 2012, l'ultima disputatasi, ha visto trionfare per la prima volta in carriera Antonio Lasia, figlio di Franco, gi\u00e0 vincitore della corsa nel 2006 e nel 2010."}
{"id": "1837625", "revid": "104458", "url": "https://it.wikipedia.org/wiki?curid=1837625", "title": "Stefanie Schuster", "text": "Biografia.\nLa Schuster, originaria di Riezlern in Kleinwalsertal, ottenne il primo piazzamento in Coppa del Mondo l'8 agosto 1989 a Las Le\u00f1as in discesa libera (12\u00aa). Nel 1993 partecip\u00f2 per la prima volta ai Campionati mondiali e nella rassegna iridata di Morioka 1993 si classific\u00f2 19\u00aa nella discesa libera, 17\u00aa nel supergigante e 6\u00aa nella combinata; nel 1994 esord\u00ec invece ai Giochi olimpici invernali e a si piazz\u00f2 30\u00aa nel supergigante.\nL'11 gennaio 1997 conquist\u00f2 il primo dei suoi tre podi in Coppa del Mondo, arrivando 3\u00aa nella discesa libera di Bad Kleinkirchheim, e ai successivi Mondiali di Sestriere 1997 la sciatrice austriaca si classific\u00f2 13\u00aa nella discesa libera, 19\u00aa nel supergigante e non complet\u00f2 lo slalom gigante; l'anno dopo ai XVIII Giochi olimpici invernali di , sua ultima presenza olimpica, fu 15\u00aa nella discesa libera, 9\u00aa nel supergigante, 15\u00aa nello slalom gigante e 4\u00aa nella combinata.\nAi Mondiali di Vail/Beaver Creek 1999 conquist\u00f2 la medaglia di bronzo nella discesa libera, dietro alle connazionali Renate G\u00f6tschl e Michaela Dorfmeister, e a quelli di Sankt Anton am Arlberg del 2001, sua ultima presenza iridata, fu 6\u00aa nella combinata. In Coppa del Mondo conquist\u00f2 l'ultimo podio il 22 dicembre 2001 a Sankt Moritz in supergigante (3\u00aa) e prese per l'ultima volta il via il 7 marzo 2002 ad Altenmarkt-Zauchensee nella medesima specialit\u00e0 (5\u00aa), ultima gara della sua carriera.\nPalamer\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "1837633", "revid": "123973511", "url": "https://it.wikipedia.org/wiki?curid=1837633", "title": "Confartigianato", "text": "Confartigianato Imprese \u00e8 la pi\u00f9 rappresentativa organizzazione italiana dell'artigianato e della micro e piccola impresa. Fondata nel 1946 da Manlio Germozzi, Confartigianato rappresenta pi\u00f9 di 700.000 imprenditori associati. Ha sede a Roma, in Via di San Giovanni in Laterano 152, con un ufficio distaccato a Bruxelles.\nObiettivo dell'attivit\u00e0 di Confartigianato Imprese \u00e8 la \u00abrappresentanza delle imprese artigiane, delle micro, piccole e medie imprese, secondo l'accezione europea, dei settori industriali, commerciali e dei servizi, nonch\u00e9 di tutte le forme del lavoro autonomo, indipendente e cooperativo, aderenti alle Associazioni territoriali che la costituiscono. La rappresentanza della Confederazione si estende alle forme di lavoro parasubordinato ed ai pensionati\u00bb, rappresentati, questi ultimi, dall'Associazione Nazionale Anziani e Pensionati di Confartigianato (ANAP).\nMembro fondatore di SMEunited (precedentemente nota come UEAPME), l\"'Unione europea dell'artigianato e delle piccole e medie imprese\", Confartigianato rappresenta a livello europeo la pi\u00f9 vasta rete di servizi ed assistenza alle PMI.\nL'attivit\u00e0 di rappresentanza.\n\u00abL'azione politica, sindacale ed organizzativa di Confartigianato Imprese pone al centro l'impresa artigiana e, a partire dall'ascolto dei suoi bisogni e delle sue istanze politiche ed economiche, \u00e8 finalizzata ad individuare, programmare e gestire, nelle sue singole articolazioni [...], azioni generali e specifiche dirette ad accrescere il valore aggiunto dell'impresa, la sua dignit\u00e0 politica, le sue relazioni economiche, associative, sindacali ed istituzionali\u00bb.\nLa struttura.\nIl Sistema Confartigianato Imprese \u00e8 radicato sul territorio italiano grazie ad una struttura composta da 109 Associazioni provinciali, con 1.215 sportelli territoriali, 21 Federazioni regionali ed oltre 10.700 collaboratori in tutta Italia.\nIl 3 dicembre 2020, l'Assemblea dei delegati ha eletto per acclamazione Marco Granelli alla Presidenza di Confartigianato Imprese per il quadriennio 2020-2024, Vincenzo Mamoli \u00e8 il Segretario generale.\nPer la rappresentanza delle PMI associate, Confartigianato ha creato 12 Federazioni di categoria, che rappresentano 44 gruppi di mestiere e 870 settori d'attivit\u00e0 imprenditoriale.\nLa storia.\nLa Camera di Commercio di Roma, tra il 22 ed il 24 settembre 1946, ospita il 1\u00ba Congresso della neonata Confederazione Generale dell'Artigianato Italiano (CGAI), che associa 70 organizzazioni. Manlio Germozzi, fondatore della Confederazione, viene nominato Segretario generale.\n\u00abDa allora\u00bb - ricordava Germozzi - \u00abcominciai a girare l'Italia in lungo e largo per ritrovare i vecchi amici nelle varie Federazioni artigiane [...] Fu un periodo intenso, avventuroso, ricco di emozioni [...] La situazione era molto difficile, mancavano i beni di prima necessit\u00e0. Fu in quel periodo che cominciai a lavorare per inserire anche l'artigianato nel piano di aiuti\u00bb.\nIl 28 febbraio 1955 nasce la Confederazione Generale Italiana dell'Artigianato (CGIA), che associava 7 federazioni regionali, 82 provinciali, 12 mandamentali, 19 di categoria.\nIl 14 giugno 2006, la Confederazione assume l'attuale denominazione di Confartigianato Imprese.\nAncora oggi, alcune associazioni territoriali aderenti a Confartigianato Imprese mantengono la vecchia denominazione di CGIA provinciale.\nLa CGIA di Mestre cura un ufficio studi che pubblica ricerche a tema economico e sociale a intervalli regolari, partecipando a trasmissioni RAI, Mediaset e LA7 ed offrendo contributi ai media nazionali."}
{"id": "1837634", "revid": "179980", "url": "https://it.wikipedia.org/wiki?curid=1837634", "title": "Ali Mohammed Karimi", "text": ""}
{"id": "1837635", "revid": "287204", "url": "https://it.wikipedia.org/wiki?curid=1837635", "title": "Stretcher match", "text": ""}
{"id": "1837641", "revid": "1544245", "url": "https://it.wikipedia.org/wiki?curid=1837641", "title": "Pia\u021ba Unirii", "text": "Pia\u021ba Unirii \u00e8 una piazza storica di Timi\u0219oara, in Romania.\nChiamata inizialmente Hauptplatz, poi Domplatz e infine Pia\u021ba Losonczy, in onore del generale ungherese Stefan Losonczy, il nome attuale le fu affibbiato nel 1919 quando dopo un plebiscito a cui presero parte pi\u00f9 di 40 000 persone si vot\u00f2 per l'unione tra il Banato e la Romania,\nTra i monumenti principali si annoverano: la Cattedrale di San Giorgio, il Museo d'arte, la Cattedrale dell'Ascensione e la Casa Br\u00fcck."}
{"id": "1837650", "revid": "154893", "url": "https://it.wikipedia.org/wiki?curid=1837650", "title": "G. Thompson", "text": ""}
{"id": "1837659", "revid": "599013", "url": "https://it.wikipedia.org/wiki?curid=1837659", "title": "Andrius Veli\u010dka", "text": ""}
{"id": "1837664", "revid": "287204", "url": "https://it.wikipedia.org/wiki?curid=1837664", "title": "NGC 6050", "text": "NGC 6050A/B \u00e8 una coppia di galassie interagenti nella costellazione di Ercole.\nSi trovano all'interno di un ammasso di galassie noto come Ammasso di galassie di Ercole (Abell 2151), di cui queste due galassie costituiscono la parte centrale; entrambe le galassie si mostrano quasi di faccia e possiedono forma e dimensioni simili. La coppia fu scoperta alla fine dell'Ottocento da Lewis Swift; la distanza \u00e8 stimata sui 450 milioni di anni luce da noi."}
{"id": "1837668", "revid": "599013", "url": "https://it.wikipedia.org/wiki?curid=1837668", "title": "Neil Alexander", "text": ""}
{"id": "1837670", "revid": "123468786", "url": "https://it.wikipedia.org/wiki?curid=1837670", "title": "Appunti partigiani 1944-1945", "text": "Appunti partigiani 1944-1945 \u00e8 un romanzo incompiuto di Beppe Fenoglio pubblicato postumo nel 1994.\nStoria.\nIl manoscritto autografo, scritto a penna, fu scoperto a trent'anni dalla morte di Fenoglio. Esso consiste in quattro blocchetti di carta intestata sui registri di conto della macelleria del padre (\"Macelleria Fenoglio Amilcare\") con la suddivisione prestampata per i conti del negozio (data, carne, chilo, etti, prezzo). Il titolo \u00e8 autografo: l'indicazione \"1944-1945\" non indica probabilmente il periodo della stesura degli appunti, ma quello in cui erano avvenuti gli episodi narrati. In realt\u00e0 la narrazione si interrompe il 23 dicembre 1944.\nFenoglio stesso aveva scritto sulla prima pagina una dedica \"A tutti i partigiani d'Italia, \"morti e vivi\"\".\nSecondo il curatore, l'abbozzo sarebbe tra i primissimi testi composti da Fenoglio, a ridosso della fine della guerra partigiana, intorno al 1946. Lo stile \u00e8 pi\u00f9 immediato, e a tratti pi\u00f9 ingenuo, di quello tipico dell'autore; mancano del tutto gli anglismi che sono quasi un marchio di fabbrica di altri suoi appunti.\nVenne pubblicato a cura di Lorenzo Mondo. Il testo ha un carattere manifestamente autobiografico (il protagonista si chiama \"Beppe\") e contiene riferimenti a episodi e personaggi ricorrenti in altre opere narrative di Fenoglio (\"Il partigiano Johnny\", \"I ventitr\u00e9 giorni della citt\u00e0 di Alba\", \"Una questione privata\").\nTrama.\nGli appunti narrano la vita quotidiana del partigiano badogliano Beppe, giovane studente universitario gi\u00e0 arruolato nell'esercito, durante l'autunno-inverno 1944 trascorso nelle Langhe. L'esperienza effimera della Repubblica di Alba \u00e8 gi\u00e0 terminata: i partigiani, che si stanno preparando a un duro inverno, subiscono due pesanti operazioni di rastrellamento da parte di tedeschi e repubblichini, al termine delle quali questi ultimi sembrano ormai avere il controllo del territorio.\nNello stesso periodo, Beppe (che non ha un nome di battaglia, siccome tutti lo conoscono) assiste all'esecuzione di spie e ladri da parte dei partigiani; conosce una ragazza (Anna Maria) che lo distoglie in parte dall'amore per una \"bellissima\" che non gli d\u00e0 speranze; ha un rapporto assai pi\u00f9 prosastico con una staffetta (Claudia).\nIn un giorno di dicembre particolarmente nebbioso, Beppe e l'amico Picc\u00e0rd (chiamato cos\u00ec per il casco di aviatore) sfuggono quasi per caso a un rastrellamento in cui viene fatto prigioniero il fratello di Picc\u00e0rd, Cervellino (chiamato anche Ettore, come il personaggio del \"Partigiano Johnny\"). Picc\u00e0rd decide di scendere ad Alba a consegnarsi, nella speranza di alleviare la sorte del fratello. La narrazione si interrompe mentre Beppe sta cercando il suo comandante, Cosmo, a Neive."}
{"id": "1837671", "revid": "123082175", "url": "https://it.wikipedia.org/wiki?curid=1837671", "title": "Ritratto di Maria Antonietta e i suoi figli", "text": "Maria Antonietta e i suoi figli \u00e8 un dipinto ad olio su tela della pittrice francese \u00c9lisabeth Vig\u00e9e Le Brun, realizzato nel 1787. Destinato originariamente a decorare il Salone di Marte, seconda sala del \"Grand appartement du roi\", nella reggia di Versailles, \u00e8 oggi conservato nell'\"antichambre du grand couvert\", seconda sala del \"Grand appartement de la reine\", destinata al tempo di Maria Antonietta ai pranzi ufficiali della famiglia reale.\nStoria e descrizione.\nNel 1785 lo scandalo della collana aveva completamente distrutto la reputazione, gi\u00e0 molto precaria, della regina di Francia Maria Antonietta, vista con disgusto dal suo popolo come la straniera che svuotava le casse dello Stato per capricci inimmaginabili. Per questo motivo la regina commission\u00f2 alla sua pittrice ufficiale, \u00c9lisabeth Vig\u00e9e Le Brun, un ritratto di Stato che la rappresentasse per quello che era realmente: la devota madre dei suoi figli. Il dipinto fu ordinato nel 1785 dal conte d'Angiviller, sovrintendente alle arti, e l'esecuzione inizi\u00f2 nel luglio del 1786, a pochi giorni dalla nascita della quarta ed ultima figlia della regina, Sofia. Madame Vig\u00e9e Le Brun ritir\u00f2 gli accessori e i vestiti dal guardaroba regale a luglio, e li riconsegn\u00f2 un anno dopo a ritratto terminato.\n\u00c9lisabeth Vig\u00e9e Le Brun si ispir\u00f2 nella composizione a Raffaello, inoltre chiese consiglio al collega David, che le disse di rifarsi alle Sacre Famiglie del tardo Rinascimento. Particolarmente studiato fu l'abbigliamento della regina: Maria Antonietta indossa un tipo di abito sobrio, che aveva iniziato ad adottare dopo lo scandalo della collana in sostituzione ai graziosi abiti di mussolina e ai cappelli di paglia, che le erano costati feroci critiche. Il regale abito in velluto rosso \u00e8 contornato da un bordo di pelliccia nera, mentre il seno matronale \u00e8 messo in risalto da un pizzo bianco. Gli stessi colori, simboli tradizionali della regalit\u00e0, sono ripresi anche nel copricapo. Intenzionalmente, la regina non indossa una collana, mentre porta un paio di orecchini a goccia che preligeva particolarmente, perch\u00e9 mettevano in risalto il collo greco.Pur volendo mettere in evidenza la figura materna di Maria Antonietta, il ritratto non poteva esimersi dal mostrare anche la sua augusta posizione sociale: sul mobile in alto a destra si pu\u00f2 intravedere la corona del re di Francia, mentre sul lato sinistro della composizione spicca la Galleria degli Specchi, cuore della monarchia francese.\nLa figlia primogenita, Maria Teresa Carlotta, si protende affettuosamente verso la madre, che tra le braccia tiene il paffuto Luigi Carlo. Il delfino di Francia, Luigi Giuseppe, indica la culla della sorellina. Quest'ultima, Sofia Elena Beatrice, doveva inizialmente essere presente nella composizione, ma mor\u00ec di tubercolosi durante la realizzazione del dipinto, il 19 giugno 1787, a nemmeno un anno di vita. Madame Vig\u00e9e Le Brun, gi\u00e0 in ritardo con la consegna, dovette posticipare la presentazione del dipinto, per togliere la bambina.\nIl ritratto fu molto lodato per l'ottima somiglianza, ma non ebbe il successo sperato. Avrebbe dovuto essere ufficialmente presentato all'Acad\u00e9mie Royale ad agosto, ma si evit\u00f2 di farlo perch\u00e9 l'impopolarit\u00e0 della regina era molto aumentata, e c'era il rischio di dimostrazioni. Al \"Salon\" rimase la cornice vuota, sulla quale qualcuno attacc\u00f2 un bigliettino con la scritta \u00abGuardate il Deficit!\u00bb, in riferimento al nuovo soprannome dato alla regina, \"Madame Deficit\". In seguito, il ritratto fu esposto nel \"Salon de Mars\", a Versailles, dove rimase sino al 4 giugno 1789, data della morte del delfino. Maria Antonietta, che gi\u00e0 aveva perduto la figlia due anni prima, non riusciva a trattenere le lacrime di fronte alla visione del primogenito morto, che ne indicava la culla vuota.\nLa regina piangeva ogni volta che vedeva questo quadro.\nCopie.\nAustria.\nIl 7 maggio del 1908, uniti dalla Triplice alleanza, l'imperatore tedesco Guglielmo II e i principi della Confederazione Tedesca (Federico Augusto III di Sassonia, Federico Augusto II di Oldenburg, Federico Francesco IV di Meclemburgo-Schwerin, Federico II di Anhalt, Federico II di Baden, Giorgio di Schaumburg-Lippe, Johann Heinrich Burchard (sindaco della citt\u00e0 libera ed anseatica di Amburgo), Leopoldo IV di Lippe, Luitpold di Baviera, Guglielmo Ernesto di Sassonia-Weimar-Eisenach e Guglielmo II di W\u00fcrttemberg) fecero i loro migliori auguri a Francesco Giuseppe I, ormai anziano e provato da molti lutti familiari, per i sessant'anni del suo regno come imperatore d'Austria e re d'Ungheria. La visita avvenne nel castello di Sch\u00f6nbrunn, a Vienna.\nFrancesco Giuseppe ricevette l'imperatore germanico nel salotto della grande Maria Teresa. Questa sala era chiamata \"Sala di Maria Antonietta\", per il grande arazzo che una volta la decorava. L'arazzo, realizzato dalla celebre manifattura dei Gobelins, era un regalo dell'imperatore Napoleone III e mostrava la regina di Francia e i suoi tre figli come erano stati ritratti da \u00c9lisabeth Vig\u00e9e Le Brun nel 1787.\nUn dipinto di Franz von Matsch, che ricorda l'evento del 1908 e mostra la sala con l'arazzo, si trova ora al Kunsthistorisches Museum di Vienna. La \"Sala di Maria Antonietta\" a Sch\u00f6nbrunn porta ancora il suo nome, anche se al posto del suo ritratto ad arazzo, ancora in possesso degli Asburgo, si trova un dipinto che raffigura Francesco Giuseppe da giovane.\nRussia.\nUn'altra copia ad arazzo, realizzata tra il 1897 e il 1899 sul medesimo cartone dalla manifattura dei Gobelins, fu regalata all'imperatrice di Russia Alessandra F\u00ebdorovna, lontana parente di Maria Antonietta, dal presidente della Repubblica francese \u00c9mile Loubet, durante la sua visita di Stato del 1902.\nAlcuni anni prima, nel 1896, lo zar Nicola II e sua moglie avevano visitato la Francia e la zarina, interessata alla figura di Maria Antonietta come un modello di sovrano assoluto fino alla morte, aveva apprezzato molto il fatto che le fosse stato concesso di dormire nella sua camera da letto al castello di Versailles. Grad\u00ec dunque particolarmente il dono dell'arazzo, che posizion\u00f2 nel proprio salone da ricevimento, noto anche come stanza da disegno, al Palazzo di Alessandro, a Carskoe Selo, e alcuni anni pi\u00f9 tardi, di fronte all'immagine di Maria Antonietta, fece apporre un suo proprio ritratto. Le piaceva paragonarsi a Caterina II, ma assomigliava in tutto e per tutto all'ultima regina della Francia \"ancien r\u00e9gime\".\nIl palazzo fu molto danneggiato durante i bombardamenti della seconda guerra mondiale e quindi parzialmente restaurato nel 1947-51 e concesso in uso alla Marina militare russa. Molti dei decori originali erano andati perduti, ma l'arazzo, rimosso prima della guerra, si era salvato e fu ricollocato nella propria sala d'origine nel 1997, quando il Palazzo di Alessandro fu aperto al pubblico come museo dedicato alla famiglia Romanov, a seguito di un restauro promosso dal World Monuments Fund."}
{"id": "1837672", "revid": "124715865", "url": "https://it.wikipedia.org/wiki?curid=1837672", "title": "Sylvie Meis", "text": "Biografia.\nNata a Breda, citt\u00e0 situata nel Brabante Settentrionale dei Paesi Bassi, ha origini indiane. Ha studiato come responsabile delle risorse umane. \nCarriera.\nA 18 anni ha iniziato a lavorare come modella, collaborando con diverse agenzie di casting. Ha poi acquisito notoriet\u00e0 come presentatrice televisiva del canale musicale MTV dei Paesi Bassi, conducendo programmi di intrattenimento (MTV Awards) e interviste con popstar come Britney Spears e Kylie Minogue. Nel 2002 le \u00e8 stato assegnato un ruolo nella serie televisiva belga-olandese \"Costa!\", che ha mantenuto fino al 2004. Nel 2003 ha inoltre condotto il programma \"Apr\u00e8s Pista!\", che anticipava il telefilm \"Pista!\" dove lei stessa aveva un ruolo, e ha partecipato ad una puntata del talk \"Barend en Van Dorp\". Nello stesso anno \u00e8 stata inoltre eletta come donna pi\u00f9 sexy dei Paesi Bassi \nNel 2004 ha partecipato ad un episodio della serie televisiva \"Pulse\" e ha condotto sul canale MTV dei Paesi Bassi i \"TMF Awards 2004.\" Nello stesso periodo ha inoltre lanciato sul mercato dei Paesi Bassi \"Pure by Sylvie,\" una sua linea di gioielli personale. \nNel 2006 i giornali le hanno assegnato il titolo \"Miss Bundesliga\"ed ha ampliato la sua linea di gioielli, lanciandola anche sul mercato tedesco. Dal 2008 al 2011 \u00e8 stata inoltre membro della giuria del programma tedesco \"Das Supertalent\" accanto a Dieter Bohlen e Bruce Darnell.\nNel 2009 viene inserita nella classifica \"Woman of the Year 2009\" della rivista Maxim ed \u00e8 stata testimonial Gillette Fusion in Germania.Il 16 giugno dello stesso anno ha annunciato di essere affetta da un cancro al seno, per il quale si \u00e8 poi sottoposta ad intervento chirurgico e chemioterapia. Dopo l'evento \u00e8 diventata testimonial della fondazione tedesca dei donatori di midollo osseo ed ha sostenuto la campagna \"Nastro Rosa\" per aumentare gli screening e la diagnosi precoce per questa tipologia di tumori.\nNel 2010 \u00e8 stata testimonial Gillette insieme al tennista Roger Federer e Radio Regenbogen l'ha nominata come \"Media Woman Of The Year\". Dallo stesso anno e fino al 2013 \u00e8 stata inoltre testimonial della hairline L'Or\u00e9al Professional.\nNel 2011 ha collaborato con l'azienda di telefonia \"The Phone House Telecom\" ed ha lanciato anche un profumo, \"Coal Diamond by Sylvie van der Vaart\". Ha inoltre partecipato allo show di danza tedesco \"Let Dance,\" raggiungendo il secondo posto. \nNel 2012 ha ricevuto, per la partecipazione al programma di danza, il Television Award tedesco ed \u00e8 stata scelta come testimonial Philips. Nello stesso anno ha iniziato una collaborazione con il marchio di abbigliamento Hunkem\u00f6ller, per cui ha iniziato a realizzare diverse linee di biancheria intima, costumi da bagno, abbigliamento per lo sport. \nNel 2015 ha iniziato una collaborazione con il marchio di calzature Deichmann, per cui realizza ha realizzato una collezione chiamata \"Sylvie Meis for Deichmann\" ed ha recitato nel film tedesco \"Sophie Kocht\".\nVita privata.\nNel 2003 si \u00e8 legata sentimentalmente al calciatore olandese Rafael van der Vaart, che ha sposato nel 2005 prendendone anche il cognome. La coppia ha avuto un figlio, Dami\u00e1n Rafael van der Vaart, nato nel 2006. Nel 2013 i due hanno annunciato ufficialmente tramite l'avvocato di famiglia la fine del matrimonio; con il divorzio ha deciso di tornare ad utilizzare il cognome Meis ."}
{"id": "1837675", "revid": "767487", "url": "https://it.wikipedia.org/wiki?curid=1837675", "title": "Motore Renault Type G", "text": "Il motore Type G \u00e8 un motore diesel prodotto dal 1995 al 2010 dalla Casa automobilistica francese Renault.\nCaratteristiche e versioni.\nQuesta famiglia di motori a gasolio ha debuttato per affiancare ed in seguito sostituire l'unit\u00e0 J8S da 2.1 litri, gi\u00e0 utilizzata su modelli Renault di fascia alta e medio-alta. Le caratteristiche di tale nuova famiglia sono:\n\u00c8 stato prodotto in due livelli di cilindrata, ed in differenti configurazioni tecniche, dalle prime varianti aspirate ai pi\u00f9 moderni bialbero turbodiesel common rail. &lt;br&gt;\nDi seguito sono illustrate le caratteristiche di ogni configurazione.\nType G8T: 2.2 litri iniezione indiretta.\nLe prime due versioni sono entrambe caratterizzate dall'alimentazione ad iniezione indiretta di tipo meccanico mediante pompa rotativa.\nVersione aspirata.\nLa versione aspirata del motore G8T ha debuttato nel luglio del 1995. Era caratterizzata, oltre che dall'assenza di un dispositivo di sovralimentazione, anche dalla distribuzione monoalbero in testa a tre valvole per cilindro (due di aspirazione ed una di scarico). Entrambi i collettori (sia di aspirazione che scarico) erano in ghisa. Le sue misure di alesaggio e corsa erano di 87x92 mm, per una cilindrata totale di 2188 cm\u00b3. \u00c8 stato la base per i futuri 2.2 Renault della stessa famiglia. Il rapporto di compressione di questa unit\u00e0 motrice era di 23:1, la potenza massima raggiungeva 83 CV a 4500 giri/min e la coppia massima era di 142 Nm a 2250 giri/min.\nVersione sovralimentata.\nLa versione sovralimentata del motore \"G8T\" si avvale di un turbocompressore Garrett T25 con intercooler aria/aria. Il turbocompressore lavora in questo motore ad una pressione di sovralimentazione di 0.76 bar. Per ottenere un buon rendimento termico, sono state per\u00f2 necessarie altre modifiche. Ed ecco che allora \u00e8 stato in primo luogo abbassato il rapporto di compressione da 23 a 22:1 ed \u00e8 stato montato un collettore di scarico in acciaio, materiale che garantisce una maggior resistenza alle alte sollecitazioni termiche cui il collettore stesso \u00e8 sottoposto. Anche il circuito di raffreddamento ha subito aggiornamenti, grazie a nuovi condotti per l'acqua. ed ancora, \u00e8 stata montata una nuova guarnizione per la testata, mentre nella parte inferiore di ogni cilindro \u00e8 presente un augello che invia uno spruzzo supplementare di olio per lubrificare ulteriormente la zona di contatto tra cilindro e pistone. Inoltre, sono state montate bielle specifiche derivate dalle competizioni, in grado quindi anch'esse di sopportare enormi sollecitazioni termiche, ma anche meccaniche. Questo motore era in grado di erogare una potenza massima di 113 CV a 4300 giri/min, con una coppia massima di 234 N\u00b7m a 2000 giri/min.\nResta invariata la soluzione relativa alla distribuzione a 3 valvole per cilindro.\nType G9T: iniezione diretta common rail.\nQuesta versione \u00e8 senza dubbio la pi\u00f9 evoluta fra le tre da 2.2 litri e per questo motivo \u00e8 stata anche la pi\u00f9 longeva. Mentre le altre due varianti sono state eliminate nel giro di tre o quattro anni al massimo, questa versione, introdotta nel 2000, \u00e8 arrivata tranquillamente fino alla fine del decennio grazie ad alcuni aggiornamenti ed evoluzioni che la hanno sempre resa una valida motorizzazione.&lt;br&gt;\nPrima di tutto, l'unit\u00e0 G9T abbandona la tradizionale soluzione dell'iniezione indiretta a favore di quella diretta, ma non solo. Quest'ultima viene declinata in chiave common rail, la tecnologia che a cavallo tra i due millenni ha rivoluzionato i motori diesel garantendo loro prestazioni sensibilmente superiori. La pressione di alimentazione all'interno del condotto comune del gasolio \u00e8 di 1350 bar. Il nuovo motore \u00e8 sovralimentato tramite un turbocompressore a geometria variabile con intercooler. Inoltre, la distribuzione non \u00e8 pi\u00f9 monoalbero a tre valvole per cilindro, ma monta due assi a camme cavi con quattro valvole per cilindro. Tali assi a camme sono ad azionamento misto, cio\u00e8 sia a cinghia che ad ingranaggi. L'albero motore, inoltre \u00e8 affiancato da due contralberi di equilibratura che ne smorzano le vibrazioni in eccesso.&lt;br&gt;\nQuesto motore \u00e8 stato proposto in cinque varianti di potenza e coppia, le cui caratteristiche sono cos\u00ec riassumibili:\nTabella applicazioni versioni da 2.2 litri.\nDi seguito vengono mostrate le varie applicazioni per ogni versione descritta del 2.2 litri della serie G.\nType G9U: 2.5 litri.\nNel 2001, assieme al 2.2 litri common rail, \u00e8 stata introdotta la seconda versione appartenente alla famiglia G. Tale versione \u00e8 stata ottenuta modificando sia l'alesaggio che la corsa, passati ad 89x99 mm, per una cilindrata totale di 2463 cc. Anche questo motore monta la tecnologia common rail, ed \u00e8 caratterizzato dalla distribuzione bialbero a 4 valvole per cilindro. Con un rapporto di compressione pari a 17.8:1, la potenza massima \u00e8 compresa tra i 100 ed i 150 CV a seconda di quale delle quattro varianti si stia considerando. Questo motore \u00e8 stato montato prevalentemente su veicoli commerciali della Casa francese e non solo, poich\u00e9 da un accordo con il gruppo statunitense General Motors e dall'alleanza con la giapponese Nissan i veicoli commerciali leggeri sono stati commercializzati anche con i marchi Opel, Vauxhall e Nissan. In definitiva, le principali applicazioni di tale motore sono state:"}
{"id": "1837678", "revid": "1409041", "url": "https://it.wikipedia.org/wiki?curid=1837678", "title": "Bologna Football Club 1961-1962", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1961-1962.\nStagione.\nNella stagione 1961-1962 il Bologna disputa il campionato di Serie A, con 45 punti in classifica si piazza al quarto posto. Lo scudetto tricolore va al Milan che ottiene con 53 punti il suo ottavo titolo di Campione d'Italia, davanti all'Inter con 48 punti e terza la Fiorentina con 46 punti. Retrocedono in Serie B il Padova ed il Lecco con 23 punti e l'Udinese con 17 punti. Per il Bologna miglior realizzatore stagionale Marino Perani con 12 reti in 27 partite, di cui 6 su calci di rigore, mentre Ezio Pascutti \u00e8 stato autore di 11 reti. In Coppa Italia il Bologna entra al secondo turno ma viene subito estromesso dal Catanzaro che sbanca il Comunale (7-8) dopo i calci di rigore, la partita dopo i tempi supplementari era terminata (1-1). Nella Coppa Mitropa vinta la scorsa stagione, vince il girone C di qualificazione superando la Stella Rossa, lo Slovan Bratislava e l'Honved Budapest, in semifinale supera la Dinamo Zagabria (3-2) poi in finale cede al Vasas, perdendo (5-1) a Budapest e vincendo a Bologna (2-1)."}
{"id": "1837683", "revid": "339392", "url": "https://it.wikipedia.org/wiki?curid=1837683", "title": "Papiro p52", "text": ""}
{"id": "1837690", "revid": "2373", "url": "https://it.wikipedia.org/wiki?curid=1837690", "title": "Cinescopio", "text": ""}
{"id": "1837691", "revid": "62004", "url": "https://it.wikipedia.org/wiki?curid=1837691", "title": "Djair Kaye De Brito", "text": ""}
{"id": "1837692", "revid": "1522738", "url": "https://it.wikipedia.org/wiki?curid=1837692", "title": "Personaggi secondari de I Soprano", "text": "Questa voce riguarda i personaggi secondari della serie televisiva statunitense \"I Soprano\" (1999-2007), che intrattengono fra loro relazioni di parentela e amicizia o che ruotano comunque attorno alla famiglia dei personaggi principali. Questa lista non comprende i personaggi principali, elencati qui, n\u00e9 altri personaggi elencati nelle voci Famiglia DiMeo, Famiglia Lupertazzi e FBI (I Soprano).\nFamiglie Soprano-Moltisanti.\nBrian Cammarata.\nCugino di Carmela e promotore finanziario. Brian aiuta Carmela a investire denaro in un'assicurazione sulla vita, quando la cugina si dimostra preoccupata per il proprio futuro e quello dei bambini nel caso accadesse qualcosa a Tony.\nInvolontariamente d\u00e0 anche l'idea a Tony per una lucrosa speculazione edilizia. Nella stagione 6 si vede brevemente in un'unica scena, assieme alla moglie incinta, nella casa fatta costruire da Carmela.\nQuintina Pollio Blundetto.\nSorella pi\u00f9 giovane di Livia (quindi zia di Tony) e madre di Tony Blundetto: \u00e8 con Livia all'aeroporto quando l'FBI le ferma perch\u00e9 in possesso di biglietti aerei rubati. Quando il figlio esce dal carcere e si stabilisce, con i due figli gemelli, a casa di Quintina, lei si dimostra sempre ansiosa, nervosa e oltremodo apprensiva.\nHugh De Angelis.\nPadre di Carmela: ultrasettantenne, \u00e8 stato sposato per pi\u00f9 di 40 anni con Mary e vive a West Orange (New Jersey).\nImprenditore edile, di fatto in pensione ma ancora attivo (contribuisce a costruire la casa che Carmela poi vende), \u00e8 colui che ha costruito la casa dei coniugi Soprano.\nHugh e Mary partecipano alle rituali cene domenicali di casa Soprano e durante la fase della separazione di Tony e Carmela prende spesso posizione a favore di Tony nelle discussioni: uomo dai valori tradizionali, ribadisce sempre in questi casi la necessit\u00e0 di aver \"l'uomo di casa\" presente. Ha sempre avuto un rapporto pi\u00f9 che buono con Tony, mentre con la figlia sono stati diversi i momenti di scontro.\nMary Pellegrino De Angelis.\nMadre di Carmela e quindi suocera di Tony, ha un legame abbastanza conflittuale con la figlia, che si acuisce nei momenti di tensione.\nTom Giglione.\nMarito di Barbara Soprano.\nBarbara Soprano Giglione.\nLa sorella pi\u00f9 giovane di Tony che vive a Brewster (New York). Barbara non intrattiene legami criminali col fratello e si \u00e8 sempre tenuta lontano dalle attivit\u00e0 mafiose della famiglia. La si vede principalmente in occasione di funzioni quali matrimoni e funerali. Ha due bambini con il marito, Tom.\nKelli Lombardo Moltisanti.\nMoglie di Christopher Moltisanti.\nJoanne Moltisanti.\nMadre di Christopher Moltisanti.\nLe amanti.\nSeguendo una tradizione consolidata tra i maschi della Famiglia mafiosa (se ne accenna numerose volte nei dialoghi), oltre alla famiglia tradizionale c'\u00e8 la presenza della cosiddetta \"commare\", un'amante fissa che pretende (e ottiene, il pi\u00f9 delle volte) le medesime attenzioni riservate alle mogli. Tranne Bobby, eccezione alla regola, e Chris, che preferisce avventure saltuarie, tutti i mafiosi dei Soprano hanno la loro commare.\n\u00c8 la medesima situazione riscontrabile in \"Quei bravi ragazzi\" di Martin Scorsese, il film-riferimento della serie di David Chase, dove il protagonista Henry Hill intrattiene una vera e propria doppia vita coniugale.\nLe mogli sono di norma consapevoli della cosa (cos\u00ec come nel film lo era Karen, moglie di Hill): Carmela, Gabriella, Angie Bonpensiero, Marie, moglie dei protagonisti, discutono malvolentieri della situazione e tacitamente la \"accettano\", seguendo sempre il solco di questa particolare tradizione criminale.\nSolo Carmela si ribella alla situazione, una volta infatuatasi del sicario di Tony, Furio Giunta.\nDurante la serie, sono in scena diverse commari e numerose amanti, pi\u00f9 o meno fisse: per il ruolo e le conseguenze nella vita di Tony la pi\u00f9 importante \u00e8 di certo Gloria Trillo.\nSvetlana Kirilenko.\nCugina di Irina, priva di una gamba, \u00e8 stata la badante di Livia Soprano.\nJulianna Skiff.\nDonna d'affari, ex tossicodipendente, non avr\u00e0 una vera e propria relazione con Tony, ma con suo nipote Christopher.\nTracee.\nTracee appare in un unico e drammatico episodio, per il quale molti telespettatori, per protesta, rescissero il loro abbonamento alla tv via cavo HBO, emittente della serie. Spogliarellista e amante, in seguito incinta, di Ralph Cifaretto, viene massacrata a pugni e calci nel parcheggio del Bada Bing.\nAmici di Carmela.\nPadre Phil Intintola.\nPrete e guida spirituale di Carmela Soprano.\nVic Musto.\nCognato di David Scatino.\nRobert Wegler.\nPreside della scuola di Anthony Jr., avr\u00e0 una relazione con Carmela Soprano.\nRelazioni di famiglia.\nAaron Arkaway.\nAmico di Janice, soffre di narcolessia.\nCarter Chong.\n\u00c8 un ragazzo ricoverato al centro psichiatrico insieme a Corrado Soprano.\nJeannie Cusamano.\nMoglie del Dr. Cusamano.\nDavid Scatino.\n\u00c8 un amico ed ex compagno di classe di Tony Soprano e Artie Bucco, dipendente dal gioco d'azzardo, suo figlio va a scuola con Meadow Soprano. Contrarr\u00e0 un forte debito di gioco, prima con Richie Aprile e infine con Tony. Non potendo in nessun modo far fronte alla forte somma, entrambi andranno a rilevare la sua attivit\u00e0, ed usandola come base faranno acquistare a David grandi quantit\u00e0 di merce tra cui biglietti aerei di linea, ripulendo tutti fondi fiduciari dell'attivit\u00e0, al punto che David dovr\u00e0 dichiarare il fallimento per evitare l'arresto per il reato di bancarotta fraudolenta. \nSuccessivamente in preda alla disperazione chieder\u00e0 aiuto al fratello della moglie, il quale si prender\u00e0 carico delle spese per l'istruzione del figlio di David , Eric Scatino, non appena David stesso gli confesser\u00e0 di essersi giocato, oltre a tutto il patrimonio, anche i soldi che erano destinati al College del figlio.\nLa moglie lo lascer\u00e0 da li a breve , e all'ultima puntata della seconda stagione dir\u00e0 a Tony che si trasferir\u00e0, a detta sua, in un ranch vicino a Las Vegas, dopodich\u00e9 non si verr\u00e0 a sapere pi\u00f9 nulla di lui fino all'episodio 35, in cui Tony, in maniera del tutto casuale, scopre durante una conversazione tra lui e la figlia Meadow, che David ha perso del tutto il senno e si trova rinchiuso in un manicomio del Nevada.\nFrancis Satriale.\nFrancis Satriale (a cui spesso si fa riferimento semplicemente come \"sign. Satriale\") era il proprietario della macelleria omonima che viene usata dai DiMeo come ritrovo e quartier generale per le attivit\u00e0 criminali.\nAppare solo in una scena in flashback in un unico episodio, ma si fa spesso riferimento a lui nel corso delle stagioni.\nNegli anni sessanta Francis aveva un grosso debito di gioco nei confronti di Johnny Boy Soprano, il padre di Tony: Johnny Boy si reca col fratello Corrado a riscuotere una parte del debito, ma il sign. Satriale non ha i soldi.\nJohnny taglia quindi le dita di una mano a Satriale e la scena viene vista dal piccolo Tony: alla sera, a casa, alla vista della carne messa in tavola, Tony ha il suo primo attacco di panico.\nNell'ep. 36 viene raccontato da Paulie che il sign. Satriale si fece in seguito \"saltare le cervella\", presumibilmente per i debiti accumulati nei confronti della famiglia mafiosa, come si evince dal contesto della narrazione.\nRelazioni nella banda Soprano.\nKelli Aprile.\nFiglia di Jackie Aprile Sr. e sorella di Jackie Aprile Jr.\nRobert \"Bobby\" Baccalieri III.\nFiglio di Bobby Baccalieri.\nKaren Baccalieri.\nMoglie di Bobby Baccalieri (prima di Janice), perita in un incidente stradale nel 2002. Madre di Bobby Jr e Sophia. \u00c8 amica di Carmela, Rosalie, Angie e Gabriella e si vede nelle scene in cui preparano le raccolte di fondi per la chiesa. L'ultima teglia di pasta preparata da Karen diviene pretesto narrativo di un episodio, in quanto Bobby si rifiuta di mangiarla, sentendosi in colpa per l'incidente di Karen, e Janice insiste ripetutamente perch\u00e9 la mangi, superando cos\u00ec il suo lutto.\nSophia Baccalieri.\nFiglia di Bobby Baccalieri.\nJustin &amp; Jason Blundetto.\nFigli gemelli di Tony Blundetto.\nKelly Blundetto.\nFiglia di Tony Blundetto.\nLouise Blundetto.\nCompagna di Tony Blundetto.\nJustin Cifaretto.\nFiglio di Ralph Cifaretto.\nAngie Bonpensiero.\nMoglie di Sal \"Big Pussy\" Bonpensiero.\nGabriella Dante.\nMoglie di Silvio Dante (gli attori che interpretano la coppia sono realmente sposati).\nHeather Dante.\nFiglia di Silvio Dante.\nBenny Fazio, Sr..\nPadre di Benny Fazio.\nConnie Fazio.\nMadre di Benny Fazio.\nJen Fazio.\nMoglie di Benny Fazio.\nJason Gervasi.\nFiglio di Carlo Gervasi, amico di Anthony Jr.\nMarianucci Gualtieri.\nMadre (adottiva) di Paulie Gualtieri.\nMinn Matrone.\n\u00c8 una anziana nella casa di riposo dove si trova la mamma di Paulie.\nJoJo Palmice.\nCompagna di Mickey Palmice.\nDonna Parisi.\nMoglie di Patsy Parisi.\nJason Parisi.\nFiglio di Patsy Parisi, amico di Anthony Jr.\nPatrick Parisi.\nFiglio primogenito di Patsy Parisi, avr\u00e0 una relazione con Meadow Soprano.\nAlly Pontecorvo.\nMoglie di Eugene Pontecorvo.\nDeanna Pontecorvo.\nFiglia di Eugene Pontecorvo.\nRobby Pontecorvo.\nFiglio tossicodipendente di Eugene Pontecorvo.\nMarie Spatafore.\nMoglie di Vito Spatafore.\nVito Spatafore, Jr..\nFiglio di Vito Spatafore.\nMacKenzie Trucillo.\nJim \"Johnny Cakes\" Witowski.\nFidanzato di Vito Spatafore durante la sua fuga dal New Jersey.\nRelazioni nella banda Lupertazzi.\nEric DeBenedetto.\nGenero di Johnny Sack.\nCharlie Garepe.\nFiglio di Angelo Garepe.\nPatty Leotardo.\nMoglie di Phil Leotardo.\nNicole Lupertazzi.\nMoglie di Little Carmine Lupertazzi.\nGianna Millio.\nMoglie di Rusty Millio.\nAllegra Marie Sacramoni.\nFiglia di Johnny Sack.\nCatherine Sacramoni.\nFiglia di Johnny Sack.\nGinny Sacramoni.\nMoglie di Johnny Sack, soffre di obesit\u00e0. Il marito arriver\u00e0 a chiedere l'uccisione, negata dal boss, di Ralph Cifaretto a causa di una battuta sulla corpulenza di Ginny.\nAmici di Meadow.\nFinn DeTrolio.\nFidanzato di Meadow dopo Jackie Aprile Jr.\nDon Hauser.\nAllenatore di calcio di Meadow ai tempi del liceo.\nNoah Tannenbaum.\nFidanzato di colore di Meadow.\nAmici di AJ.\nBlanca Selgado.\nFidanzata di AJ e suo primo vero amore, ha un figlio.\nDevin Pillsbury.\nPrima fidanzatina di AJ.\nPatrick Whalen.\nAmico di AJ.\nRelazioni di Christopher.\nJ.T. Dolan.\nDolan \u00e8 uno sceneggiatore tossicodipendente amico di Christopher.\nTina Francesco.\nNella sua prima apparizione, compagna di \"Mustang Sally\": durante una lite col fidanzato, causa involontariamente, cercando di sfuggirgli, il massacro ai danni di Bryan Spatafore. In seguito riappare come amica di Adriana: le sue avances verso Christopher, proprio nell'imminenza del matrimonio dei due, fa imbufalire Adriana, che infatti la mette nei guai durante le sue conversazioni con l'FBI, denunciando alcuni suoi intrallazzi.\nPsicanalisti e medici vari.\nDr. Bruce Cusamano.\nVicino di casa della famiglia Soprano.\nDr. Elliot Kupferberg.\nAnziano psicologo amico della dottoressa Melfi.\nRelazioni familiari e professionali della dott.ssa Melfi.\nJason LaPenna.\nFiglio della dott. Melfi e di Richard LaPenna.\nRichard LaPenna.\nEx marito della Melfi."}
{"id": "1837693", "revid": "599013", "url": "https://it.wikipedia.org/wiki?curid=1837693", "title": "S\u00e9bastien Pocognoli", "text": "Biografia.\nNasce a Liegi, il 1\u00ba agosto del 1987, ed \u00e8 di origini italiane.\nCaratteristiche tecniche.\nSolitamente schierato come terzino, all'occorrenza pu\u00f2 fare anche l'esterno di centrocampo, in entrambi i casi a sinistra.\nCarriera.\nClub.\nCresciuto nello , va a giocare all'et\u00e0 di 15 anni nel KRC Genk. Il 9 aprile 2004 all'et\u00e0 di 16 anni fa la sua prima apparizione con la prima squadra del Genk entrando in campo al 65' contro l'AA Gent e sostituendo Marco Ingrao. Durante la stagione 2005-2006 mostra le sue potenzialit\u00e0, allenato da Hugo Broos. Inizia come esterno sinistro di centrocampo, per poi tornare in difesa sempre a sinistra. A 19 anni \u00e8 titolare della squadra belga.\nNel 2007 viene acquistato dall'Az Alkmaar per 2,7 milioni di euro.\nNel gennaio 2010 ritorna allo Standard Liegi, per una somma vicina ai 2,2 milioni di euro. Firma un contratto quadriennale, scegliendo la maglia numero 15.\nIl 22 gennaio 2013 viene acquistato dall'Hannover.\nIl 12 luglio 2014 passa al West Bromwich Albion.\nNazionale.\nPartecipa al Campionato europeo Under-21 del 2007 organizzato nei Paesi Bassi. Viene convocato per la prima volta con la nazionale maggiore il 24 maggio 2008 per un'amichevole contro l'Italia.\nStatistiche.\nPresenze e reti nei club.\n\"Statistiche aggiornate al 18 giugno 2017.\""}
{"id": "1837694", "revid": "1214201", "url": "https://it.wikipedia.org/wiki?curid=1837694", "title": "Niklas Moisander", "text": "\u00c8 stato nominato per due anni consecutivi calciatore finlandese dell'anno (2012 e 2013).\nBiografia.\n\u00c8 fratello gemello del portiere Henrik Moisander.\nCaratteristiche tecniche.\nDifensore centrale mancino, ma abile anche col piede destro, rapido e dotato di ottima tecnica e visione di gioco che lo rendono il primo regista nella fase di costruzione della manovra nella propria squadra; \u00e8 anche in possesso di un grande calcio, sia di destro che di sinistro, che spesso lo rende pericoloso con tiri da fuori area. All'occorrenza pu\u00f2 essere schierato anche come terzino sinistro.\nCarriera.\nClub.\nGli inizi: TPS, Ajax e PEC Zwolle.\nCresciuto nelle giovanili del TPS, il 5 giugno 2003 a 17 anni si trasferisce, insieme al fratello gemello Henrik, nei Paesi Bassi per giocare nell'Ajax.\nDopo tre stagioni disputate nelle giovanili dei \"Lancieri\" (una nell'Ajax-A1 e altre due con lo Jong Ajax) svincolatosi si accasa al PEC Zwolle con il quale in due stagioni gioca 71 presenze con 5 gol in Eerste Divisie.\nAZ.\nL'11 luglio 2008 si trasferisce per 600.000 euro all'AZ in Eredivisie, il 20 settembre esordisce giocando dal primo minuto la sfida di Campionato AZ-PSV 1-0; la prima rete la realizza invece il 3 ottobre seguente al 60' della sfida vinta per 6 a 0 contro lo Sparta Rotterdam. La stagione si conclude con la vittoria finale del Campionato.\nLa stagione seguente lo vede il 25 luglio 2009 aggiudicarsi la Supercoppa d'Olanda (vinta per 5 a 1 contro l'Heerenveen) e compiere l'esordio in UEFA Champions League il 16 settembre seguente nella sfida persa 1 a 0 contro l' in Grecia.\nDopo la partenza di Stijn Schaars allo Sporting Lisbona nel giugno 2011 diventa il nuovo capitano dei \"Cheese Farmers\".\nNell'esperienza ad Alkmaar Moisander gioca in totale 111 partite in Campionato con 3 gol, 11 con 1 gol in KNVB beker ed altre 27 presenze condite da 1 gol in Coppe europee (5 in Champions e 22 in Europa League).\nIl ritorno all'Ajax.\nIl 21 agosto 2012 l'Ajax riacquista il calciatore, pagandolo all'AZ 3 milioni di euro, per sostituire Jan Vertonghen appena ceduto al Tottenham; quattro giorni dopo esordisce con \"I Lancieri\" nella gara vinta 5 a 0 contro il NAC Breda nella quale Moisander segna il gol del momentaneo raddoppio.\nIl 3 ottobre seguente segna il suo primo gol in UEFA Champions League nella partita persa per 4-1 contro il ; si replica la gara successiva vinta per 3 a 1 contro il Manchester City. Conclude la sua prima stagione all'Ajax con la vittoria del Campionato (il suo secondo personale) nel quale gioca 29 partite mettendo a segno ben 4 gol.\nLa stagione seguente vince sia la Supercoppa d'Olanda che l'Eredivisie giocando in totale 33 partite mettendo a segno un gol il 23 agosto 2013 contro l'Heerenveen.\nNella stagione 2014-2015 diventa il capitano del club di Amsterdam, a seguito della cessione di Siem de Jong, giocando 31 partite contando tutte le competizioni.\nIn tutto con la maglia dell'Ajax ha messo insieme 105 presenze e 7 gol segnati.\nSampdoria e Werder Brema.\nIl 25 marzo 2015 sottoscrive con la Sampdoria un contratto triennale valido dal 1\u00ba luglio seguente a circa 800 mila euro l'anno. Sceglie di indossare la maglia numero 4 come ai tempi dell'Ajax. Il 30 agosto esordisce in blucerchiato subentrando al 89\u00ba minuto a Eder della sfida pareggiata in trasferta per 2 a 2 contro il Napoli.\nIl 9 luglio 2016 viene ceduto a titolo definitivo alla squadra tedesca del Werder Brema Nell'estate 2019 viene nominato nuovo capitano a seguito della partenza di Max Kruse. Nel maggio 2021 la dirigenza annuncia che il suo contratto in scadenza non sarebbe stato rinnovato e che quindi, dopo cinque stagioni, il giocatore avrebbe lasciato la squadra.\nMalm\u00f6.\nIl 1\u00ba luglio 2021 Moisander viene presentato dagli svedesi del , con cui firma un contratto fino al termine della stagione 2022.\nNazionale.\nDopo aver giocato 69 partite con 4 gol nelle Selezioni giovanili finlandesi, il 29 maggio 2008 debutta in Nazionale maggiore all'81' della partita amichevole persa per 2 a 0 contro la Turchia.\nGioca la sua prima partita da titolare il 19 novembre 2008 nella gara Svizzera-Finlandia 1-0. Il 10 ottobre 2009 contro il Galles segna il suo primo gol in Nazionale che d\u00e0 la vittoria della gara al 77\u00ba minuto.\nDiventa capitano della Finlandia il 10 agosto 2011 in occasione della partita vinta per 2 a 0 contro la Lettonia. La seconda rete in Nazionale la sigla il 14 agosto 2013 sbloccando il risultato della partita Finlandia-Slovenia 2-0.\nStatistiche.\nPresenze e reti nei club.\n\"Statistiche aggiornate al 10 settembre 2018\""}
{"id": "1837695", "revid": "767487", "url": "https://it.wikipedia.org/wiki?curid=1837695", "title": "Rivista di stelle", "text": "Rivista di stelle (\"Variety Girl\") \u00e8 un film del 1947 diretto da George Marshall."}
{"id": "1837701", "revid": "2048388", "url": "https://it.wikipedia.org/wiki?curid=1837701", "title": "Arturo Vidal", "text": "In carriera si \u00e8 aggiudicato tre campionati cileni consecutivi (Apertura 2006, Clausura 2006 e Apertura 2007) con il , quattro campionati italiani di fila (dal 2011-12 al 2014-15), una Coppa Italia (2014-15) e due Supercoppe di Lega (2012 e 2013) con la , tre campionati tedeschi in successione (dal 2015-16 al 2017-18), una Coppa di Germania (2015-16) e due Supercoppe di Lega (2016 e 2017) con il , un campionato spagnolo, una Supercoppa di Spagna (2018) con il pi\u00f9 un quinto campionato italiano (2020-21) e una terza Supercoppa italiana (2021) con l'Inter.\nCon la nazionale maggiore ha vinto due edizioni della Copa Am\u00e9rica ( e Stati Uniti 2016) ed \u00e8 stato finalista alla Confederations Cup di Russia 2017, prendendo inoltre parte ai campionati mondiali di e ; in ambito giovanile con il si \u00e8 classificato al terzo posto ai campionato mondiale di categoria di Canada 2007.\nBiografia.\nOriginario di San Joaqu\u00edn, un sobborgo di Santiago del Cile, \u00e8 il secondo di sei fratelli, tre maschi e tre femmine, cresciuti dalla madre Jaqueline dopo che il padre Erasmo lasci\u00f2 la famiglia quando Vidal aveva cinque anni, pur se col tempo i due hanno rinsaldato i loro legami. Sposato con Maria Teresa, la coppia ha tre figli.\n\u00c8 noto come \"Guerriero\", soprannome che a suo dire ben gli si addice \u00abper il mio modo di giocare, per come interpreto le partite\u00bb; tra gli altri nomignoli, gli sono stati affibbiati \"Celia Punk\" per via della sua cantante preferita, Celia Cruz, e \"King Arturo\", quest'ultimo da lui utilizzato nei social network.\nPossiede in patria una scuderia ippica, la \"Stud Alvidal\", per cui correva come fantino uno dei suoi migliori amici, Nicolas, morto in un incidente di gara nel 2011; da allora, Vidal festeggia ogni suo gol portandosi le mani alle orecchie, ripetendo il gesto che l'amico scomparso compiva dopo le vittorie in pista. Nel maggio 2016 gli \u00e8 stato inoltre intitolato uno stadio presso San Joaqu\u00edn, dove il calciatore \u00e8 nato e cresciuto.\nCaratteristiche tecniche.\nDestrorso, Vidal \u00e8 un jolly capace di ricoprire in campo le posizioni pi\u00f9 diverse \u2014 dal suo ruolo originario di difensore, al trequartista \u2014, tuttavia \u00e8 come centrale che si esprime al meglio, risultando efficace sia nella fase di copertura sia in quella offensiva. Molto valido come incontrista, quindi nella marcatura e nell'anticipo, gode di un buon senso della posizione, caratteristica che in mezzo al campo gli fa recuperare molti palloni. Dribbling e corsa gli permettono invece di spingere sulla fascia e di arrivare facilmente al cross. Dotato di buoni fondamentali, sa farsi valere anche nel colpo di testa e nel tiro da fuori. Tutte queste qualit\u00e0 lo portano a essere considerato uno dei migliori centrocampisti della sua generazione, nonch\u00e9 tra i pi\u00f9 forti calciatori cileni della storia.\nCarriera.\nClub.\nColo-Colo.\nDa piccolo inizia a tirare i primi calci al pallone nella squadra del suo quartiere, il Rodelindo Rom\u00e1n. All'et\u00e0 di dodici anni entra poi nel settore giovanile del , club di cui \u00e8 sempre stato tifoso, dove viene allenato tra gli altri da Claudio Borghi, tecnico che lo fa in seguito debuttare diciannovenne tra i professionisti.\nEsordisce nella finale dell\"Apertura\" 2006 del Campeonato Nacional de Primera Divisi\u00f3n del F\u00fatbol Profesional contro l', entrando in campo nei minuti finali al posto di Fierro, partita che si conclude con la vittoria del Colo-Colo. Nel torneo successivo, il \"Clausura\" 2006, Vidal si ritaglia maggiore spazio nella formazione che vincer\u00e0 il secondo titolo consecutivo. L'anno dopo, \u00e8 ormai tra i punti fermi della squadra che vince l\"Apertura\" 2007.\nBayer Leverkusen.\nL\"Apertura\" 2007 \u00e8 l'ultimo torneo con la maglia del Colo-Colo per Vidal, che a fine campionato, voluto dal direttore sportivo Rudi V\u00f6ller, viene acquistato dai tedeschi del . La valutazione del cartellino (11 milioni di dollari) segna, all'epoca, il record per un giocatore militante nel campionato cileno.\n\u00c8 durante gli anni a Leverkusen che Vidal viene trasformato stabilmente da centrale difensivo \u2014 ruolo fin l\u00ec ricoperto in Sudamerica \u2014 a centrocampista. Frenato all'inizio da un infortunio, debutta in Bundesliga nella sconfitta esterna per 1-0 contro l' il 19 agosto 2007; nella stagione successiva la squadra raggiunge la finale della Coppa di Germania, persa per 1-0 contro il . Rimane coi rossoneri per quattro stagioni: nell'ultima, 2010-11, realizza 10 reti in campionato, risultando il miglior marcatore della squadra e contribuendo al secondo posto finale; inoltre, con sei realizzazioni su sei tentativi, \u00e8 anche il miglior rigorista stagionale.\nJuventus.\nDurante una gara di Europa League tra Bayer Leverkusen e , Vidal attira le attenzioni di Fabio Paratici, direttore sportivo della . Il 22 luglio 2011 il giocatore viene quindi acquistato dal club italiano per 10,5 milioni di euro (pi\u00f9 eventuali 2 di bonus), debuttando in maglia bianconera l'11 settembre seguente, nella prima giornata di campionato, andando subito in gol nella vittoria per 4-1 sul .\nInizialmente le caratteristiche di Vidal poco si adattano agli schemi del tecnico Antonio Conte; ci\u00f2 nonostante le buone prestazioni offerte convincono l'allenatore a cambiare le sue idee per far giocare stabilmente il cileno nel centrocampo bianconero, dove si trova a giostrare assieme a Marchisio e Pirlo, diventando ben presto una pedina inamovibile della squadra. La prima doppietta in Serie A, siglata il 22 aprile 2012 nella vittoria 4-0 contro la , \u00e8 anche la prima assoluta da quando \u00e8 in Europa. Vidal conclude la sua stagione d'esordio in bianconero emergendo come una delle rivelazioni del campionato italiano, contribuendo dopo nove anni a riportare lo scudetto sulle maglie dei piemontesi.\nAl debutto nella stagione 2012-13, l'11 agosto realizza un rigore nella vittoria della Juventus 4-2 ai supplementari contro il , nella finale di Supercoppa italiana disputatasi a Pechino, mentre il 19 settembre bagna con una rete il suo esordio assoluto in Champions League, nel 2-2 dei bianconeri in casa del . Il 29 gennaio 2013, col gol siglato alla nel ritorno della semifinale di Coppa Italia, persa per 2-1, va a segno in tutte e quattro le competizioni stagionali giocate dalla Juventus, unico bianconero assieme a Vu\u010dini\u0107. In quest'annata Vidal si conferma sui livelli della precedente, mostrandosi inoltre pi\u00f9 prolifico a rete: anche grazie al fatto di diventare il rigorista principale della squadra, il giocatore va in doppia cifra \u2014 superando il suo precedente record che risaliva al 2010-11 \u2014 e, nonostante il ruolo di centrocampista, emerge quale capocannoniere dei torinesi con 15 centri tra campionato e coppe; tra questi, il 28 aprile apre le marcature nel derby contro il , poi vinto 2-0, ed \u00e8 suo l'1-0 dal dischetto che, il 5 maggio, decide la sfida col e d\u00e0 alla Juventus la certezza del \"bis\" scudetto, il secondo consecutivo anche per Vidal.\nLa terza annata a Torino si apre per Vidal con la conquista della seconda Supercoppa nazionale, giocando la finale del 18 agosto vinta dalla Juventus per 4-0 sulla Lazio. Sul piano personale, il 27 novembre arriva la prima tripletta della carriera, realizzata nella sfida di Champions League contro il , che vale il 3-1 finale: nell'occasione Vidal diventa il primo giocatore cileno a siglare un \"hat trick\" nella massima competizione europea per club, nonch\u00e9 il terzo bianconero di sempre (dopo Inzaghi e Del Piero). La sua prolificit\u00e0 stagionale sottoporta prosegue in campo europeo, dove il 27 febbraio 2014 timbra il suo primo gol juventino in Europa League, aprendo le marcature nel 2-0 del club torinese sul campo del , nella sfida di ritorno dei sedicesimi di finale. A fine torneo vince con i bianconeri il suo terzo scudetto consecutivo: Vidal \u00e8 tra i protagonisti dell'affermazione tricolore con 11 reti in campionato, cui si aggiungono le 7 marcature nelle coppe europee che portano il suo ruolino a 18 centri stagionali \u2014 in tutti e tre i casi, suoi primati personali \u2014; tuttavia il centrocampista chiude in anticipo quest'annata, in cui raggiunge con la Juventus anche la semifinale di Europa League, a causa di un infortunio al ginocchio destro che lo costringe a un intervento chirurgico, per non pregiudicare la sua partecipazione ai successivi mondiali brasiliani.\nLa quarta stagione con i bianconeri, ora allenati da Massimiliano Allegri, si apre tra luci e ombre per Vidal, ancora reduce dai postumi di un infortunio forse curato troppo frettolosamente, pi\u00f9 che altro per timore di non poter adeguatamente contribuire agli impegni conclusivi della precedente annata. Ci\u00f2 nonostante, il 30 novembre, in occasione della stracittadina contro il Torino, apre le marcature dal dischetto e serve poi l'assist a Pirlo per il definitivo 2-1 juventino. Sotto la gestione del nuovo tecnico, Vidal \u00e8 ora stabilmente nel cuore del gioco, in un 4-3-1-2 che lo vede quale trequartista in appoggio alla coppia d'attacco, o prettamente da interno col compito di smistare palloni. Il 14 aprile 2015, ancora su rigore, segna il decisivo 1-0 al che vale l'approdo alle semifinali di Champions League. Il 2 maggio \u00e8 suo il gol che decide la partita in casa della e che assegna matematicamente lo scudetto alla Juventus, il quarto consecutivo sia per la squadra sia per il cileno, mentre il 20 dello stesso mese conquista il suo primo \"double\" nazionale sollevando anche la Coppa Italia, vinta il 20 maggio a Roma contro una Lazio battuta 2-1 ai supplementari. Il 6 giugno Vidal diventa infine il primo calciatore cileno della storia a scendere in campo in una finale di Champions League, seppur la Juventus non riesca a conquistare il trofeo, battuta 1-3 dal . \u00c8 questa l'ultima sua partita con la maglia bianconera, che lascia dopo quattro stagioni e sette trofei, mettendo a referto 171 partite e 48 gol.\nBayern Monaco.\nIl 28 luglio 2015 si trasferisce al di Josep Guardiola, per 37 milioni di euro (pi\u00f9 eventuali 3 di bonus). Il cileno, che fa cos\u00ec ritorno nel calcio tedesco, esordisce con i bavaresi il 1\u00ba agosto seguente, in occasione della finale di Supercoppa di Germania persa ai tiri di rigore contro il , dopo l'1-1 dei tempi regolamentari. Il 9 dello stesso mese segna il suo primo gol con la nuova maglia, aprendo le marcature dal dischetto nel 3-1 al N\u00f6ttingen in Coppa di Germania; il 19 settembre sigla invece la prima marcatura in campionato, nello 0-3 esterno contro il . In Champions League risulta determinante per il passaggio del turno alle semifinali per la compagine bavarese: \u00e8 infatti suo il gol che decide l'andata dei quarti contro il , mentre al ritorno va ancora in rete nel 2-2 finale che elimina i portoghesi. Dopo l'eliminazione in semifinale contro l', il 7 maggio 2016 Vidal si aggiudica la prima Bundesliga, grazie alla vittoria per 2-1 sull'. Il 21 dello stesso mese aggiunge un altro trofeo al suo palmar\u00e8s, in seguito alla vittoria della Coppa di Germania sul : dopo lo 0-0 scaturito al termine dei supplementari i bavaresi prevalgono ai rigori, serie nella quale il cileno realizza il secondo \"penalty\".\nLa seconda stagione di Vidal con il club campione di Germania, ora allenato da Carlo Ancelotti, inizia con la conquista della Supercoppa tedesca: nella sfida del 14 agosto i bavaresi s'impongono per 2-0 sul Borussia Dortmund, con la rete iniziale che porta la firma del cileno. L'annata vede per i bavaresi la conquista del campionato, secondo consecutivo per il cileno, grazie al successo per 6-0 del 29 aprile 2017 contro il Wolfsburg; Vidal e compagni sono tuttavia protagonisti di una parte finale al di sotto delle aspettative: in Champions League \u2014 competizione durante la quale il centrocampista mette a segno tre reti, tra cui spicca la doppietta nell'1-5 sull' nel ritorno degli ottavi di finale \u2014 la compagine tedesca esce infatti sconfitta dal doppio confronto dei quarti contro il , cos\u00ec come nella Coppa nazionale, eliminata nella semifinale dal Borussia Dortmund a seguito del 2-3 esterno del 26 aprile.\nAnche la stagione 2017-18, la terza e ultima in Baviera, vede il cileno subito vincente, con i \"Roten\" che il 5 agosto s'impongono in Supercoppa battendo nuovamente ai rigori il Borussia Dortmund, in seguito al 2-2 dei tempi regolamentari. Per il terzo anno consecutivo Vidal si aggiudica con largo margine la Bundesliga; ancora una volta per\u00f2 il finale di annata, che per lui termina anzitempo il 17 aprile 2018 a causa di un intervento chirurgico al ginocchio destro, risulta indigesto alla squadra tedesca, nuovamente eliminata dal Real Madrid nel doppio confronto della semifinale di Champions League, e perdente 1-3 nella finale della Coppa di Germania del 19 maggio contro l'.\nBarcellona.\nDopo un triennio in Baviera, il 3 agosto 2018 il cileno si accorda con il Barcellona. Debutta in \"blaugrana\" il 12 dello stesso mese, subentrando a Demb\u00e9l\u00e9 nei minuti finali della Supercoppa spagnola, vinta 1-2 contro il : con la vittoria del suo primo titolo con il \"Bar\u00e7a\" diventa inoltre il calciatore cileno con pi\u00f9 trofei vinti da professionista, superando Eduardo Vilches. I primi mesi a Barcellona non si rivelano tuttavia particolarmente positivi sul piano personale, con il centrocampista che non riesce a entrare nelle gerarchie della squadra titolare e per questo manifesta dissapori verso il tecnico Ernesto Valverde, il quale lo utilizza sovente solo nei minuti finali di partita; il 28 ottobre arriva comunque il primo gol con la maglia \"azulgrana\", segnando il definitivo 5-1 al Real Madrid nel \"cl\u00e1sico\" di campionato. Nella seconda parte di stagione il \"feeling\" con il tecnico va a migliorare, rientrando sempre pi\u00f9 spesso nella formazione titolare. Il 29 aprile 2019 arriva la matematica conquista della Liga, grazie al successo 2-4 sul campo dell': \u00e8 l'ottavo titolo nazionale consecutivo per Vidal, il quale rientra cos\u00ec nella schiera dei pochi eletti in grado di vincere in almeno tre dei maggiori campionati d'Europa.\n\u00c8 invece avara di soddisfazioni la stagione 2019-2020, la seconda e ultima per il cileno in Catalogna. In un'annata segnata sul piano sportivo dall'avvicendamento sulla panchina \"blaugrana\" tra Valverde e Quique Seti\u00e9n, e sul versante mondiale dalla sopraggiunta pandemia di COVID-19 che dapprima stoppa e poi dilata a dismisura i calendari internazionali, Vidal torna su buoni livelli realizzativi ma chiude la stagione, per la prima volta dopo otto anni, senza sollevare trofei; a riprova di un'annata negativa, il centrocampista \u00e8 in campo nella storica sconfitta 8-2 patita dal Barcellona, per mano dei suoi ex compagni del Bayern Monaco, nei quarti di finale della Champions League.\nInter.\nIl 22 settembre 2020 il giocatore torna dopo cinque anni in Serie A, accasandosi all' a fronte di un indennizzo di 1 milione di euro in variabili. Quattro giorni dopo fa il suo esordio con i nerazzurri in Serie A, nella vittoria per 4-3 contro la . Proprio contro i viola, negli ottavi di finale di Coppa Italia, il 13 gennaio 2021 segna su calcio di rigore il suo primo gol in maglia nerazzurra; si ripete quattro giorni dopo in campionato, aprendo le marcature nel vittorioso derby d'Italia contro i suoi ex compagni della Juventus (2-0). Il cileno non vive una stagione positiva sul piano personale, pagando dazio sia per una serie di infortuni sia per la concorrenza del compagno di reparto Christian Eriksen, fattori che dall'iniziale ruolo di inamovibile lo fanno lentamente scivolare fuori dall\"undici\" titolare nella seconda e decisiva parte dell'annata: ci\u00f2 nonostante a fine campionato pu\u00f2 fregiarsi della vittoria dello scudetto, il primo per il club milanese da undici anni a quella parte e, soprattutto, il nono della carriera per Vidal.\nIn avvio della stagione seguente, il 19 ottobre 2021 segna la prima rete in Champions League con la maglia dell'Inter, nella vittoria casalinga per 3-1 contro lo . Il 12 gennaio 2022 vince il suo secondo trofeo con l'Inter, la Supercoppa italiana, battendo per 2-1 la dopo i tempi supplementari.\nNazionale.\nNazionali giovanili.\nVidal ha rappresentato il in occasione del campionato sudamericano di categoria disputato nel 2007 in Paraguay, dove ha segnato sei reti. Ottenuta cos\u00ec la qualificazione al campionato mondiale Under-20 dello stesso anno, il giocatore ha preso parte con la \"Rojita\" anche a questa competizione dove ha segnato due reti, rivelandosi uno dei punti di forza della squadra che sul suolo canadese centr\u00f2 uno storico terzo posto; nelle settimane precedenti il selezionatore della nazionale maggiore, Nelson Acosta, intendeva convocarlo per la Copa Am\u00e9rica 2007 da disputarsi nello stesso periodo, ma Vidal fu ritenuto indispensabile per il buon esito della spedizione giovanile e quindi dirottato al Mondiale di categoria.\nNazionale maggiore.\n2007-2015.\nFa il suo debutto in nazionale maggiore il 7 febbraio 2007, quando il commissario tecnico Nelson Acosta lo fa entrare negli ultimi minuti dell'amichevole vinta 1-0 sul campo del . Tra il 2007 e il 2009 gioca in 11 delle 18 gare del Cile valide per le qualificazioni CONMEBOL al , che la \"Roja\" conclude al secondo posto del girone sudamericano. Il 5 settembre 2009 segna il suo primo gol in nazionale, nella gara di qualificazione al mondiale pareggiata 2-2 contro i venezuelani. Convocato per la fase finale della rassegna iridata in Sudafrica, nell'estate 2010 gioca quattro partite partendo sempre titolare.\nNel 2011 partecipa alla Copa Am\u00e9rica in Argentina, mettendo subito a segno il gol del 2-1 contro il , che vale la vittoria nella partita d'esordio. La squadra del selezionatore Borghi, in seguito al pareggio 1-1 contro l' e alla vittoria per 1-0 sul \u2014 gara alla quale Vidal non prende parte \u2014, termina in testa il proprio girone, prima di venire eliminata ai quarti di finale, battuta 2-1 dal Venezuela.\nNel novembre dello stesso anno viene escluso da Borghi, assieme a quattro compagni, dal ritiro della nazionale dopo essersi presentato in ritardo e in condizioni ritenute \u00abnon adeguate\u00bb: a seguito dell'episodio, il mese seguente la Federcalcio cilena decide la sua sospensione per indisciplina dalla nazionale per 10 partite, sanzione in seguito dimezzata il 20 aprile 2012. Ritorna a vestire la maglia della nazionale il successivo 2 giugno, nella sfida valida per le qualificazioni CONMEBOL al contro la , segnando il gol del definitivo 2-0 per il Cile.\nIl 1\u00ba giugno 2014 viene inserito dal commissario tecnico Jorge Sampaoli nella lista dei 23 convocati per la fase finale del mondiale in Brasile. Il 15 dello stesso mese esordisce nel torneo iridato, nella vittoria per 3-1 ai danni dell', senza tuttavia brillare. Parte da titolare anche nella successiva partita del girone contro la , che sancisce, grazie alla vittoria per 2-0, il passaggio del turno per la compagine cilena, mentre resta in panchina nell'ultima gara del girone persa per 2-0 contro i . Conclude la sua seconda esperienza mondiale con l'eliminazione negli ottavi di finale per opera del , perdendo ai rigori dopo che i tempi regolamentari e supplementari si erano conclusi sull'1-1.\nIl 31 maggio 2015 Sampaoli lo inserisce nella lista dei 23 convocati per la Copa Am\u00e9rica 2015, svoltasi in Cile. Nella partita inaugurale del torneo, l'11 giugno contro l', contribuisce alla vittoria cilena per 2-0, segnando la rete del vantaggio con un calcio di rigore da lui stesso procuratosi. Nella seconda partita del girone, pareggiata per 3-3 contro il Messico, realizza la sua prima doppietta in Nazionale, siglando al contempo, grazie alla seconda marcatura dal dischetto, la millesima rete nella storia della \"Roja\". Gioca da titolare anche nella terza e ultima gara contro la Bolivia che, grazie alla vittoria per 5-0, sancisce il passaggio del turno per la formazione di Sampaoli. Dopo aver eliminato l'Uruguay ai quarti per 1-0, il Cile s'impone anche nella semifinale contro il Per\u00f9 per 2-1. In finale la \"Roja\", dopo che i tempi regolamentari e supplementari erano terminati sullo 0-0, conquista la prima Copa Am\u00e9rica della sua storia superando ai rigori l', serie nella quale Vidal \u2014 peraltro premiato come miglior giocatore dell'incontro nonch\u00e9 inserito nel miglior undici della competizione \u2014 realizza il secondo \"penalty\".\nIl 12 novembre 2015, durante le qualificazioni CONMEBOL al in Russia, segna la prima rete della competizione nel pareggio interno per 1-1 contro la , siglando il momentaneo vantaggio.\nDal 2016.\nConvocato dal selezionatore Juan Antonio Pizzi per la Copa Am\u00e9rica Centenario negli Stati Uniti, Vidal e compagni iniziano la fase a gironi con una sconfitta per 2-1 contro l'Argentina. Le seguenti due partite si concludono invece con una duplice vittoria: la prima con un sofferto 2-1 sulla Bolivia, dove \u00e8 proprio il centrocampista a siglare entrambe le reti per la propria compagine, e la seconda con un 4-2 al : la \"Roja\" approda in tal modo alla fase a eliminazione diretta come seconda del gruppo, dietro all\"Albiceleste\". Superato il Messico ai quarti con un roboante 7-0 e la Colombia in semifinale per 2-0, seppur Vidal non abbia disputato l'incontro per squalifica, la formazione di Pizzi si ritrova in finale di nuovo contro l'Argentina in un \"remake\" dell'edizione precedente: cos\u00ec come un anno prima, dopo lo 0-0 al termine dei supplementari, sono ancora i cileni ad aggiudicarsi il trofeo ai rigori, serie nella quale Vidal, inserito nuovamente nella \"top 11\" del torneo, fallisce peraltro il proprio tentativo di realizzazione, risultato comunque ininfluente sull'esito finale.\nNel giugno 2017 viene convocato da Pizzi per la Confederations Cup 2017 in Russia: Vidal \u00e8 fin da subito protagonista, segnando una rete il 18 dello stesso mese nella partita d'esordio, vinta 0-2 sul . Titolare anche nelle altre due partite del girone, i pareggi 1-1 contro e Australia, Vidal e compagni approdano alle semifinali del torneo come secondi, alle spalle dei tedeschi. Dopo lo 0-0 al termine dei tempi regolamentari e supplementari, il Cile supera il ai rigori, in cui Vidal mette a segno il primo della serie, mentre in finale si arrende alla Germania, vittoriosa 1-0.\nIl 27 marzo 2018 raggiunge quota 100 presenze in nazionale, nel corso di un'amichevole contro la terminata a reti bianche.\nIl 26 maggio 2019 Vidal viene convocato dal commissario tecnico Reinaldo Rueda per la Copa Am\u00e9rica 2019 in Brasile. La doppia vittoria 0-4 al e 1-2 all'Ecuador rendono ininfluente la sconfitta 0-1 contro l'Uruguay, permettendo un turno di riposo al centrocampista cileno e il passaggio alla fase a eliminazione diretta per i campioni in carica. Ai quarti, in seguito allo 0-0 al termine dei supplementari, viene superata la ai rigori, con Vidal che realizza il proprio tentativo; in semifinale tuttavia la formazione di Rueda si arrende al Per\u00f9, che prevale nettamente con uno 0-3. La spedizione in terra brasiliana vede la \"Roja\" chiudere l'edizione al quarto posto, dopo l'ulteriore sconfitta nella \"finalina\" stavolta contro l'Argentina: qui Vidal mette a segno l'unica marcatura personale del torneo, su calcio di rigore, accorciando il punteggio finale sul 2-1.\nIl 10 giugno 2021 viene convocato dal commissario tecnico Mart\u00edn Lasarte per la Copa Am\u00e9rica 2021 in Brasile.\nStatistiche.\nPresenze e reti nei club.\n\"Statistiche aggiornate al 25 febbraio 2022.\""}
{"id": "1837702", "revid": "599013", "url": "https://it.wikipedia.org/wiki?curid=1837702", "title": "Parma voladora", "text": ""}
{"id": "1837703", "revid": "79520", "url": "https://it.wikipedia.org/wiki?curid=1837703", "title": "Coppa nissena", "text": ""}
{"id": "1837704", "revid": "339392", "url": "https://it.wikipedia.org/wiki?curid=1837704", "title": "S.C. Molassana Boero 1918 A.S.D.", "text": ""}
{"id": "1837708", "revid": "503613", "url": "https://it.wikipedia.org/wiki?curid=1837708", "title": "Deborah J. Ross", "text": "Ha iniziato a scrivere col nome di Deborah Wheeler.\nBiografia.\nDeborah J. Ross ha trascorso la sua infanzia e la sua giovinezza fra California e Oregon, dove ha studiato biologia e psicologia (discipline, queste ultime, nelle quali ha ottenuto due lauree) e successivamente ha lavorato come chiropratica. Ha inoltre studiato per molti anni arti marziali, in particolare tai chi e kung fu.\nDeborah J. Ross esord\u00ec nella letteratura fantastica col nome di \"Deborah Wheeler\" (il suo nome da sposata prima del divorzio) agli inizi degli anni ottanta. Il suo primo racconto edito fu \"Imperatrix\" (1984), che apparve nella prima antologia di \"Sword &amp; Sorceress\" curata da Marion Zimmer Bradley. I suoi lavori sono di genere fantasy e fantascienza. \nNegli anni ha scritto oltre quaranta racconti, pubblicati su varie riviste e antologie, e ha curato personalmente i volumi antologici della serie \"Lace and Blade\". Ha all'attivo una decina di romanzi non ancora tradotti in italiano ed \u00e8 nota soprattutto per la sua collaborazione con Marion Zimmer Bradley relativa alla \"Saga di Darkover\".\nHa scritto una trilogia in collaborazione con quest'ultima la \"Clingfire Trilogy\" e altri cinque romanzi del ciclo, e sta portando a termine tutti i manoscritti non finiti della Zimmer Bradley.\nOpere.\nDarkover.\nAntologie di Darkover.\nRaccolta di racconti di Darkover della sola Ross."}
{"id": "1837713", "revid": "228587", "url": "https://it.wikipedia.org/wiki?curid=1837713", "title": "Questione ipotetica", "text": "Con \"questione ipotetica\" si intende un paradosso teologico discusso nella teologia scolastica e successiva: \"Se Adamo non avesse peccato, il Figlio di Dio si sarebbe lo stesso incarnato in Ges\u00f9?\" (nella tradizione cristiana scopo principale di incarnazione, morte e resurrezione del Figlio di Dio \u00e8 la giustificazione dell'uomo, cio\u00e8 la cancellazione del peccato originale).\nNella questione cos\u00ec posta l'azione di Dio viene vincolata a quella dell'uomo, il che risulta paradossale in quanto lede l'assoluta libert\u00e0 di Dio che la teologia cristiana gli attribuisce.\nLa soluzione del paradosso sta nel non vedere l'incarnazione come finalizzata unicamente al rimedio del peccato originale: in tal caso, se Adamo non avesse peccato l'incarnazione non sarebbe dovuta avvenire. Scopo dell'incarnazione \u00e8 stato la divinizzazione dell'uomo: grazie a incarnazione, morte e risurezione del Figlio di Dio gli uomini possono, nella vita futura, diventare \"figli di Dio\", ottenendo la cosiddetta \"adozione filiale\". In tal caso, sia che Adamo avesse o non avesse peccato, l'incarnazione \u00e8 necessaria."}
{"id": "1837714", "revid": "717966", "url": "https://it.wikipedia.org/wiki?curid=1837714", "title": "Incarnazione di Ges\u00f9", "text": ""}
{"id": "1837719", "revid": "124536133", "url": "https://it.wikipedia.org/wiki?curid=1837719", "title": "Ernst Thole", "text": "Biografia.\nFiglio del disegnatore e illustratore olandese Karel Thole (noto copertinista della serie dei romanzi \"Urania\") e di Elizabeth, Ernst nasce ad Amsterdam nel 1953 e si trasferisce a Milano al seguito della famiglia nel 1958.\nCarriera artistica.\nVerso la met\u00e0 degli anni settanta, Ernst (a volte italianizzato in Ernest oppure Ernesto) ebbe la possibilit\u00e0 di esibirsi al Derby Club dove propose il personaggio di un omosessuale effeminato che, oltre ad essere un'autentica novit\u00e0 nei palinsesti dell'epoca (ancora perbenista e censorio), defin\u00ec il suo filone comico. \nNel 1977 entra nel Gruppo Repellente (di Enzo Jannacci e Beppe Viola) e si esibisce nella pi\u00e8ce teatrale \"La tappezzeria\" ed in seguito gli fu offerto di condurre un programma notturno su Telealtomilanese dal titolo \"Playboy di mezzanotte\".\nIn quegli anni fece anche parte del cast della trasmissione \"Non stop\" di Enzo Trapani gi\u00e0 frutto di una riforma voluta dalla dirigenza Rai che nella fine degli anni settanta voleva \"svecchiare\" il palinsesto nazionale. Qui Thole perfezion\u00f2 il suo personaggio effeminato con degli sketch spesso ispirati dallo stile di Franca Valeri. Uno dei suoi tipici sketch di quel periodo infatti, lo vedevano intento in una telefonata tra una madre e la figlia (lui stesso) in genere reduce dal viaggio di nozze che lo resero cos\u00ec noto da far s\u00ec che una di queste fu inserita in un Long Playing di Artisti Vari.\nL'esibizione di una telefonata tra madre e figlia riprendevano uno strumento della comicit\u00e0 gi\u00e0 usato negli anni sessanta da Franca Valeri e Bice Valori. \nDopo l'esperienza televisiva fu la volta del cinema, che gli permise di interpretare la sua caricatura in alcune pellicole girate tra la fine degli anni settanta ed i primi anni ottanta. \nNel 1984 ritorna in televisione partecipando a \"Drive In\" dove interpreta dei piccoli ruoli negli sketch di Enrico Beruschi e Margherita Fumero.\nNel 1986 conduce con Marco Columbro il Festival del Cabaret di Loano, poi trasmesso in tv come Cabaret per una notte. \nMuore nel 1988 all'et\u00e0 di soli 35 anni, nella sua casa di Sesto San Giovanni a causa di un ictus da aneurisma congenito, che sul principio fu scambiato per un infarto. Thole, che lasci\u00f2 la moglie Carla da cui non ebbe figli, \u00e8 sepolto nel Cimitero Nuovo di Sesto San Giovanni.\nConfusione sul suo personaggio.\nNell'immaginario collettivo il successo della sua caricatura fece fondere l'orientamento sessuale del personaggio con quello dell'attore, che fu spesso creduto omosessuale, ma di cui sulla sua presunta omosessualit\u00e0 vi furono le smentite della moglie.\nVa per\u00f2 aggiunto che lo stesso Thole gioc\u00f2 su questo equivoco nelle sue dichiarazioni alla stampa.\nAnche dopo la sua morte la stampa scandalistica sostenne che la causa della morte fosse l'AIDS ma di nuovo vi furono le smentite della moglie."}
{"id": "1837722", "revid": "287204", "url": "https://it.wikipedia.org/wiki?curid=1837722", "title": "Bra\u00e7o do Trombudo", "text": "Bra\u00e7o do Trombudo \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1837724", "revid": "287204", "url": "https://it.wikipedia.org/wiki?curid=1837724", "title": "NGC 4650A", "text": "NGC 4650A \u00e8 un raro tipo di Galassia visibile nella costellazione del Centauro.\nSi individua 1,5 gradi a SW della stella n Cen, di quarta magnitudine; fa parte di un grande ammasso di galassie. Si tratta di una galassia ad anello polare, un raro tipo di galassie che possiedono un nucleo allungato ed un anello di stelle giovani molto esteso passante per i poli del nucleo. A breve distanza si scorge la ben pi\u00f9 brillante galassia NGC 4650. La distanza \u00e8 stimata sui 130 milioni di anni luce da noi."}
{"id": "1837725", "revid": "110157", "url": "https://it.wikipedia.org/wiki?curid=1837725", "title": "Tai\u00f3", "text": "Tai\u00f3 \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Rio do Sul."}
{"id": "1837732", "revid": "124592485", "url": "https://it.wikipedia.org/wiki?curid=1837732", "title": "Angelo Mangano", "text": "Fu uno degli investigatori della cattura del boss corleonese Luciano Liggio.\nBiografia.\nVice commissario di Pubblica sicurezza nel 1952, commissario nel 1955. Nei primi anni sessanta fece parte Ufficio affari riservati del Ministero dell'interno.\nL'arresto di Luciano Leggio (detto Liggio).\nEra in servizio a Genova, quando, su disposizione del capo della polizia Angelo Vicari, dopo la strage di Ciaculli, fu inviato in Sicilia.\nIl 15 novembre 1963 il commissario Angelo Mangano giunse a Corleone con l'incarico di arrestare il boss in ascesa Luciano Liggio. La sera del 14 maggio 1964 grazie alle indagini dei carabinieri si arriv\u00f2 al suo nascondiglio: la casa di Leoluchina Sorisi, la fidanzata di Placido Rizzotto, il sindacalista ucciso dallo stesso Liggio nel 1948. L'eclatante operazione dei carabinieri diretta dal tenete colonnello Ignazio Milillo con una rappresentanza della polizia diretti dal Commissario Mangano, permise di arrestare il latitante capomafia. Siccome Luciano Liggio era malato del morbo di Pott venne introdotto fuori aiutato dal Maresciallo dei carabinieri Tobia ed Appuntato Fraternale ma il commissario and\u00f2 loro incontro nell'atto in cui scendevano i gradini del covo . Un giornalista immortal\u00f2 la scena e la fotografia fin\u00ec su tutti i giornali lasciando erroneamente intendere che l'avesse catturato il commissario.\nLa lotta alla mafia.\nFu nominato vice questore il 1\u00ba gennaio 1965, e nel 1966 gli fu affidata la Polizia criminale per la Sicilia.\nQuell'anno cominci\u00f2 ad ascoltare le confessioni di uno dei primi pentiti della storia di Cosa nostra, Luciano Raia, ex killer al servizio dei corleonesi, in seguito sentito dal giudice Cesare Terranova. Le sue dichiarazioni portarono al processo di Bari del 1969 nella quale venivano giudicati Liggio, Salvatore Riina e molti altri membri del clan dei corleonesi. Ma, con una sentenza-scandalo, vennero tutti assolti. Il CSM indag\u00f2 sull'operato del Collegio Giudicante ed appur\u00f2 che i giudici erano stati fatti oggetto di gravi minacce. Al processo di appello il 23 dicembre 1970 Liggio fu condannato all'ergastolo. \nFu promosso questore il 30 giugno 1971. Mangano venne trasferito a Roma dove dispose intercettazioni telefoniche nei confronti dei presunti fiancheggiatori di Liggio, che fecero emergere il cosiddetto \"scandalo Rimi\" in cui furono coinvolti mafiosi e funzionari della Regione Lazio. A Roma cominci\u00f2 anche ad indagare molto per scoprire le attivit\u00e0 di Luciano Liggio. Mangano scopr\u00ec uno degli uomini di Liggio nelle vicinanze di Roma, il boss Frank Coppola detto Tre dita, e cominci\u00f2 a pedinarlo per arrivare sulle tracce del criminale. \nIl 5 aprile 1973 dei sicari lo colpirono con sei colpi di pistola (tra cui uno alla testa ed uno vicino al cuore) in via Tor Tre Teste a Roma e ferirono il suo autista Domenico Casella. Mangano si salver\u00e0.\nTelevisione.\nLa rete televisiva Canale 5 ha prodotto e mandato in onda lo sceneggiato televisivo \"Il capo dei capi\", raccontante la vita di Salvatore Riina, dove Mangano \u00e8 interpretato dall'attore Massimo Venturiello. Nella fiction Mangano \u00e8 inviato a Corleone nel 1958 mentre nella realt\u00e0 arriv\u00f2 nella citt\u00e0 nel 1963; ancora, nel film Mangano \u00e8 a Milano ed arresta Liggio in un locale mentre nella realt\u00e0 non era a Milano ma a Roma e non prese mai parte all'arresto del boss nel 1974 che avvenne in un appartamento milanese ad opera della Guardia di Finanza al comando del tenente colonnello Giovanni Vessicchio.\nBibliografia.\nL'arresto di Luciano Liggio \u00e8 ampiamente descritto, tra le altre pubblicazioni, nei seguenti libri:"}
{"id": "1837733", "revid": "889336", "url": "https://it.wikipedia.org/wiki?curid=1837733", "title": "Radek Drul\u00e1k", "text": "Nazionale sia della Cecoslovacchia sia della Repubblica Ceca, durante la sua carriera ha firmato 206 gol nei campionati in patria e in Germania, segnando sei volte con la nazionale ceca. Calciatore ceco dell'anno nel 1995, ha vinto tre titoli di capocannoniere ed \u00e8 stato il primo calciatore a vincere per due volte - tra l'altro consecutive - il premio come miglior marcatore del campionato ceco. \u00c8 stato anche il miglior marcatore della storia del campionato ceco (con 64 reti), prima del sorpasso avvenuto nel 1998 (stagione 1998-1999) da parte di Horst Siegl.\nCarriera.\nClub.\nDopo aver iniziato nello Spartak Hul\u00edn, a quindici anni pass\u00f2 nelle giovanili del TJ Gottwaldov. Nel 1981 pass\u00f2 al RH Cheb. Dopo mezzo anno passato al RH Su\u0161ice ritorn\u00f2 al Cheb dove si afferm\u00f2 un buon attaccante e grazie a questa qualit\u00e0, nel 1984 ricevette la sua prima chiamata nella Nazionale cecoslovacca.\nNel 1987 si trasfer\u00ec al Sigma Olomouc dove si fece notare ulteriormente per la sua media-reti. Nel 1990 pass\u00f2 in Germania all'Oldenburg, a quel tempo in 2. Fu\u00dfball-Bundesliga Nord. Con la squadra bianco-blu sfior\u00f2 la promozione in Bundesliga e fu nella stagione 1991-1992 capocannoniere della divisione con 21 reti. L'impresa per\u00f2 non si ripet\u00e9 l'anno successivo con la squadra che si classific\u00f2 al ventiduesimo e terzultimo posto del campionato.\nLa retrocessione dell'Oldenburg spinse il calciatore ad andare al Chemnitzer FC, sempre in 2. Fu\u00dfball-Bundesliga, ma dopo 18 partite senza marcature ritorn\u00f2 nel 1994 in Repubblica Ceca, questa volta al Petra Drnovice. Nel 1997 fu acquistato dal Linz ma nello stesso anno fu ceduto al Sigma Olomouc. Termin\u00f2 la carriera nel 1999 con l'FK Holice 1932.\nNazionale.\nGioc\u00f2 sia per la Cecoslovacchia che per la . Con la prima gioc\u00f2 tre partite, con la seconda collezion\u00f2 sedici presenze impreziosite da sei reti. Partecip\u00f2 al , dove la Repubblica Ceca raggiunse la finale persa con la ."}
{"id": "1837734", "revid": "29990", "url": "https://it.wikipedia.org/wiki?curid=1837734", "title": "Anton Hansen Tammsaare", "text": ""}
{"id": "1837736", "revid": "486946", "url": "https://it.wikipedia.org/wiki?curid=1837736", "title": "Imob", "text": ""}
{"id": "1837740", "revid": "1226", "url": "https://it.wikipedia.org/wiki?curid=1837740", "title": "Vita extraterrestre", "text": ""}
{"id": "1837741", "revid": "276793", "url": "https://it.wikipedia.org/wiki?curid=1837741", "title": "Villa Gabrielli", "text": ""}
{"id": "1837743", "revid": "23117", "url": "https://it.wikipedia.org/wiki?curid=1837743", "title": "V\u00edctor Homero Guaglianone", "text": ""}
{"id": "1837744", "revid": "287204", "url": "https://it.wikipedia.org/wiki?curid=1837744", "title": "Victor Guaglianone", "text": ""}
{"id": "1837745", "revid": "1543377", "url": "https://it.wikipedia.org/wiki?curid=1837745", "title": "Aitone II d'Armenia", "text": "Famiglia.\nApparteneva alla famiglia degli Hetumidi, era figlio di Leone III d'Armenia e Keran di Lampron e nipote di Aitone I d'Armenia che aveva sottomesso la Cilicia ai Mongoli nel 1240.\nAitone II spos\u00f2 Helvis di Lusignano, figlia del re Ugo III di Cipro. Il figlio ed erede di Aitone, Teodoro, fu assassinato nel 1296 dall'usurpatore Sempad.\nRegno.\nNel 1292 la Cilicia armena fu invasa da Khalil, il Sultano Mamelucco d'Egitto che aveva conquistato il Regno di Gerusalemme l'anno precedente, Hromgla fu saccheggiata e Aitone fu costretto a cedere Besni, Marash e Til Hamdoun.\nNel 1293 egli abdic\u00f2 in favore di suo fratello Teodoro III ed entr\u00f2 nel monastero armeno di Mamistra.\nTuttavia, nel 1295 Teodoro III chiese ad Aitone di ritornare sul trono per aiutarlo a rinsaldare l'alleanza con i Mongoli; il tentativo ebbe successo.\nAnche i rapporti con il potente Impero bizantino erano migliorati, il 16 gennaio 1294 una delle sorelle di Aitone, Rita, aveva sposato Michele IX Paleologo, l'Imperatore bizantino.\nAttorno al 1297 Aitone e Teodoro si recarono a Costantinopoli e, durante la loro assenza, il loro fratello Sempad usurp\u00f2 il trono con l'aiuto dell'altro fratello Costantino, quando Aitone e Teodoro tornarono Sempad li cattur\u00f2 a Caesarea e li imprigion\u00f2 nella fortezza di Partzerpert dove Aitone fu parzialmente accecato per cauterizzazione mentre Teodoro fu strangolato nel 1298; ma Costantino si rivolt\u00f2 contro Sempad e prese il trono a sua volta.\nAitone fu liberato e nel 1299, dopo essere guarito dalla sua cecit\u00e0, riprese la corona ed esili\u00f2 i due fratelli fedifraghi a Costantinopoli.\nPresto Aitone impegn\u00f2 le truppe armene, al fianco dei mongoli, nel loro tentativo di conquista della Siria.\nOffensiva in Siria.\nNell'estate del 1299 Aitone, trovandosi nuovamente a fronteggiare una minaccia di attacco dai Mamelucchi, invi\u00f2 una richiesta di aiuto al khan mongolo di Persia, Gh\u00e2z\u00e2n, che in risposta mosse con le sue forze verso la Siria ed invi\u00f2 lettere al re di Cipro ed ai capi dei Cavalieri templari, Ospitalieri e Teutonici, invitandoli a raggiungerlo per unirsi al suo attacco ai Mamelucchi in Siria.\nI Mongoli riuscirono a conquistare la citt\u00e0 di Aleppo, dove furono raggiunti da re Aitone, le cui forze comprendevano alcuni Templari ed Ospitalieri dal Regno armeno di Cilicia, che parteciparono al resto dell'offensiva\nGli alleati sconfissero i Mamelucchi nella battaglia di Wadi al-Khazandar, il 23 o 24 dicembre del 1299.\nUn gruppo di mongoli allora si separ\u00f2 dall'esercito di Gh\u00e2z\u00e2n ed insegu\u00ec le truppe mamelucche in ritirata fino a Gaza, costringendoli a tornare in Egitto.\nSecondo la tradizione, re Aitone visit\u00f2 Gerusalemme nel 1300 dopo aver contribuito all'offensiva dei Mongoli.\nL'origine del racconto \u00e8 un documento di uno storico medievale armeno, Nerses Balients (Narsete Balients):\nAlcuni storici rilevano che questo racconto non concorda con nessun'altra fonte dell'epoca, ed attualmente \u00e8 stata riconosciuta come originata da fonte inaffidabile; in altri termini, fu semplice propaganda armena del tempo.\nTuttavia in \"The Crusaders and the Crusader States\", Andrew Jotischky usa l'articolo di Schein del 1979 ed il successivo libro del 1991 per affermare che \"dopo una breve ed essenzialmente simbolica occupazione di Gerusalemme, Ghazan si ritir\u00f2 in Persia\".\nSecondo Peter Jackson in \"The Mongols and the West\", i Mongoli liberarono la Citt\u00e0 Santa.\nSteven Runciman in \"A History of the Crusades, III\" afferma che Ghazan penetr\u00f2 fino a Gerusalemme, ma non prima dell'anno 1308.\nClaude Mutafian, in \"Le Royaume Arm\u00e9nien de Cilicie\" menziona degli scritti ed un Domenicano armeno del XIV secolo che proclama che il re armeno visit\u00f2 Gerusalemme quando questa fu temporaneamente tolta al governo dei musulmani.\nDemurger, in \"Les Templiers\", fa cenno alla possibilit\u00e0 che i mongoli abbiano occupato Gerusalemme, citando una tradizione armena secondo la quale Aitone celebr\u00f2 la messa a Gerusalemme nel gennaio 1300.\nSecondo lo storico Claude Mutafian, forse fu in quest'occasione che Aitone II don\u00f2 il suo scettro d'ambra al Convento armeno di San Giacomo di Gerusalemme.\nVittoria musulmana di Shaqhab.\nI restanti Templari, da Cipro, continuarono a fare razzie sulla costa Siriana all'inizio del 1303, e devastarono la citt\u00e0 di Damour, a sud di Beirut; per\u00f2 persero Arados, poich\u00e9 non erano in grado di schierare truppe sufficienti.\nNel 1303 una grande forza mongola (circa 80.000) insieme con gli armeni, fu sconfitta ad Homs il 30 marzo ed alla decisiva battaglia di Shaqhab, a sud di Damasco, il 21 aprile dello stesso anno.Questa \u00e8 considerata l'ultima delle grandi invasioni mongole della Siria.\nAnche nel 1303, Ghazan aveva nuovamento inviato una missiva ad Edoardo I, nella persona di Buscarello de' Ghisolfi, reiterando la promessa di Hulagu di dare Gerusalemme ai Franchi in cambio di aiuto contro i Mamelucchi. Ma Ghazan mor\u00ec il 10 maggio 1304, ed i sogni di una rapida riconquista della Terra Santa andarono distrutti.\nAitone divenne monaco francescano, con il nome di Giovanni e, nel 1303 o nel 1305, pass\u00f2 la corona a suo nipote Leone IV, figlio di Teodoro III, mantenne per\u00f2 la carica di Reggente d'Armenia.\nNel 1304 i Mamelucchi continuarono i loro assalti alla Cilicia armena e riuscirono a riprendere tutti i territori che gli armeni avevano acquisito durante l'invasione mongola.\nNel 1305 Aitone e Leone guidarono un esercito armeno alla vittoria sugli scorridori Mamelucchi, nella battaglia di Laiazzo.\nNel 1307 mentre si trovavano vicino ad Anazarbe, nell'accampamento di Bilarghu, generale o rappresentante Mongolo in Cilicia recentemente convertito all'Islam.\nAitone II, suo nipote Leone IV ed il loro intero entourage furono assassinati dallo stesso Bilarghu, a seguito di un complotto interno contro gli sforzi di Aitone tesi ad unire la Chiesa armena a Roma."}
{"id": "1837747", "revid": "339392", "url": "https://it.wikipedia.org/wiki?curid=1837747", "title": "Christian Ricardo Stuani", "text": ""}
{"id": "1837748", "revid": "116173011", "url": "https://it.wikipedia.org/wiki?curid=1837748", "title": "Il robot scomparso", "text": "Il robot scomparso (\"Little Lost Robot\") \u00e8 un racconto fantascientifico scritto da Isaac Asimov. Pubblicato per la prima volta nel marzo del 1947 sulla rivista \"Astounding Science Fiction\", fa parte delle antologie \"Io, Robot\" (1950), \"Tutti i miei robot\" (1982) e \"Sogni di robot\" (1986). \u00c8 stato tradotto per la prima volta in italiano nel 1963 in \"Io, Robot\" come Il piccolo robot perduto e in seguito anche come Il piccolo robot smarrito.\nDa questo racconto \u00e8 stato tratto un adattamento per la serie televisiva antologica \"Out of This World\", diretto da Leo Lehman nel 1962 per la Associated British Corporation, che segna anche la prima apparizione sugli schermi del personaggio di Susan Calvin, interpretata da Maxine Audley. \u00c8 l'unico episodio della serie che sopravviva attualmente negli archivi.\nTrama.\nSull'Iper Base, una stazione militare di ricerca su un asteroide, gli scienziati stanno lavorando per lo sviluppo dell'unit\u00e0 per i viaggi nell'iperspazio - un tema che viene esplorato e sviluppato in diversi racconti di Asimov e di cui l'Impero ed i libri della Fondazione fanno parte. Uno dei ricercatori, Gerald Black, perde le staffe e manda a quel paese (con epiteti molto coloriti) un NS-10 (Nestor), ovvero un robot in dotazione agli scienziati della suddetta base. Obbedendo letteralmente all'ordine, questo si nasconde in modo da non essere pi\u00f9 trovato. Ed \u00e8 proprio in questo frangente che la U.S. Robots manda il capo robo-psicologo Susan Calvin, e il matematico Peter Bogert, per scovarlo e recuperarlo. Durante le loro indagini per\u00f2, vengono a scoprire che il robot scomparso si \u00e8 mimetizzato in mezzo ad altri 62 robot fisicamente identici a lui, rendendo l'impresa un vero rompicapo, dato che i due dovranno riuscire a capire chi \u00e8 l'automa latitante grazie all'ausilio della logica.\nMa questo robot in particolare \u00e8 diverso. Dato che nell'Iper Base si lavorava con i raggi gamma, non dannosi per l'uomo, dei robot normali non potevano essere utilizzati, perch\u00e9 avrebbero rilevato delle radiazioni nella zona, ma senza conoscerne il tipo avrebbero supposto si trattasse di radiazioni letali e avrebbero allontanato tutti gli esseri umani presenti. Per questo, NS-2 ha ricevuto la prima legge della robotica modificata, in modo tale che gli risultasse imposta soltanto la parte in cui dice \"Un robot non pu\u00f2 recar danno a un essere umano\", mentre \u00e8 stata omessa completamente la parte sul non permettere che l'umano potesse ricevere danno a causa di un suo mancato intervento. Di conseguenza, l'automa permetterebbe ai ricercatori di lavorare, ma se ne starebbe anche fermo, con le mani in mano, mentre un essere umano potrebbe aver bisogno di aiuto o essere addirittura in pericolo di vita.\nIl robot, quindi, deve essere a tutti i costi ritrovato perch\u00e9 se l'opinione pubblica venisse a conoscenza di un automa che non segue a pieno la \"Prima Legge\", scatenerebbe una protesta, anche se l'automa non fosse comunque in grado di danneggiare direttamente un essere umano. Tuttavia, aggiunge la dottoressa Calvin, ci sarebbe una situazione in cui la suddetta legge modificata potrebbe consentire ad un robot di danneggiare o addirittura uccidere una persona. Il robot potrebbe ad esempio lasciar cadere un peso su di un essere umano, lasciando ricadere la colpa sulla gravit\u00e0 e non sul suo operato.\nCos\u00ec, dopo aver interrogato ogni robot separatamente, la Calvin comincia a pensare che il Nestor modificato possa aver acquisito un complesso di superiorit\u00e0 rispetto all'uomo, e che, quindi, potrebbe aver addirittura guadagnato la capacit\u00e0 di far direttamente del male al suo creatore. Ma grazie ad un astutissimo ultimo colpo di genio, la Calvin riesce a farlo uscire allo scoperto, cogliendolo in flagrante, dopo che l'automa ha un attimo di esitazione provocatogli sicuramente dal suo supposto complesso di superiorit\u00e0. Infatti la psicologa aveva messo tutti i robot insieme in una stanza in cui essa era seduta e su cui veniva fatto cadere un peso per poi essere fermato da un raggio di energia. Aveva detto ai robot che se avessero rilevato una qualsiasi radiazione tra loro e lei, non si sarebbero dovuti muovere perch\u00e9 li avrebbe uccisi. Ma solo NS-2 modificato sapeva rilevare i tipi di radiazione. Vedendo che non c'era alcuna radiazione letale, ma solo una radiazione infrarossa, il robot a causa del suo complesso di superiorit\u00e0 si alza. L'NS-10, avendo perso la sfida \"mentale\" che aveva perpetrato, cerca di aggredire la robo-psicologa che viene salvata all'ultimo momento da un raggio gamma applicato dal dottor Bogert."}
{"id": "1837749", "revid": "192549", "url": "https://it.wikipedia.org/wiki?curid=1837749", "title": "Hetum II d'Armenia", "text": ""}
{"id": "1837752", "revid": "932277", "url": "https://it.wikipedia.org/wiki?curid=1837752", "title": "Resine ammidiche", "text": "Le resine ammidiche (o resine carbammidiche) sono i prodotti di policondensazione dei composti amminici con la formaldeide. Sono dei materiali termoindurenti.\nUn'importante classe di resine ammidiche sono le resine melamminiche, ottenute dalla reazione dell'urea e melamina con la formaldeide.\nVengono impiegate per il rivestimento dei compensati."}
{"id": "1837754", "revid": "736476", "url": "https://it.wikipedia.org/wiki?curid=1837754", "title": "Sonja Baum", "text": "Biografia.\nDal 1997 al 2000 studia al \"Mozarteum\" di Salisburgo, in seguito \u00e8 impegnata presso la \"Schauspielhaus\" di Bochum fino al 2004. \u00c8 nota per aver partecipato, tra il 2005 e il 2006, alla soap opera di ZDF \"Julia - La strada per la felicit\u00e0\", con il ruolo di Marie Vermont."}
{"id": "1837756", "revid": "1543377", "url": "https://it.wikipedia.org/wiki?curid=1837756", "title": "Galassia ad anello polare", "text": "Una galassia ad anello polare \u00e8 un tipo di galassia in cui un anello esterno di gas e stelle ruota perpendicolarmente al piano principale della galassia. Si pensa che questi anelli polari si formino quando due galassie interagiscono gravitazionalmente l'una con l'altra. Una possibilit\u00e0 \u00e8 che del materiale venga strappato via dalla marea di una galassia vicina e vada a formare l'anello polare osservato in questo tipo di galassie. L'altra possibilit\u00e0 \u00e8 che una galassia pi\u00f9 piccola collida in senso ortogonale col piano di rotazione di una galassia pi\u00f9 grande, e la struttura ad anello verr\u00e0 formata proprio dalle stelle che facevano parte della galassia minore. \nI casi pi\u00f9 noti di galassie con polar ring sono S0 (galassie lenticolari), ma dal punto di vista fisico esse fanno parte di una pi\u00f9 ampia categoria di galassie che acquisisce materia dall'esterno, incluse molte ellittiche.\nLe prime galassie ellittiche con anello polare furono identificate nel 1978. Esse sono NGC 5128, NGC 5363, NGC 1947 e Cygnus A, mentre le S0 con anello polare NGC 2685 e NGC 4650A furono indicate in quegli anni come il risultato di processi di formazione simili.\nLe prime quattro S0 identificate come galassie con anello polare furono NGC 2685, NGC 4650A, A 0136 -0801, e ESO 415 -G26. Mentre queste galassie venivano studiate approfonditamente, molte altre galassie ad anello polare sono state identificate nel frattempo. \nL'origine esterna degli anelli gassosi fu chiarita completamente solo qualche anno pi\u00f9 tardi, quando una migliore tecnologia spettroscopica rese possibili le prime osservazioni dei moti delle stelle e del gas in queste galassie. In aggiunta al notissimo esempio della galassia NGC 5128 (Cen A), un'ellittica con un anello polare molto regolare \u00e8 NGC 5266.\nGli anelli polari si possono trovare su circa lo 0,5% delle galassie lenticolari pi\u00f9 vicine, ed \u00e8 probabile che il 5% delle galassie lenticolari possa aver avuto anelli polari in un certo periodo della loro esistenza."}
{"id": "1837758", "revid": "62004", "url": "https://it.wikipedia.org/wiki?curid=1837758", "title": "Dami\u00e1n Ariel \u00c1lvarez", "text": ""}
{"id": "1837761", "revid": "1543377", "url": "https://it.wikipedia.org/wiki?curid=1837761", "title": "Iron Maiden", "text": "Gli Iron Maiden (IPA: ) sono un gruppo musicale heavy metal britannico, formatosi a Londra nel 1975 per iniziativa del bassista Steve Harris. Sono considerati uno dei gruppi pi\u00f9 importanti ed influenti del genere e, assieme ad artisti come Saxon, Angel Witch, Samson, Def Leppard, Raven e Venom, fanno parte della New Wave of British Heavy Metal, corrente al cui sviluppo hanno fortemente contribuito.\nPubblicarono il loro primo album nel 1980, diventando rapidamente uno dei gruppi pi\u00f9 rappresentativi della scena metal del periodo. Poco dopo la pubblicazione del secondo album, \"Killers\", il cantante Paul Di'Anno venne sostituito da Bruce Dickinson con cui il gruppo pubblic\u00f2, nel 1982, \"The Number of the Beast\", uno dei pi\u00f9 importanti lavori della storia del gruppo e ultimo con il batterista Clive Burr, sostituito poi da Nicko McBrain. Per tutta la durata degli anni ottanta ebbero il maggior successo commerciale con gli album \"Piece of Mind\", \"Powerslave\", \"Somewhere in Time\", \"Seventh Son of a Seventh Son\", certificati dischi d'oro e di platino negli Stati Uniti.\nLa formazione rimase inalterata fino al 1990, quando Adrian Smith venne sostituito da Janick Gers durante le registrazioni di \"No Prayer for the Dying\". Il successivo \"Fear of the Dark\" (1992) fu l'ultimo album del gruppo con Dickinson alla voce, rimpiazzato l'anno dopo da Blaze Bayley, con il quale gli Iron Maiden non trovarono il successo sperato. Dickinson e Smith rientrarono nel gruppo nel 1999, sostituendo Bayley ma non il chitarrista Gers, diventando cos\u00ec un sestetto. L'anno seguente venne pubblicato un nuovo album: \"Brave New World\", seguito dall'omonimo tour.\nIl loro penultimo album, \"The Book of Souls\" (2015), ha riscosso un ottimo successo raggiungendo la quarta posizione nella Billboard 200, come il precedente album \"The Final Frontier\", oltre alla prima posizione in diverse nazioni del mondo.\nStoria del gruppo.\nGli inizi (1975-1980).\nIl gruppo venne fondato nel 1975 a Leyton, un quartiere nella zona orientale di Londra, grazie al bassista Steve Harris, che aveva gi\u00e0 militato in gruppi come Gypsy's Kiss e Smiler. Harris prese l'ispirazione per il nome del gruppo guardando il film \"L'uomo dalla maschera di ferro\", in cui compariva lo strumento di tortura detto vergine di Norimberga o \"vergine di ferro\" (in inglese \"iron maiden\").\nLa prima formazione comprendeva, oltre ad Harris al basso, Dave Sullivan e Terry Rance alle chitarre, Paul Day alla voce e Ron \"Rebel\" Matthews alla batteria. Tennero il primo concerto lo stesso anno al Cart and Horses, un pub di Stratford. Verso la fine dell'anno Sullivan venne sostituito da Dave Murray, proveniente dagli Evil Ways, un gruppo della scuola di Hackney in cui suonava anche Adrian Smith. Murray e Harris saranno gli unici membri fissi nell'intero arco della carriera del gruppo.\nPur presentando uno stile musicale che si ispirava solo in parte al punk, si proposero subito come alternativi a noti esponenti del genere come Sex Pistols e Clash, all'epoca molto famosi. Durante questo primo periodo, nel quale era molto di moda il punk, ebbero difficolt\u00e0 a trovare spazio ma, grazie al Ruskin Arms, uno dei pochi locali londinesi che proponeva musica dal vivo hard rock e heavy metal, ebbero modo di farsi conoscere.\nOltre alla musica, venne curata anche la scenografia dei concerti, spesso accompagnati da effetti pirotecnici, in genere prodotti dagli stessi membri del gruppo. In questo periodo, fece una delle prime comparse la mascotte \"Edward the Head\", un pupazzo dalle sembianze mostruose che divenne poi noto come Eddie.\nDopo numerosi cambi di formazione, nel dicembre 1978 il gruppo trov\u00f2 una certa stabilit\u00e0 con l'ingresso del cantante Paul Di'Anno e di Doug Sampson alla batteria che gi\u00e0 aveva suonato con Harris negli Smiler. Questa formazione diede vita al primo EP autoprodotto, \"The Soundhouse Tapes\". La prima tiratura di 5.000 copie del prodotto venne venduta per corrispondenza e si esaur\u00ec nel giro di poco tempo. Il disco venne fatto conoscere a Neal Kay, famoso DJ heavy metal britannico, il quale, inizialmente, sembr\u00f2 snobbare il lavoro della band senza averlo nemmeno ascoltato ma, infine, decise di ascoltarlo decidendo poi trasmetterlo nella sua radio. Il brano \"Prowler\" comparve nelle classifiche del giornale \"Sounds\", dalle cui pagine il giornalista Geoff Barton conier\u00e0, tra i primi, il termine New Wave of British Heavy Metal.\nNel luglio 1979 una di queste copie fin\u00ec nelle mani del manager Rod Smallwood (famoso talent scout dei Judas Priest) che, ben impressionato, fece suonare gli Iron Maiden prima come spalla dei Mot\u00f6rhead il 3 settembre e poi come attrazione principale al Marquee Club di Londra il 19 ottobre. A questo concerto presenzi\u00f2 anche Brian Shepard, il direttore della EMI.\nIn breve tempo il gruppo ingaggi\u00f2 un secondo chitarrista, Tony Parsons, e incise due nuovi brani, \"Sanctuary\" e \"Wrathchild\" per la raccolta \"Metal for Muthas\", pubblicata il 15 febbraio 1980 dalla Sanctuary Records. Dopo questa pubblicazione, Sampson abbandon\u00f2 la band per motivi di salute e venne sostituito da Gary Edwards. Sampson comparir\u00e0 quindi solo nel brano \"Burning Ambition\", lato B di \"Running Free\". Successivamente Harris reclut\u00f2 anche Dennis Stratton come secondo chitarrista dopo il rifiuto di Adrian Smith, poich\u00e9 la sua band, gli Urchin, in quel momento riscuoteva un buon successo. Stratton port\u00f2 con s\u00e9 anche il nuovo batterista Clive Burr che andr\u00e0 a sostituire Edwards. L'8 febbraio venne pubblicato il singolo \"Running Free\", il quale raggiunse il 34\u00ba posto nelle classifiche britanniche e port\u00f2 la band a suonare alla trasmissione \"Top of the Pops\" della BBC.\nI primi album e i tour (1980-1981).\nCon la nuova formazione venne pubblicato, il 14 aprile 1980, l'omonimo album d'esordio del gruppo, che raggiunse la quarta posizione nelle classifiche britanniche, grazie a brani come \"Prowler\", \"Running Free\", \"Phantom of the Opera\" e \"Iron Maiden\". Poi il gruppo part\u00ec per il primo tour ufficiale; si esibirono poi anche come gruppo di supporto per i Judas Priest nel loro \"British Steel Tour\" e in seguito, nel resto dell'Europa, fecero da supporto alla tourn\u00e9e di \"Unmasked\" dei KISS.\nA giugno venne pubblicato il singolo \"Sanctuary\", non incluso nell'edizione europea dell'album; il disco gener\u00f2 polemiche per la copertina con il personaggio di Eddie che brandiva un coltello sulle spoglie dell'allora primo ministro inglese Margaret Thatcher; la copertina venne censurata coprendo gli occhi della Thatcher con una linea nera.\nDopo il tour, Stratton lasci\u00f2 il gruppo per divergenze musicali con gli altri membri, sentendosi maggiormente legato a un rock pi\u00f9 melodico stile Fleetwood Mac rispetto all'heavy metal e fonder\u00e0 in seguito i Lionheart. Nella band entr\u00f2 cos\u00ec Adrian Smith, amico d'infanzia di Dave Murray e gi\u00e0 chitarrista degli Urchin.\nL'8 novembre venne pubblicato il singolo \"Women in Uniform\", cover degli australiani Skyhooks, con ancora Stratton come chitarrista; sulla copertina comparve nuovamente la Thatcher, questa volta armata di mitra e nascosta dietro a un muro in attesa di vendicarsi di Eddie che passeggia ignaro a braccetto con due prostitute.\nCon la nuova formazione, inizi\u00f2 la registrazione del secondo album, \"Killers\", che venne pubblicato nel 1981. La produzione, grazie al notevole miglioramento delle registrazioni in studio, fu affidata a Martin Birch, gi\u00e0 produttore di altri gruppi come Deep Purple e Rainbow. L'album, grazie a canzoni come la title track, \"Wrathchild\" e \"Murders in the Rue Morgue\", ebbe buone recensioni, ma non riusc\u00ec a bissare il successo del primo album, raggiungendo il 12\u00ba posto nelle classifiche del Regno Unito.\nIl gruppo part\u00ec per un nuovo tour mondiale, in cui fu attrazione principale in alcuni festival in Europa e in Giappone, ed apr\u00ec vari concerti anche negli Stati Uniti. Dai concerti nipponici venne estratto un EP, intitolato \"Maiden Japan\" e venne anche registrata per la prima volta una loro esibizione dal vivo pubblicata poi con il titolo \"Live at the Rainbow\".\nIn quel periodo, il comportamento del cantante Paul Di'Anno, unito al suo abuso di alcol e droghe, inizi\u00f2 a creare problemi, soprattutto durante i concerti, compromettendo la riuscita del tour; per questo venne licenziato dal gruppo anche se lui sostenne di essersene andato di sua volont\u00e0. Dopo la sua partenza, Paul Di'Anno former\u00e0 prima i Lonewolf, rinominati poi come Di'Anno, e in seguito i Gogmagog, i Battlezone ed infine i Killers, oltre a cantare con i Praying Mantis.\nL'arrivo di Dickinson e \"The Number of the Beast\" (1982).\nAllontanato Di'Anno, era necessario trovare un nuovo cantante. Nel 1981 il gruppo, al Reading Festival, assistette all'esibizione dei Samson che stava riscuotendo un gran successo e un'ottima partecipazione di pubblico grazie anche al cantante Bruce Dickinson, all'epoca soprannominato \"Bruce Bruce\" o \"Air Raid Siren\" (\"sirena d'attacco aereo\"). Venne deciso di ingaggiare Dickinson il quale, poche settimane dopo la conclusione del festival, entr\u00f2 nel gruppo. Nel 1982 inizi\u00f2 la registrazione del nuovo album che venne pubblicato pochi mesi dopo, \"The Number of the Beast\", preceduto dal primo singolo \"Run to the Hills\". Il disco present\u00f2 elementi rinnovati rispetto ai due precedenti album e fu caratterizzato da nuove e arricchite sonorit\u00e0 rispetto ai precedenti dischi, grazie soprattutto alle capacit\u00e0 vocali di Bruce.\nQuesto album \u00e8 a tutt'oggi ritenuto tra i pi\u00f9 importanti tra quelli prodotti in ambito metal e tra i pi\u00f9 influenti del genere. Nel disco sono presenti alcuni dei brani pi\u00f9 noti del gruppo, come \"Children of the Damned\", \"22 Acacia Avenue\", \"Hallowed Be Thy Name\", \"Run to the Hills\" e l'omonimo \"The Number of the Beast\"; l'album raggiunse il primo posto nelle classifiche britanniche.\nCome tanti gruppi heavy metal di quegli anni, anche gli Iron Maiden furono oggetto di accuse di satanismo da parte di alcune organizzazioni religiose le quali, in occasione dell'uscita del terzo album, tentarono di boicottarne la distribuzione, giungendo al punto di bruciarne varie copie in pubblico. In realt\u00e0 il brano che d\u00e0 il titolo all'album e soprattutto il suo testo introduttivo sono tratti dal libro biblico dell'Apocalisse; questo testo originariamente avrebbe dovuto essere narrato dall'attore Vincent Price la cui richiesta economica per\u00f2, \u00abnon meno di 25.000 sterline\u00bb, fu ritenuta troppo onerosa e la band fu costretta a ingaggiare un imitatore per l'incisione del brano. Il gruppo non fece molto caso alle polemiche e part\u00ec per un nuovo tour, \"The Beast on the Road\", in cui furono la band principale per quasi tutte le tappe, tranne che negli Stati Uniti dove in alcune date aprirono ai Rainbow, a Ozzy Osbourne e ai 38 Special. Tuttavia, il 29 giugno a New York si registr\u00f2 il tutto esaurito e durante lo show comparirono nuove scenografie che ruotavano attorno a un gigantesco pupazzo di Eddie.\nIl successo mondiale (1983-1985).\nTerminata la tourn\u00e9e, la band si prese un periodo di riposo alle Bahamas dove registr\u00f2 il quarto album, \"Piece of Mind\" (1983), subito seguito dal \"World Piece Tour\". Al disco partecip\u00f2 il nuovo batterista Nicko McBrain, ex collaboratore di Pat Travers e dei Trust, inserito nel gruppo in seguito alla defezione di Clive Burr, uscito per problemi di stress e salute.\nMusicalmente l'album present\u00f2 nuove influenze sonore tratte dal rock progressivo, con brani pi\u00f9 melodici e strutturalmente pi\u00f9 complessi e ricercati. Gran parte di queste novit\u00e0 erano dovute proprio allo stile pi\u00f9 tecnico e raffinato del nuovo batterista. Dickinson, grazie alla sua laurea in storia e letteratura, compose testi molto colti come ad esempio \"Revelations\" o \"Flight of Icarus\". L'album venne molto apprezzato, e il brano \"The Trooper\" divenne una delle canzoni pi\u00f9 note del gruppo.\nSempre alle Bahamas, il quintetto registr\u00f2 nel 1984 il quinto album, \"Powerslave\", che riscosse un enorme successo, raggiungendo la seconda posizione della Official Albums Chart britannica e ripresentando sonorit\u00e0 pi\u00f9 dure ma conservando allo stesso tempo i tratti rock progressivo inseriti nel precedente. L'album fu influenzato dalla civilt\u00e0 egizia, con frequenti riferimenti nei testi alla cultura e alle credenze di questo popolo antico. I due singoli, \"Aces High\" e \"2 Minutes to Midnight\", assieme alla title track e alla traccia conclusiva \"The Rime of the Ancient Mariner\", ispirata all'omonimo poemetto di Coleridge, diventeranno presto classici del gruppo e verranno suonate dal vivo in numerosi concerti. Il brano \"Flash of the Blade\" fece parte, tra l'altro, della colonna sonora di \"Phenomena\", un film di Dario Argento.\nIl loro successivo tour mondiale, il \"World Slavery Tour\", fu il pi\u00f9 lungo mai sostenuto dalla band durando tredici mesi, per un totale di 360 concerti. Alle date del tour si aggiunse anche la partecipazione, come attrazione principale, al festival Rock in Rio, dove suonarono di fronte a un pubblico stimato tra i 250.000 e i 350.000 spettatori. Durante le quattro serate di \"tutto esaurito\" alla Long Beach Arena venne invece registrato il \"Live After Death\" (1985), considerato dalla stampa di settore uno dei pi\u00f9 grandi dischi dal vivo nella storia del genere.\nLe innovazioni (1986-1988).\nDopo un lungo periodo di riposo durante il quale ciascuno dei componenti della band si dedic\u00f2 alle rispettive famiglie, il gruppo torn\u00f2 in studio di registrazione e, nel 1986, venne pubblicato l'album \"Somewhere in Time\", disco che evidenzi\u00f2 un'evoluzione musicale per il gruppo; la moda del periodo, che prevedeva un largo uso dei sintetizzatori, parecchio utilizzati anche da importanti artisti heavy metal come Ozzy Osbourne, Judas Priest e KISS, contagi\u00f2 anche gli Iron Maiden che affiancarono per la prima volta tali suoni alle chitarre e al basso, mantenendo comunque uno stile sempre duro con al suo interno gli stilemi progressive delle loro ultime produzioni.\nImportante risult\u00f2 il contributo di Adrian Smith, che partecip\u00f2 in maniera evidente alla composizione dei testi e delle musiche come ad esempio in \"Wasted Years\", caratterizzata dal celebre riff iniziale; altri brani che diverranno celebri furono \"Heaven Can Wait\" e il secondo singolo, \"Stranger in a Strange Land\". Le vendite furono tali da raggiungere il terzo posto nelle classifiche britanniche, ma le critiche verso questa svolta non tardarono ad arrivare. Il tour successivo, \"Somewhere on Tour\", registr\u00f2 il tutto esaurito in molte nazioni e present\u00f2 esibizioni sempre pi\u00f9 spettacolari, dominate da effetti speciali, luci e fuochi d'artificio.\nDopo due anni di concerti il gruppo ritorn\u00f2 in studio a registrare e, nel 1988, venne pubblicato \"Seventh Son of a Seventh Son\", disco nel quale sono ancora presenti sintetizzatori, accompagnati per\u00f2 da un notevole inasprimento dello stile del gruppo con anche la voce di Dickinson pi\u00f9 dura e tagliente. A causa di espliciti riferimenti a Satana nei testi, si ipotizz\u00f2 che i membri del gruppo fossero seguaci dell'occultista Aleister Crowley, figura peraltro ritenuta affascinante da Bruce Dickinson, tanto che il cantante gli dedicher\u00e0 il film \"Chemical Wedding\". Il disco raggiunse il primo posto delle classifiche britanniche, trainato da singoli come \"Can I Play with Madness\", \"The Evil That Men Do\" e \"The Clairvoyant\", proposti per la prima volta dal vivo nel \"Seventh Tour of a Seventh Tour\".\nPrimi anni novanta (1989-1993).\nNel 1989 il chitarrista Adrian Smith abbandon\u00f2 il gruppo per intraprendere la carriera da solista, pubblicando l'album \"Silver and Gold\" come A.S.A.P. (Adrian Smith Audio Project). Al suo posto gli Iron Maiden ingaggiarono Janick Gers, in precedenza nei Gillan di Ian Gillan dei Deep Purple.\nCon la nuova formazione, gli Iron Maiden pubblicarono nel 1990 l'album \"No Prayer for the Dying\", il quale segn\u00f2 un ritorno allo stile pi\u00f9 ruvido degli esordi. Nonostante il numero di vendite sufficiente, il gruppo fu accusato da critici e fan di aver perso di spessore, vena creativa e tecnica rispetto alle uscite precedenti. Tuttavia il singolo \"Bring Your Daughter... To the Slaughter\" fu il primo nella storia degli Iron Maiden a classificarsi al primo posto nelle classifiche britanniche rimanendo in tale posizione per 2 settimane. Assieme a questa canzone vennero ben accolti dal pubblico anche il brano di apertura \"Tailgunner\", la title track e l'altro singolo \"Holy Smoke\". Il tour dell'album in questione, \"No Prayer on the Road\", fu caratterizzato da scenografie volutamente pi\u00f9 povere rispetto allo sfarzo dei tour precedenti.\nL'album seguente, intitolato \"Fear of the Dark\", venne pubblicato nel 1992. Anche questa pubblicazione ricevette qualche critica per le stesse ragioni di \"No Prayer for the Dying\", ma si rivel\u00f2 comunque pi\u00f9 valida della precedente in termini di popolarit\u00e0 e di vendite, raggiungendo il secondo posto nelle classifiche inglesi, grazie anche alla famosa traccia omonima, punto fisso della band in sede live. Anche pezzi come \"Be Quick or Be Dead\", \"From Here to Eternity\" e la ballad \"Wasting Love\" riscontrarono buoni consensi da parte del pubblico, anche se posti in secondo piano rispetto ad altri pi\u00f9 noti della loro carriera.\nIl \"Fear of the Dark Tour\" vide gli Iron Maiden approdare anche al \"Monsters of Rock\" del 1992, tenutosi a Castle Donington insieme a Slayer, W.A.S.P., Skid Row ed altre band. Il concerto tenuto a Castle Donington venne immortalato nell'album dal vivo \"Live at Donington\". L'anno successivo gli Iron Maiden crearono un nuovo tour intitolato \"A Real Live Tour\", dal quale furono tratti altri due album dal vivo: \"A Real Live One\" e \"A Real Dead One\", entrambi riuniti nel 1998 con il titolo \"A Real Live Dead One\".\nL'era di Blaze Bayley (1993-1999).\nAlla fine del \"Real Live Tour\", Dickinson annunci\u00f2 di voler lasciare la band. Fra le cause della decisione ci furono i dissidi con Harris, la sua carriera solista ostacolata per gli impegni con gli Iron Maiden e la volont\u00e0 di cimentarsi in qualcosa di diverso. che tanto avevano contribuito alla notoriet\u00e0 del gruppo. Venne cercato un nuovo cantante e le audizioni puntarono, per volere di Harris, a scartare immediatamente i cantanti non inglesi arrivando a dire che l'ex Helloween, Michael Kiske, non venne preso dal gruppo perch\u00e9 tedesco. Tra i cantanti scartati ci fu anche lo scozzese Doogie White; alla fine venne scelto Blaze Bayley, gi\u00e0 membro dei Wolfsbane, dalla voce diversa da quella di Bruce Dickinson, per tonalit\u00e0 molto pi\u00f9 basse e meno incisive.\nNel 1995 venne pubblicato il decimo album, \"The X Factor\", e a settembre inizi\u00f2 un nuovo tour, \"The X Factour\". Il disco segn\u00f2 una svolta nel sound, che divenne molto pi\u00f9 cupo e intimista. Cause principali di questo cambio furono il sacrificio, deciso dal nuovo produttore Nigel Green, di parte della potenza delle chitarre, la voce di Blaze e i problemi familiari di Harris che, oltre ad aver da poco perso il padre, si era anche separato dalla moglie. Lo stesso incipit dell'album present\u00f2 gi\u00e0 un punto di rottura rispetto al passato: al posto di una prima traccia veloce e diretta, venne scelta la cupa \"Sign of the Cross\", ispirata al romanzo di Umberto Eco \"Il nome della rosa\"; anche le altre composizioni dell'album risultarono lontane dai canoni tradizionali. Anche se il disco raggiunse l'ottava posizione delle classifiche nazionali, la scelta di Blaze come sostituto di Dickinson venne criticata dai fan.\nNel 1996 venne pubblicata la raccolta \"Best of the Beast\", contenente alcuni dei vecchi successi del gruppo e l'inedito \"Virus\", composto con Bayley. Due anni dopo venne pubblicato l'undicesimo album \"Virtual XI\", il cui sound si discost\u00f2 leggermente dal precedente, subendo critiche ancora pi\u00f9 pesanti di quelle lanciate contro \"The X Factor\". Il disco venne contestato perch\u00e9 ritenuto ripetitivo, monotono e privo della potenza che aveva caratterizzato gli album del gruppo con Di'Anno e Dickinson. Alla sua uscita \"Virtual XI\" si piazz\u00f2 al sedicesimo posto nel Regno Unito, il pi\u00f9 basso livello di classifica mai raggiunto dagli Iron Maiden nella propria nazione. Nonostante le forti contestazioni, alcuni pezzi come \"Futureal\" e \"The Clansman\" vennero proposti in alcuni concerti anche negli anni successivi alla pubblicazione di \"Virtual XI\".\nIl tour di supporto a quest'album, cos\u00ec come il precedente, evidenzi\u00f2 un diverso stile sonoro per via della timbrica di Bayley che confer\u00ec un nuovo tocco ai vecchi pezzi cantati da Dickinson. Al ritorno dal tour, Bayley usc\u00ec dagli Iron Maiden, per cause mai rese ufficiali. Il cantante indic\u00f2 la Sanctuary Records come responsabile della rottura del suo sodalizio artistico con il gruppo e disse che le cause furono le pressioni esercitate su Harris dall'etichetta discografica, assieme al management del gruppo, per mandarlo via.\nNonostante qualche tensione avuta in passato con gli altri componenti, Bayley ha dichiarato di essere in buoni rapporti con gli Iron Maiden e ha definito Harris una persona onesta.\nDopo la sua defezione, iniziarono a circolare alcune voci circa un possibile ritorno di Bruce Dickinson, caratterizzate dal susseguirsi di smentite e conferme. Nel 1999, dopo circa un anno, i media annunciarono il ritorno di Dickinson nel gruppo con l'aggiunta inaspettata di Adrian Smith, che nel frattempo aveva collaborato al progetto solista dello stesso Dickinson. Con il ritorno dello storico cantante e di Smith, gli Iron Maiden divennero cos\u00ec un sestetto composto da tre chitarre.\nIl rilancio (1999-2004).\nIl ritorno di Smith e Dickinson permise di recuperare l'attenzione dei fan delusi dall'era Bayley. Intendendo celebrare pertanto il ritorno alla vecchia formazione, gli Iron Maiden diedero il via al \"The Ed Hunter Tour\", durante il quale i sei si ritrovarono a suonare brani di vecchia data come \"Aces High\", \"Phantom of the Opera\", \"Powerslave\" e \"Wasted Years\".\nTerminato il tour, il gruppo scrisse e registr\u00f2 in breve tempo il dodicesimo album \"Brave New World\", uscito nel maggio 2000. Questo lavoro riprese la sottile vena \"progressive\" andata persa dopo \"Seventh Son of a Seventh Son\". Il tour di supporto divenne un vero trionfo, culminato nella performance al Rock in Rio di Rio de Janeiro davanti a pi\u00f9 di 250.000 persone ed immortalato nell'album dal vivo \"Rock in Rio\", uscito sia in doppio CD che in doppio DVD. Terminata la tourn\u00e9e il gruppo si concesse una pausa per poi ripartire per il \"Give Me Ed... Till I'm Dead\", tourn\u00e9e che propose ancora una scaletta incentrata sul passato del gruppo, anche con lo scopo di celebrare il sopracitato \"Rock in Rio\".\nNel 2003 venne pubblicato il tredicesimo album \"Dance of Death\", caratterizzato da sonorit\u00e0 pi\u00f9 elaborate del precedente, carico di venature rock and roll. I brani contenuti in esso mantennero comunque una certa variet\u00e0, come rilevabile dalla stessa title track, una \"danza della morte\" che, nei suoi 8 minuti di durata, sfoggia passaggi piuttosto arditi e cambi di tempo serrati che non venivano pi\u00f9 proposti dal gruppo sin dagli anni degli esordi. Da segnalare inoltre la presenza della prima vera e propria ballad acustica del gruppo, \"Journeyman\", eseguita interamente con strumenti acustici e sinfonici. Un'ultima particolarit\u00e0 di questo disco \u00e8 anche riscontrabile in \"Face in the Sand\", il primo pezzo in cui Nicko McBrain suon\u00f2 con il doppio pedale, elemento mai usato nella musica del gruppo diversamente dalla maggioranza dei gruppi metal. \"Dance of Death\" riusc\u00ec a raggiungere elevate cifre di vendita rispetto alle ultime uscite discografiche degli Iron Maiden.\nL'estate del 2003 venne rovinata dall'arresto di Nicko McBrain, che aveva intenzionalmente investito un uomo con la sua auto a seguito di una colluttazione prima di un concerto al \"Jones Beach Theater\" di New York, ma il suo rilascio su cauzione permise al gruppo di proseguire con l'organizzazione dell'imminente tourn\u00e9e. Il \"Dance of Death World Tour\" si dimostr\u00f2 superiore, in termini di successo, al precedente e in molte tappe venne registrato il tutto esaurito. Dal concerto tenuto alla Westfalenhallen Arena di Dortmund, Germania, il 24 novembre 2003, venne anche tratto l'album dal vivo \"Death on the Road\", uscito nell'agosto 2005. Un altro concerto della tourn\u00e9e che ebbe un successo fu quello che si tenne nel South Wisconsin insieme ad altri gruppi heavy metal come Moulin Rouge e W.A.S.P..\nNel 2004 inaugurarono il \"Clive Aid\", un particolare concerto i cui incassi vennero devoluti al loro ex batterista Clive Burr, affetto da sclerosi multipla, e alle associazioni per la ricerca sulla malattia. Lo spettacolo fu replicato anche nei tre anni successivi con la partecipazione di altri artisti famosi come Ian Paice, Tony Iommi, Girlschool, Sex Pistols, Paul Di'Anno, Tygers of Pan Tang e molti altri. Verso la fine del 2004 venne pubblicato il DVD \"The Early Days\", che presentava la storia del gruppo vissuta negli anni dei primi quattro album; di supporto a questa uscita, nel 2005 part\u00ec l\"'Eddie Rips Up the World Tour\", durante il quale gli Iron Maiden si esibirono su grandi palcoscenici, riprendendo le scenografie dei tour degli esordi e suonando pezzi tratti dal primo disco \"Iron Maiden\" al pi\u00f9 recente \"Piece of Mind\".\n\"A Matter of Life and Death\", \"Somewhere Back in Time World Tour\" (2005-2009).\nNel 2005, per celebrare i 25 anni di carriera del gruppo, venne pubblicato \"\", composto da cover eseguite da artisti di band differenti. All'iniziativa ader\u00ec anche l'ex cantante Paul Di'Anno, il quale incise con il suo gruppo una reinterpretazione di \"Wrathchild\".\nSempre per la stessa ricorrenza, gli Iron Maiden ripubblicarono il singolo \"Run to the Hills\", contenente anche alcuni pezzi suonati nel concerto alla Brixton Academy del 2002. Anche in questo caso il ricavato venne devoluto in beneficenza a Clive Burr e alle associazioni per la ricerca sulla sclerosi multipla.\nIl 19 agosto 2005 vennero ammessi al \"Guitar Center's Hollywood Rockfame\" dove, in una cerimonia pubblica, lasciarono le proprie impronte accanto a quelle di altre note celebrit\u00e0 come Eric Clapton, Lou Reed, gli Aerosmith, i Van Halen, Carlos Santana ed altri grandi della musica, entrando di fatto nella storia del genere e lasciando un segno indelebile nella carriera del gruppo.\nNell'agosto del 2006 venne pubblicato, preceduto dal singolo \"The Reincarnation of Benjamin Breeg\", il quattordicesimo album \"A Matter of Life and Death\", il quale riscosse immediatamente un largo successo come ad esempio in Finlandia, dove il disco viene accolto con enorme entusiasmo, mentre in Italia, dopo la prima settimana di vendite, raggiunse il primo posto in classifica.\nLa band rimase molto soddisfatta dell'album, a tal punto che decise di riproporlo interamente durante i concerti successivi alla pubblicazione, assieme ad altri 5 pezzi storici, ovvero: \"The Evil That Men Do\", \"Fear of the Dark\", \"2 Minutes to Midnight\", \"Hallowed Be Thy Name\" e \"Iron Maiden\". Nonostante alcuni malumori, il tour si rivel\u00f2 un enorme successo e registr\u00f2 svariati sold out. Poco dopo, venne creato un nuovo tour denominato \"A Matter of the Beast\", la cui scaletta comprendeva tra le tante anche cinque brani tratti dall'ultimo album e cinque provenienti dal terzo album \"The Number of the Beast\".\nIl 31 dicembre 2007 gli Iron Maiden inaugurarono il loro speciale aereo per i tour, un Boeing 757 bianco marchiato con il logo della band e l'immagine della loro mascotte Eddie risalente all'era di \"Powerslave\" dipinta sulla coda. L'8 gennaio il 757 fu battezzato \"Ed Force One\" a seguito di un sondaggio sul loro sito ufficiale.\nIl 2008 li vide di nuovo in tour, con il Somewhere Back in Time World Tour, che comprese brani che andavano dall'omonimo debutto \"Iron Maiden\" (1980) fino a \"Seventh Son of a Seventh Son\" (1988). Il tour, suddiviso in tre sezioni, inizi\u00f2 il 1\u00ba febbraio 2008 e termin\u00f2 il 2 aprile dell'anno successivo. Durante questo periodo gli Iron Maiden toccarono tutti e cinque i continenti (23 citt\u00e0) esibendosi, dopo 15 anni d'assenza, anche in Australia. Il 10 maggio 2008 venne pubblicata la raccolta \"\", costituita da 15 brani provenienti dai primi sette album pubblicati dal gruppo.\nNell'aprile 2009 venne pubblicato il documentario \"Flight 666\", il quale documenta il Somewhere Back in Time World Tour, oltre anche a riprese effettuate in giro per il globo a bordo del famoso Ed Force One (guidato da Bruce Dickinson che \u00e8 pilota di linea) tra 23 date con il \"tutto esaurito\" in 13 differenti Stati. Il film \u00e8 stato girato in alta definizione con audio 5.1 ed \u00e8 stato presentato ufficialmente il 21 aprile in diversi cinema sparsi per il mondo. Poco dopo venne pubblicato anche la colonna sonora utilizzata per il film, \"\".\n\"The Final Frontier\" e il \"Maiden England World Tour\" (2010-2013).\nDopo varie interviste, prima di Bruce Dickinson e poi di Steve Harris, anche Janick Gers tramite un'intervista alla BBC annunci\u00f2, sul finire del 2009, che la band aveva gi\u00e0 iniziato la fase di composizione e di registrazione del loro quindicesimo album in studio. In un'intervista radiofonica tenutasi nel mese di gennaio 2010, il batterista Nicko McBrain annunci\u00f2 che otto canzoni erano gi\u00e0 pronte per la pubblicazione con poi l'aggiunta di altre ancora in fase di composizione.\nL'8 giugno 2010, gli Iron Maiden annunciarono il titolo dell'album, \"The Final Frontier\", data di pubblicazione e la copertina, oltre anche alle date iniziali del tour di supporto, iniziato il 9 giugno a Dallas e terminato il 21 agosto a Valencia (Spagna). Quasi in contemporanea all'annuncio, \u00e8 stato pubblicato via internet il singolo \"El Dorado\", seguito il 13 luglio dal videoclip della title track. L'album, pubblicato ufficialmente il 16 agosto, si \u00e8 rivelato un buon successo di vendite accompagnato da ottime recensioni da parte della critica.\nIl disco, il giorno dopo la sua uscita, grazie alle 22.000 copie vendute, ha esordito in vetta nella Official Albums Chart britannica, risultato ottenuto in passato solo con l'uscita di \"The Number of the Beast\" nel 1982, \"Seventh Son of a Seventh Son\" nel 1988 e di \"Fear of the Dark\" nel 1992. L'album ha inoltre esordito alla posizione numero 4 nella classifica Billboard 200, il risultato pi\u00f9 alto che la band abbia mai raggiunto negli Stati Uniti d'America. Registrato ai Compass Point Studios, luogo nel quale vennero registrati vari classici del gruppo come \"Piece of Mind\" e \"Powerslave\", il lavoro si presenta come un disco molto complesso ma allo stesso tempo immediato e stilisticamente molto vicino ai precedenti dischi. La seconda canzone dell'album, \"El Dorado\", ha portato la band a vincere, il 13 febbraio 2011, il primo Grammy Award dopo pi\u00f9 35 anni di attivit\u00e0 e 15 album in studio.\nIl 6 giugno 2011 \u00e8 stata pubblicata la raccolta ', seguito di ' che raccoglie tutti i maggiori successi del gruppo composti negli ultimi vent'anni della loro carriera.\nIl 17 gennaio 2012 sono stati annunciati il titolo, data di pubblicazione e lista tracce di un nuovo album dal vivo intitolato \"En vivo!\", pubblicato il 26 marzo e contenente le registrazioni del concerto del 10 aprile 2011 a Santiago del Cile.\nIl 15 febbraio 2012 il gruppo ha annunciato il \"Maiden England World Tour\", il quale si basa sull'omonimo VHS pubblicato nel 1989. Il tour \u00e8 iniziato nell'estate del 2012 ed \u00e8 proseguito con alcune date aggiuntive nel 2013 nelle quali il gruppo ha toccato l'Europa e il continente americano. Il tour si \u00e8 concluso presso lo stadio nazionale del Cile (medesimo luogo nel quale \u00e8 stato registrato \"En vivo!\") davanti a pi\u00f9 di fan, stabilendo il record per la \u00abmaggiore affluenza per un gruppo musicale in Cile\u00bb. Nel mese di settembre 2012, il bassista Steve Harris ha confermato che il VHS \"Maiden England\" sarebbe stato ripubblicato nel 2013 sotto il titolo di \"Maiden England '88\", con la data di pubblicazione fissata per il 25 marzo nei formati DVD, CD e LP.\nIl 12 marzo 2013 gli Iron Maiden hanno annunciato in collaborazione con il birrificio Robinsons Brewery la realizzazione della loro birra \"Trooper\" (nome derivato dal loro brano omonimo). Nel mese di novembre dello stesso \u00e8 stato reso noto che sono state vendute un milione di pinte della \"Trooper\".\n\"The Book of Souls\" e il \"Legacy of the Beast World Tour\" (2013-2019).\nIn seguito alla conferma, da parte del batterista Nicko McBrain, che \"The Final Frontier\" non sarebbe stato il loro ultimo album, Bruce Dickinson ha rivelato i piani per la registrazione del sedicesimo album in studio nel luglio 2013, con una possibile pubblicazione nel 2015.\nIl 19 febbraio 2015 \u00e8 stato reso noto che, poco prima di Natale, era stato diagnosticato un tumore alla lingua a Dickinson, e che di conseguenza si era tempestivamente sottoposto alla chemioterapia. Il 15 maggio venne annunciato che il cantante era ufficialmente guarito e che per consentirgli di riprendersi al meglio non ci sarebbero stati concerti fino all'anno successivo. In un'intervista alla BBC, durante la premiazione degli Iron Maiden con il Silver Clef Award per il loro contributo alla musica, Dickinson ha rivelato di aver avuto due tumori.\nNel giugno 2015 il gruppo ha annunciato il titolo del sedicesimo album in studio, \"The Book of Souls\", e la sua data di pubblicazione, fissata al 4 settembre 2015. Il disco rappresenta il primo doppio album nella carriera degli Iron Maiden ed \u00e8 stato promosso dal singolo \"Speed of Light\" e soprattutto dalla tourn\u00e9e \"The Book of Souls World Tour\", che li ha visti impegnati nel 2016 e nel 2017. L'11 marzo 2016 \u00e8 stata rivelata la pubblicazione di \"Empire of the Clouds\", brano conclusivo dell'album, nel formato 12\" in occasione dell'annuale Record Store Day, svoltosi il successivo 16 aprile. Il 17 novembre 2017 \u00e8 stato pubblicato l'album dal vivo ', contenente una selezione dei brani eseguiti durante il tour. Questo seguito tre anni dopo da ', registrato durante le tre date sold-out del 27, 29 e 30 settembre del 2019 a Citt\u00e0 del Messico in occasione del \"Legacy of the Beast World Tour\".\n\"Senjutsu\" (2021-presente).\nIl 15 luglio 2021 gli Iron Maiden hanno pubblicato il singolo inedito \"The Writing on the Wall\", scritto da Smith e Dickinson e accompagnato dal relativo video musicale animato realizzato in collaborazione con due ex dirigenti della Pixar, Mark Andrews e Andrew Gordon. Quattro giorni pi\u00f9 tardi il gruppo ha annunciato il diciassettesimo album \"Senjutsu\", previsto per il successivo 3 settembre. Il 19 agosto 2021 \u00e8 stato presentato il secondo singolo, \"Stratego\", composto da Gers e Harris.\nStile ed influenze.\nSviluppo musicale.\nIn pi\u00f9 di quarant'anni di carriera, gli Iron Maiden hanno avuto vari sviluppi musicali che non hanno tuttavia modificato le loro inconfondibili sonorit\u00e0. Nella musica dei loro primi anni, nonostante il chiaro orientamento verso un hard rock ed heavy metal abbastanza simile a quello espresso da Deep Purple, Black Sabbath, Led Zeppelin, Thin Lizzy e Judas Priest, vi erano anche diverse influenze punk introdotte soprattutto dal cantante Paul Di'Anno grazie anche alla sua voce ruvida e potente.\nCon l'uscita di album come \"The Number of the Beast\" e \"Piece of Mind\" il gruppo trov\u00f2 uno stile personale ed anche il successo commerciale. Fondamentale per questo cambiamento fu l'arrivo del cantante Bruce Dickinson, dotato di una voce molto potente, acuta ma allo stesso tempo pulita.\nCon l'album \"Somewhere in Time\" del 1986, gli Iron Maiden proposero sonorit\u00e0 molto meno ruvide rispetto agli album precedenti. In questo disco fu impiegato per la prima volta il guitar synth, soprattutto nelle introduzioni di brani come \"Caught Somewhere in Time\", \"Heaven Can Wait\" o \"Alexander the Great\". I brani presenti nel disco presentarono una fortissima influenza progressive con addirittura la presenza di melodie orientaleggianti. Due anni pi\u00f9 tardi, con \"Seventh Son of a Seventh Son\", un concept album con ancora forti influenze progressive, venne introdotto anche l'utilizzo della tastiera ma con il successivo \"No Prayer for the Dying\" (1990) ci fu un ritorno a uno stile duro.\nDopo l'abbandono di Dickinson, gli Iron Maiden attraversarono un periodo molto difficile: gli album \"The X Factor\" (1995) e \"Virtual XI\" (1998), molto dark e malinconici, vennero fortemente criticati sia dai fan che dalla critica specializzata. Motivo di questa crisi fu anche, secondo molti, l'arrivo del cantante Blaze Bayley che, al contrario del suo predecessore, aveva una voce molto bassa e profonda.\nA partire da \"Brave New World\" del 2000 le sonorit\u00e0 del gruppo si riavvicinarono all'heavy metal. Caratteristica di questo sviluppo \u00e8 stata la tendenza di aumentare la durata dei brani (tra i 7 ed i 10 minuti), con numerosi cambiamenti ritmici.\nInfluenze.\nGli Iron Maiden sono considerati una delle colonne portanti dell'heavy metal, genere in cui hanno giocato il ruolo di esponenti di spicco, insieme a band come Judas Priest, Saxon, Def Leppard e Venom, contribuendo alla nascita di alcuni suoi sottogeneri. Il gruppo, ma del resto tutta la New Wave of British Heavy Metal, ebbe grande influenza su speed e thrash metal ed \u00e8 inoltre accreditato tra i pi\u00f9 influenti per il power metal ed il melodic death metal. Anche i Metallica furono notevolmente influenzati dal gruppo di Steve Harris, tant'\u00e8 che Lars Ulrich, in un'intervista concessa nel novembre 1987, disse: \u00abEssi, pi\u00f9 di ogni altra band, sono responsabili di aver aperto le porte all'heavy metal negli anni ottanta. Sono stati una grande ispirazione per gruppi come noi.\u00bb\nGli Slayer, durante i loro esordi, suonavano, oltre a \"cover\" dei Judas Priest, anche pezzi degli Iron Maiden, in vari locali della California e Tom Araya cit\u00f2 il gruppo britannico come una grande influenza per il loro disco di debutto, \"Show No Mercy\". Bj\u00f6rn Gelotte (In Flames) disse sugli Iron Maiden: \u00abCredo che abbiano influenzato la nostra epoca. Credo che abbiano avuto un enorme impatto su tutti gli aspiranti cantautori.\u00bb Alexi Laiho disse che il gruppo britannico influ\u00ec su certe armonie e certi assoli di chitarra dei Children of Bodom. Per tributare la band, anche i Dream Theater hanno suonato pi\u00f9 volte dal vivo l'intera tracklist dell'album \"The Number of the Beast\".\nAltri gruppi come: Gamma Ray, Angra, Running Wild, Arch Enemy, Dismember, Fates Warning, Trivium, Mercyful Fate, Quiet Riot, Iced Earth, Sentenced, Angel Dust e Unearth considerano gli Iron Maiden un importante influsso musicale.\nTesti.\nLa band, per la composizione dei suoi testi, si \u00e8 ispirata a varie fonti letterarie, cinematografiche e televisive. Ci\u00f2 non significa che le canzoni seguano sempre fedelmente la storia narrata nella fonte da cui traggono ispirazione, ma possono anche rappresentare pi\u00f9 semplicemente passi, stati d'animo o elementi propri dell'opera originale.\nMascotte.\nEdward The Head, poi abbreviato in Eddie T. H. \u00e8 la mascotte degli Iron Maiden creata da Derek Riggs.\nNato come semplice maschera kabuki, che doveva servire da \"ornamento\" del palco su cui si sarebbe esibita la band, ha finito ben presto per ingigantirsi seguendo il progressivo ingrandimento dei palchi su cui il gruppo si esibiva, fino alla nascita del cosiddetto \"walking Eddie\", ovvero una mastodontica versione tridimensionale e semovente del pupazzo, accompagnata da sempre pi\u00f9 elaborate scenografie.\nLa mascotte \u00e8 sempre presente nelle copertine, pubblicit\u00e0 e locandine della band, nonch\u00e9 in buona parte dei videoclip. In passato \"Eddie\" era disegnato a mano, mentre, a partire dalla seconda met\u00e0 degli anni novanta, ha iniziato ad essere realizzato utilizzando dei modellini oppure la computer grafica.\nIn ogni copertina firmata \"Derek Riggs\" si pu\u00f2 notare un curioso simbolo che identifica l'autore.\nPremi e riconoscimenti.\nGli Iron Maiden sono, tra gli artisti heavy metal, uno dei gruppi che vanta il maggior successo commerciale, avendo venduto oltre 100 milioni di copie. La band \u00e8 stata anche inserita al quarto posto della \"MTV Top 10 Greatest Heavy Metal Bands\" che raccoglie i 10 migliori gruppi metal di tutti i tempi.\nIn carriera sono stati nominati tre volte ai Grammy Award per la \"Best Metal Performance\" con \"Fear of the Dark\" nel 1994, \"The Wicker Man\" nel 2001 e \"El Dorado\" nel 2010. Nel 2002 sono stati premiati con l'Ivor Novello Awards, per i loro successi internazionali.\nDue anni dopo vinsero il loro primo Metal Hammer Awards come miglior gruppo britannico live grazie al tour dell'album \"Dance of Death\".\nNelle edizioni 2008 e 2009, sempre dei Metal Hammer Awards, la band conquist\u00f2 ben quattro premi: nel 2008 \"Best U.K. Band\" e \"Icon Award\" (per Eddie the Head), mentre l'anno successivo come \"Best U.K. Band\" e \"Golden Gods Award\".\nNel 2006 hanno anche vinto un Metal Storm Awards per il \"Best Heavy Metal Album\" con il disco \"A Matter of Life and Death\". La band ha avuto grandissimo successo anche in Finlandia dove vinse per ben due volte agli Emma gaala, nelle edizioni del 2004 e del 2008, il \"Vuoden ulkomainen artisti\" (premio artista dell'anno).\nSi sono piazzati alla posizione numero 24 della classifica VH1 dei 100 migliori artisti hard rock, mentre le canzoni \"Run to the Hills\" e \"The Number of the Beast\" sono state inserite nella lista delle 40 migliori canzoni heavy metal di tutti i tempi sempre secondo VH1.\nNel 2009 la band ha vinto un BRIT Award come miglior artista live e, nello stesso anno, alla BBC Heavy Metal World Cup si sono aggiudicati il premio di \"Greatest Metal Band Of All Time\". Al SXSW Film Festival, si sono infine aggiudicati il premio \"24 Beats Per Second\" grazie al loro DVD Flight 666, che ha poi vinto anche il premio \"Music DVD of the Year\" ai Juno Award del 2010.\nLa rivista \"Kerrang!\", dopo averli inseriti nella loro Hall of Fame nel 2005, ha anche pubblicato un album tributo: \"Maiden Heaven: A Tribute to Iron Maiden\". L'album \u00e8 costituito da numerosi brani del gruppo reinterpretati da artisti come Metallica, Trivium, Machine Head e Avenged Sevenfold.\nIl 13 febbraio 2011 hanno vinto il loro primo Grammy Award con il singolo \"El Dorado\", vincitore nella categoria Best Metal Performance. Il 3 luglio 2015 il gruppo \u00e8 stato premiato con il Silver Clef Award per il loro \u00abenorme contributo alla musica.\u00bb"}
{"id": "1837762", "revid": "599013", "url": "https://it.wikipedia.org/wiki?curid=1837762", "title": "Arijan Komazec", "text": ""}
{"id": "1837763", "revid": "1403985", "url": "https://it.wikipedia.org/wiki?curid=1837763", "title": "Silvestro di Kiev", "text": "Alcune fonti nominano Silvestro come compilatore della \"Cronaca degli anni passati\", o almeno della sua seconda edizione. Egli era igumeno del Monastero di Vyduby\u010di (nelle vicinanze di Kiev), fondato dal Principe Vsevolod di Kiev. Nel 1118 Silvestro venne mandato a Perejaslav-Chmel'nyc'kij (attuale Oblast' di Kiev) come vescovo.\nCome persona vicina al figlio di Vsevolod, Vladimiro il Monomaco, poi sovrano della Rus' di Kiev col nome di Vladimiro II, Silvestro gioc\u00f2 un ruolo notevole negli affari politici e religiosi della Rus'."}
{"id": "1837764", "revid": "76963", "url": "https://it.wikipedia.org/wiki?curid=1837764", "title": "Roman Rossa", "text": "Biografia.\nNasce a Bruchsal, ma trascorre la vita nello Schleswig-Holstein. Fino al 1977 la famiglia Rossa risiede a Roma. \nPartecipa, tra il 2005 e il 2007, come protagonista nella soap \"Julia - La strada per la felicit\u00e0\", su ZDF, nei panni di Daniel Gravenberg, mentre ne \u00e8 ospite nel 2008, con Susanne G\u00e4rtner. Da qui riceve diversi ingaggi, fra cui, nel 2009, un ruolo nella serie tv poliziesca \"Squadra Speciale Cobra 11\"."}
{"id": "1837765", "revid": "287204", "url": "https://it.wikipedia.org/wiki?curid=1837765", "title": "Luis Garcia Postigo", "text": ""}
{"id": "1837774", "revid": "125785351", "url": "https://it.wikipedia.org/wiki?curid=1837774", "title": "Matteo Morandi", "text": "Carriera.\nInizia a praticare la ginnastica a 5 anni e nel 1998 agli Europei juniores di San Pietroburgo vince l'oro negli anelli. Da l\u00ec in poi si dedica a questa specialit\u00e0, che al tempo vedeva come protagonista assoluto a livello mondiale l'italiano Jury Chechi.\nIl primo piazzamento internazionale \u00e8 un terzo posto al mondiale di debrecen 2002; al mondiale dell'anno seguente, ad Anheim, ottiene lo stesso risultato a pari merito col compagno Andrea Coppolino.\nNel 2004, ai campionati europei di Lubiana, ottiene il suo primo podio europeo con un terzo posto; lo stesso anno partecipa poi alla Olimpiade di Atene piazzandosi quinto.\nIl 2005 \u00e8 ricco di successi: un altro bronzo ai mondiali di Melbourne, la vittoria ai XV Giochi del Mediterraneo di Almeria ed infine un terzo posto alla XXIII Universiade svoltasi a Smirne.\nNel 2008 partecipa all'Olimpiade di Pechino piazzandosi sesto.\nL'anno successivo si XVI Giochi del Mediterraneo di Pescara arriva secondo agli anelli e vince l'oro come squadra.\nIl 2010 \u00e8 l'anno di conferma di Matteo, diventa campione europeo a Birmingham ed ottiene un altro (il quarto della sua carrier\u00e0) terzo posto ai mondiali di Rotterdam.\nNel 2012 ottiene l'argento al test event dei Giochi olimpici di Londra e lo stesso piazzamento ai campionati europei di Montpellier; inoltre ai Giochi della XXX Olimpiade di Londra, terza olimpiade della sua carriera, ottiene la sua prima medaglia olimpica con il terzo posto agli anelli.\nNel 2013 conquista il terzo posto negli anelli all'europeo tenutosi a Mosca.\nIn ambito italiano ha vinto il titolo assoluto nel 2001, 2002, 2006, 2008 e 2009."}
{"id": "1837775", "revid": "1543377", "url": "https://it.wikipedia.org/wiki?curid=1837775", "title": "Fran\u00e7ois Sagat", "text": "Biografia.\nNato da genitori francesi di origini slovacche, all'et\u00e0 di 18 anni si trasferisce a Parigi.\nA 25 anni firma un contratto con uno studio pornografico francese, chiamato Citebeur. Da l\u00ec il salto fu breve e nel giro di poche settimane apparve nel suo primo film per adulti. Sagat decise di dedicarsi a tempo pieno al lavoro di porno attore.\nNegli Stati Uniti appare per la prima volta nel film \"Arabesque\" della Raging Stallion Studios, diventer\u00e0 la prima star internazionale da esso lanciata. Sagat \u00e8 distinguibile per il tatuaggio simmetrico che d\u00e0 l'illusione di un vero e proprio scalpo.\nCome attore pornografico ha interpretato entrambi i ruoli di attivo e passivo e si \u00e8 cimentato in performance BDSM. Nel 2007 \u00e8 apparso nella sua prima scena bisessuale nel film \"Gay Arab Club\", per la quale \u00e8 stato nominato a sei GayVN Awards.\nDopo una breve pausa dal mondo del porno, nel 2008 torna a lavorare come modello esclusivo della Titan Media. Sagat \u00e8 stato il soggetto di un controverso dipinto del pittore australiano Ross Watson, rivisitazione della \"Crocifissione di san Pietro\" del Caravaggio, realizzato come simbolo dell'ostilit\u00e0 del Vaticano nei confronti del mondo gay e dell'utilizzo del preservativo.\nNel 2009 fa la comparsa nel film horror \"Saw VI\". Nel 2010 \u00e8 protagonista del film di Bruce LaBruce \"L.A. Zombie\", dove veste i panni di uno zombi famelico, e recita al fianco di Chiara Mastroianni in \"Homme au bain\" di Christophe Honor\u00e9. Entrambi i film sono stati portati in concorso al Festival internazionale del film di Locarno.\nNel 2011 il regista Pascal Roche realizza il documentario \"\" che viene trasmesso sulla rete televisiva francese Canal+.\nA fine 2011 torna alla pornografia con \"Incubus\", di cui \u00e8 regista, direttore creativo ed interprete per la Titan Media."}
{"id": "1837776", "revid": "287204", "url": "https://it.wikipedia.org/wiki?curid=1837776", "title": "Francois Sagat", "text": ""}
{"id": "1837778", "revid": "76963", "url": "https://it.wikipedia.org/wiki?curid=1837778", "title": "Holger C. Gotha", "text": "Biografia.\nSi forma presso il \"Max-Reinhardt-Seminar\" a Vienna. Studia legge, dramma e diverse lingue (inglese, francese, italiano). Dal 1988 al 1991 lavora come insegnante di teatro presso l'Accademia di Vienna. Tra il 2006 e il 2009 il pubblico televisivo lo nota grazie alla soap di ZDF \"La strada per la felicit\u00e0\", nel ruolo di Frederik Gravenberg. Nel maggio del 2010 interpreta Curd Heinemann nella soap opera di ARD \"Tempesta d'amore\"."}
{"id": "1837783", "revid": "295403", "url": "https://it.wikipedia.org/wiki?curid=1837783", "title": "DFW Tornados", "text": "Il DFW Tornados - conosciuto anche come Dallas-Fort Worth Tornados - \u00e8 una societ\u00e0 calcistica statunitense fondata nel 1986. Il club milita nella Premier Development League (PDL).\nI Tornados giocano le gare interne di campionato al Pennington Field di Bedford (Texas), a 35\u00a0km da Dallas.\nSin dalla sua fondazione, la squadra ha giocato sia in tornei indoor che outdoor, divenendo campione indoor in due occasioni (1986, 1989).\nIl nome.\nIn origine la squadra giocava a Garland (Texas) ed era nota come Garland Genesis. Il club cambi\u00f2 poi sede, trasferendosi ad Arlington (Texas) e mutando il nome in Addison Arrows. Prima del 1990, la sede della squadra venne spostata nell'area di Dallas/Fort Worth e il suo nome venne conseguentemente cambiato in North Texas United.\nPrima della stagione 1991, il North Texas United si fuse con il club dei Waco Kickers, modificando nuovamente il nome in Fort Worth Kickers, che divenne poi Dallas Kickers nel 1992 e Dallas Americans pochi mesi dopo. Negli anni successivi il nome del club continu\u00f2 a variare: nel 1993 divenne Dallas/Fort Worth Toros, poi Dallas Toros nel 1997, Texas Toros nel 1998 e Texas Rattlers nel 2000. Con l'iscrizione alla Premier Development League nel 2001, la societ\u00e0 scelse il nome di Texas Spurs, che divenne DFW Tornados nel 2003."}
{"id": "1837788", "revid": "125429638", "url": "https://it.wikipedia.org/wiki?curid=1837788", "title": "Lo strano caso di Emma Bovary", "text": "Lo strano caso di Emma Bovary \u00e8 un romanzo di Philippe Doumenc. Trae spunto dal finale del romanzo \"Madame Bovary\" di Gustave Flaubert.\nTrama.\nLa storia di Emma Bovary \u00e8 celebre: perdutamente innamorata dell'amore, trad\u00ec il marito, si consum\u00f2 nei debiti e si ritrov\u00f2 sola. Disperata, assunse una dose di arsenico che la port\u00f2 rapidamente alla morte. Doumenec riparte dal finale del grande classico di Flaubert per metterlo in discussione: si \u00e8 trattato davvero di un suicidio o forse di un assassinio? Le ultime parole pronunciate da Emma Bovary fanno insorgere un dubbio nella mente dei due medici corsi ad assisterla. Sappiamo inoltre che l'arsenico, preso una sola volta e in piccola dose, non \u00e8 mortale.\nDoumenec intreccia quindi un giallo che porta l'anziano Del\u00e9voye e il giovane praticante Remi ad occuparsi del caso. Una serie di sospetti sullo sfondo di un piccolo paese ancora scosso ed indignato per il comportamento libertino di Emma Bovary. Non sar\u00e0 quindi facile per i due scoprire la verit\u00e0 celata dietro a questo mistero misterioso. "}
{"id": "1837790", "revid": "76963", "url": "https://it.wikipedia.org/wiki?curid=1837790", "title": "Susanne H\u00e4usler", "text": ""}
{"id": "1837796", "revid": "120834711", "url": "https://it.wikipedia.org/wiki?curid=1837796", "title": "Agostino Dodero", "text": "Biografia.\nNato nel 1935, incontra la musica per la prima volta a tredici anni. La fisarmonica, sotto la guida del maestro Antonio Frixione, diventa la sua passione e, in breve tempo, riesce a padroneggiarla dimostrando talento.\nDopo un anno diviene insegnante e successivamente organista nella chiesa di Sturla a Genova.\nIn questo periodo vede la luce la sua prima composizione: la danza russa \"Katia\".\nSi diploma alla scuola Diocesana di musica sacra e a 20 anni \u00e8 gi\u00e0 direttore di un coro.\nNel 1965 dopo il matrimonio si trasferisce dal quartiere genovese di Boccadasse (lasciando la casa che fu poi di Gino Paoli) al quartiere di San Fruttuoso, dove vive tuttora.\nProduzione e riconoscimenti.\nHa composto pi\u00f9 di 800 brani fra musica sacra, tradizionale e dialettale.\nHa collaborato con Nilla Pizzi e Katia Ricciarelli, ed \u00e8 stato maestro di Cristiano De Andr\u00e9. Brani delle sue canzoni sono incisi su lapidi a Sturla e nella chiesa di San Rocco di Camogli. Il suo successo pi\u00f9 grande rimane l'Ave Maria zeneize (1964) su testo di Piero Bozzo, una preghiera in dialetto genovese che fu tradotta anche in tedesco, inglese, francese, portoghese, spagnolo e napoletano.\nHa armonizzato canti popolari e composizioni originali per diversi gruppi corali, tra i quali il Coro Monte Cauriol e il Coro Amici della Montagna di Genova. Quest'ultimo coro ha reso omaggio al Maestro Dodero incidendo nel 2005 un CD di canti da lui armonizzati, e pubblicando nel 2007 un fascicolo di spartiti musicali."}
{"id": "1837801", "revid": "119694502", "url": "https://it.wikipedia.org/wiki?curid=1837801", "title": "Cecil Roth", "text": "Ha studiato al Merton College di Oxford (Ph.D., 1924) e successivamente all'Universit\u00e0 di Oxford come associato in studi ebraici dal 1939 al 1964. \u00c8 stato inoltre ospite della Universit\u00e0 Bar-Ilan in Israele (1964\u20131965) e alla City University of New York (1966\u20131969).\nNegli anni '60 fu in polemica con le autorit\u00e0 religiose israeliane, in particolare con il rabbino Zvi Yehuda Kook, leader del sionismo religioso, per alcune sue affermazioni su Mos\u00e8.\nCi\u00f2 nonostante, ha sempre goduto di vasta popolarit\u00e0 in Israele.\n\u00c8 stato direttore della \"Encyclopaedia Judaica\" dal 1965 fino alla morte. Ha scritto oltre 600 tra libri ed articoli, inclusi la storia degli ebrei in Inghilterra (1941) e Italia (1946), \"Storia dei marrani\" (1966), \"The Jews in the Renaissance\" (1959), \"Jewish Art\" (1961), e \"The Dead Sea Scrolls\" (1965). Il suo lavoro \"History of the Great Synagogue\" \u00e8 disponibile online presso il Susser Archive.\nI suoi lavori propongono un'interpretazione apologetica della storia ebraica.\nTraduzioni in italiano delle sue opere:\n\"Gli ebrei in Venezia\", trad. di Dante Lattes, Arnaldo Forni Editore, Bologna 1991 (ristampa anastatica dell'edizione del 1933).\n\"Storia del popolo ebraico\", Silva, Milano 1962."}
{"id": "1837808", "revid": "232134", "url": "https://it.wikipedia.org/wiki?curid=1837808", "title": "Why don't you get a job", "text": ""}
{"id": "1837809", "revid": "1876264", "url": "https://it.wikipedia.org/wiki?curid=1837809", "title": "Memoria eidetica", "text": "La memoria eidetica (talvolta chiamata impropriamente memoria fotografica) \u00e8 la capacit\u00e0 naturale di visualizzare mentalmente le immagini dopo averle viste solo per pochi istanti, con grande precisione e nitidezza per un breve periodo dopo la visione, senza utilizzare alcuna tecnica mnemonica specifica. \nL'aggettivo \"eidetica\" deriva dalla parola greca antica \"\u03b5\u1f36\u03b4\u03bf\u03c2\", (trasl. \"eidos)\", \"forma\", \"aspetto\" (da una delle radici del verbo che indica la vista, \u1f41\u03c1\u03ac\u03c9, trasl. \"hora\u014d\").\nAnche se i termini \"memoria eidetica\" e \"memoria fotografica\" sono comunemente utilizzati in modo intercambiabile, sono in realt\u00e0 distinti: con \"memoria eidetica\" ci si riferisce alla capacit\u00e0 di visualizzare i ricordi come fotografie per alcuni minuti, e con \"memoria fotografica\" alla capacit\u00e0 di ricordare pagine di testo, di numeri o simili, in grande dettaglio. Distinguendo i due fenomeni, la \"memoria eidetica\" \u00e8 stata riscontrata in un piccolo numero di individui, tra il 2% e il 10% dei bambini aventi dai 6 ai 12 anni di et\u00e0, e generalmente mai negli adulti; mentre l'esistenza della vera \"memoria fotografica\", invece, non \u00e8 mai stata dimostrata.\nLa memoria eidetica non si limita agli aspetti visivi, ma include anche memorie uditive - o, pi\u00f9 generalmente, sensoriali - attraverso una gamma di stimoli associati o associabili ad un'immagine visiva. L'esempio pi\u00f9 eclatante di ci\u00f2 riguarda il noto musicista Wolfgang Amadeus Mozart: egli, senza aver mai visto lo spartito del \"Miserere\" di Gregorio Allegri, solo dopo averne ascoltato due esecuzioni corali fu in grado di trascriverlo a memoria, di fatto riproducendolo per intero. In questo caso specifico, si \u00e8 trattato di un fenomeno al di l\u00e0 delle capacit\u00e0 della maggior parte delle persone, anche di quelle con memoria eidetica.\nCultura di massa.\nLa memoria eidetica \u00e8 stata spesso utilizzata in letteratura e nella fiction per caratterizzare personaggi con capacit\u00e0 molto particolari:"}
{"id": "1837812", "revid": "1782831", "url": "https://it.wikipedia.org/wiki?curid=1837812", "title": "Luca Eliani", "text": "Biografia.\nA 17 anni, mentre frequenta il liceo artistico Caravillani, viene notato per la sua capacit\u00e0 di imitare la voce originale di Paperino (a differenza dei doppiatori italiani che si erano susseguiti fino ad allora) e scelto dalla Royfilm per sostituire Franco Latini come voce italiana del personaggio. Eliani ha doppiato Paperino pressoch\u00e9 in tutti i lungometraggi, cortometraggi, serie televisive e videogiochi a partire dal 1989. Le uniche eccezioni consistono in \"Bonkers gatto combinaguai\" (in cui \u00e8 doppiato da Vittorio Stagni) e nel ridoppiaggio parziale dei primi quattro episodi di \"DuckTales - Avventure di paperi\" (in cui \u00e8 doppiato da Stefano Brusa). Ha inoltre partecipato al ridoppiaggio di quasi tutti i cortometraggi precedenti in cui il personaggio appare.\nVive a Roma, dove dopo il diploma si \u00e8 laureato con lode all'accademia di design ICEI e ha lavorato come interior designer (co-fondando lo Studio d'arte). Oggi esercita anche l'attivit\u00e0 di pittore."}
{"id": "1837813", "revid": "4711", "url": "https://it.wikipedia.org/wiki?curid=1837813", "title": "Drni\u0161", "text": ""}
{"id": "1837814", "revid": "767487", "url": "https://it.wikipedia.org/wiki?curid=1837814", "title": "David Stockdale", "text": ""}
{"id": "1837816", "revid": "599013", "url": "https://it.wikipedia.org/wiki?curid=1837816", "title": "Stojko Vrankovi\u0107", "text": "Grazie alla sua notevole stazza di , faceva della fisicit\u00e0 una delle sue doti migliori, la quale gli consentiva di essere anche un efficace stoppatore e rimbalzista.\nAnche suo fratello minore Josip \u00e8 un ex cestista.\nCarriera.\nClub.\nVrankovi\u0107 inizi\u00f2 la sua carriera da cestista allo Zadar, contribuendo alla conquista del titolo nazionale jugoslavo nel 1986 e al raggiungimento del quarto posto nella Coppa dei Campioni 1986-1987.\nEbbe la sua prima parentesi all'estero nel 1989, quando approd\u00f2 in Grecia all'Aris Salonicco. Qui attir\u00f2 ulteriormente l'attenzione dei Boston Celtics, che lo ingaggiarono nel 1990. Tuttavia, a causa di problemi come la mancanza di adattamento, la tendenza al fallo e il gioco eccessivamente lento, fu poco utilizzato, tanto da essere schierato rispettivamente in 5,4 e 5,8 minuti di media nelle due stagioni trascorse in canotta biancoverde.\nLasci\u00f2 cos\u00ec i Celtics dopo due stagioni per tornare a giocare in Grecia, questa volta con il Panath\u012bna\u00efkos. Con la formazione ateniese rimase per quattro stagioni: durante l'ultima annata, nella finale di Coppa dei Campioni 1995-1996 contro il Barcellona, a pochi istanti dalla fine, Vrankovi\u0107 and\u00f2 a stoppare Jos\u00e9 Antonio Montero che stava per realizzare agevolmente in contropiede quello che sarebbe stato il probabile canestro della vittoria catalana. Per la prima volta nella storia il titolo europeo venne dunque vinto dal Panath\u012bna\u00efkos, che durante la permanenza del centro croato vinse anche due Coppe di Grecia.\nVrankovi\u0107 torn\u00f2 in NBA nel 1996 con la firma da parte dei Minnesota Timberwolves del general manager Kevin McHale, suo ex compagno di squadra ai tempi dei Celtics. Rispetto alla precedente parentesi americana ebbe pi\u00f9 spazio, giocando 14,5 minuti di media durante i quali mise a segno 3,4 punti e 3,2 rimbalzi a partita, senza riuscire a lasciare particolarmente il segno. Il 25 giugno 1997 fu ceduto ai Los Angeles Clippers in cambio del centro Stanley Roberts: con la franchigia californiana il croato gioc\u00f2 65 partite sulle 82 a calendario nella stagione 1997-1998 e solo 2 partite sulle 50 a calendario (in una stagione accorciata a causa del lockout) nel corso dell'annata successiva, anche a causa di alcuni problemi alla schiena.\nNel luglio 1999 giunse in Italia avendo firmato un contratto annuale con la Fortitudo Bologna. Chiuse la regular season con 6,3 punti, 6,4 rimbalzi e 1,8 stoppate in 24 minuti di utilizzo medio, viaggiando a cifre simili anche durante i play-off che sancirono il primo storico scudetto della storia del club a seguito delle finali vinte per 3 gare a 1 contro la Benetton Treviso. Rimase alla Fortitudo anche per l'annata 2000-2001, ma riusc\u00ec a giocare solo 14 gare prima di essere tagliato sul finale di stagione per via di un peggioramento delle condizioni della sua schiena gravata da un'ernia del disco.\nNel settembre 2001 volle intraprendere un'ultima parentesi in patria, con il Cibona Zagabria, ma i problemi fisici gli impedirono di giocare.\nNazionale.\nLe vittorie di Vrankovi\u0107 in nazionale furono molteplici: nel 1986 con la nazionale dell'ex Jugoslavia, vinse la medaglia di bronzo ai Mondiali di Spagna, appena ventiduenne. Sempre con la Jugoslavia vinse anche l'argento olimpico nel 1988.\nDal 1992 fece parte della nazionale dell'indipendente Croazia, con cui vinse la medaglia d'argento alle Olimpiadi di Barcellona 1992 e la medaglia di bronzo ai Mondiali del 1994, oltre a due bronzi Europei nel 1993 e nel 1995.\nIn occasione della finale per il terzo e quarto posto di Europei 1993 vinta contro la Grecia, Vrankovi\u0107 mise a segno una tripla doppia da 12 punti, 14 rimbalzi e 10 stoppate."}
{"id": "1837818", "revid": "287204", "url": "https://it.wikipedia.org/wiki?curid=1837818", "title": "Stojko Vrankovic", "text": ""}
{"id": "1837820", "revid": "149727", "url": "https://it.wikipedia.org/wiki?curid=1837820", "title": "Linea dei bivi", "text": ""}
{"id": "1837822", "revid": "4711", "url": "https://it.wikipedia.org/wiki?curid=1837822", "title": "Stojan Vrankovic", "text": ""}
{"id": "1837823", "revid": "149727", "url": "https://it.wikipedia.org/wiki?curid=1837823", "title": "Cintura di Mestre", "text": ""}
{"id": "1837824", "revid": "4711", "url": "https://it.wikipedia.org/wiki?curid=1837824", "title": "Stojan Vrankovi\u0107", "text": ""}
{"id": "1837825", "revid": "47767", "url": "https://it.wikipedia.org/wiki?curid=1837825", "title": "Sabion", "text": ""}
{"id": "1837826", "revid": "4711", "url": "https://it.wikipedia.org/wiki?curid=1837826", "title": "Michael Iuzzolino", "text": ""}
{"id": "1837828", "revid": "339392", "url": "https://it.wikipedia.org/wiki?curid=1837828", "title": "Douglas Maicon", "text": ""}
{"id": "1837831", "revid": "152416", "url": "https://it.wikipedia.org/wiki?curid=1837831", "title": "Nelson Dida", "text": ""}
{"id": "1837832", "revid": "1522738", "url": "https://it.wikipedia.org/wiki?curid=1837832", "title": "Bill Lewis", "text": ""}
{"id": "1837841", "revid": "124032846", "url": "https://it.wikipedia.org/wiki?curid=1837841", "title": "Irish Cup", "text": "L'Irish Cup \u00e8 la coppa nazionale di calcio dell'Irlanda del Nord. Esiste dal 1880. \u00c8 la coppa nazionale con pi\u00f9 edizioni disputate. Rispetto alla FA Cup inglese (iniziata quasi dieci anni prima, nel 1871-72) non ha subito interruzioni durante le due guerre mondiali, il che le permette di avere un'edizione completata in pi\u00f9 della coppa nazionale inglese.\nFormato.\nDopo quattro turni di selezione, tutti ad eliminazione diretta, 32 squadre, tra cui quelle di prima divisione, prendono parte ai vari turni sino alla finale, sempre in gara unica."}
{"id": "1837845", "revid": "287204", "url": "https://it.wikipedia.org/wiki?curid=1837845", "title": "Waiting for the Night", "text": "Waiting for the Night (\"Aspettando la notte\" in lingua inglese) pu\u00f2 riferirsi a:"}
{"id": "1837846", "revid": "259573", "url": "https://it.wikipedia.org/wiki?curid=1837846", "title": "Coppa dell'Irlanda del Nord", "text": ""}
{"id": "1837850", "revid": "1745361", "url": "https://it.wikipedia.org/wiki?curid=1837850", "title": "Cinosura (mitologia)", "text": "Nella mitologia greca, Cinosura (dal greco \"coda di cane\") era il nome di una ninfa che viveva a Creta.\nIl mito.\nSecondo il mito, Cinosura, assieme alla sua compagna Elice, \u00e8 stata una delle nutrici di Zeus. Il padre di Zeus, Crono, aveva deciso di divorare tutti i suoi figli poich\u00e9 un oracolo gli aveva predetto la morte per mano di uno di essi. Solo Zeus non fu divorato dal padre, grazie anche all'aiuto di Cinosura. Per vendicarsi dell'affronto subito, Crono cerc\u00f2 di catturare le due ninfe; ma Zeus lo imped\u00ec trasformando Cinosura, in un tentativo estremo di salvarle la vita, in una costellazione. \nPrima della sua scomparsa, Cinosura diede il proprio nome ad una localit\u00e0 dell'isola in cui viveva.\nVoci correlate.\n "}
{"id": "1837854", "revid": "1718925", "url": "https://it.wikipedia.org/wiki?curid=1837854", "title": "Lycosidae", "text": "Lycosidae , 1833 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"l\u1ef3kos\", cio\u00e8 \"lupo\", a causa della loro robustezza, agilit\u00e0, abilit\u00e0 nella caccia all'agguato, nonch\u00e9 per la vista acuta, e del suffisso \"-idae\", che designa l'appartenenza ad una famiglia.\nCaratteristiche.\nNoti comunemente come ragni-lupo, hanno struttura robusta, dimorfismo sessuale poco accentuato, lunghezza anche oltre i 7 centimetri. Gli ocelli sono otto e sistemati in tre file: la fila inferiore consiste di quattro piccoli occhi, la fila mediana due grandi occhi, ed \u00e8 questa caratteristica macroscopica che li contraddistingue dai Pisauridae, ed infine la fila superiore che ha due occhi di grandezza media.\nOltre ad una vista acutissima, hanno anche una sensibilit\u00e0 tattile accentuata.\nL'opistosoma \u00e8 allungato, normalmente di lunghezza doppia del cefalotorace. Le zampe sono otto, suddivise in sette segmenti, al termine di ciascuno di esse vi \u00e8 un piccolo artiglio.\nComportamento.\nVivono in modo alquanto solitario e cacciano da soli o inseguendo la preda per brevi tratti o, soprattutto, tendendo agguati. Sono gli unici ragni a portare con s\u00e9 le loro uova in un sacco ovigero posto sull'addome e ben legato alle filiere; nonostante questo ingombro riescono a cacciare ugualmente. Altrettanto uniche sono le prime cure parentali che ricevono: appena nati rimangono in massa avvinghiati all'addome della madre e alcuni sulle sue zampe.\nUscendo di notte con una pila \u00e8 possibile scorgerli nel buio in quanto i loro occhi riflettono ottimamente la luce. Il loro tipo di caccia fa s\u00ec che abbiano una colorazione alquanto mimetica e con colori poco vivaci.\nHabitat.\nQuesti ragni si rinvengono in molti tipi di habitat: da quelli litoranei a quelli entroterra. Questi includono terreno boscoso, foresta litoranea e bagnata, prati alpini e giardini suburbani. Si disperdono per via aerea e questo ha fatto in modo da renderli molto adattabili. Anche la natura vagabonda di molte specie ha contribuito ad una diffusione pressoch\u00e9 mondiale. Solo alcune specie costruiscono cunicoli con o senza \"porta-trappola\", come i ragni della famiglia Liphistiidae o Ctenizidae.\nDistribuzione.\nLa famiglia ha distribuzione pressoch\u00e9 cosmopolita. Il genere \"Hogna\", diffuso soprattutto negli USA, vanta le dimensioni maggiori: i soli cefalotorace ed addome superano la lunghezza di un grosso pollice umano.\nTossicit\u00e0.\nSe provocati in continuazione o irritati possono dare morsi difensivi e in alcuni casi occorre ricorrere a cure mediche. Sintomi del loro morso velenoso sono gonfiore, lievi dolori localizzati, prurito intenso e diarrea fulminante. Sebbene di solito vengano considerati innocui per gli esseri umani, il morso di alcune specie pu\u00f2 essere doloroso. In passato si sono avute notizie di morsi mortali; questi sembrano per\u00f2 in parte da attribuire ad altri ragni pi\u00f9 velenosi, o ad infezioni sopraggiunte posteriormente per morsi non curati.\nTassonomia.\nAttualmente, a novembre 2021, si compone di 126 generi e specie.\nLa suddivisione in sottofamiglie ha subito dei cambiamenti a seguito di un lavoro di Piacentini e Ramirez del 2019, che ha riconosciuto valide le seguenti 10 sottofamiglie: Allocosinae, Artoriinae, Evippinae, Hippasinae, Lycosinae, Pardosinae, Sosippinae, Tricassinae, Venoniinae e Zoicinae.\nCladogramma.\nA seguito di analisi filogenetiche molecolari effettuate su campioni di DNA, \u00e8 stato possibile ricostruire con buona approssimazione le relazioni fra le sottofamiglie. Il seguente cladogramma illustra la posizione filogenetica delle sottofamiglie all'interno della famiglia del ragno lupo:\nGeneri.\nA seguire l'elenco dei generi delle Lycosidae e le sottofamiglie di appartenenza:"}
{"id": "1837860", "revid": "22475", "url": "https://it.wikipedia.org/wiki?curid=1837860", "title": "Norton Antivirus", "text": ""}
{"id": "1837862", "revid": "259573", "url": "https://it.wikipedia.org/wiki?curid=1837862", "title": "Coppa di Svezia", "text": ""}
{"id": "1837868", "revid": "339392", "url": "https://it.wikipedia.org/wiki?curid=1837868", "title": "S.I.T.A.", "text": ""}
{"id": "1837872", "revid": "691377", "url": "https://it.wikipedia.org/wiki?curid=1837872", "title": "Docks Torino Dora", "text": "I Docks Torino-Dora (meglio noti come Docks Dora o magazzini Dora) sono un vecchio complesso di magazzini generali posto nel quartiere di Barriera di Milano, alla periferia nord di Torino.\nL'impianto mercantile, raccordato in origine alla ferrovia Torino-Milano, risulta ormai dismesso dagli anni sessanta e nel corso dei decenni il complesso \u00e8 stato riadibito a molteplici scopi, quali ad esempio attivit\u00e0 commerciali, di terziario, culturali e di intrattenimento.\nStoria.\nLe origini dei magazzini Dora.\nI magazzini Dora furono costruiti fra il 1912 e il 1914, in concomitanza con la nuova cinta daziaria di Torino (la cosiddetta \"cinta Rossi\", anch'essa del 1912). L'area scelta per la loro costruzione non fu casuale, in quanto prossima sia alla ferrovia sia a molte delle pi\u00f9 grandi industrie cittadine dell'epoca.\nAl pari dei coevi Docks Porta Nuova, il nuovo impianto mercantile offriva servizio di custodia e conservazione merci - soprattutto generi alimentari - in franchigia daziaria. Diverse furono le funzioni assolte dai magazzini, che fra l'altro contavano torrefazioni e attivit\u00e0 di lavorazione enologica e dolciaria. I locali interrati ospitavano vini e formaggi, mentre una cella frigorifera occupava un'intera manica e riforniva di ghiaccio la citt\u00e0. I vagoni, inoltre, giungevano nello scalo grazie a un raccordo con la rete ferroviaria e un sistema di binari a giro, che permettevano di scaricare le merci direttamente in banchina.\nI magazzini generali rimasero in attivit\u00e0 per tutto il primo Novecento e per un paio di decenni del secondo dopoguerra, andando incontro alla dismissione negli anni sessanta.\nI Docks Dora e l'era post-industriale.\nOrmai dismessi dalla loro funzione originaria, i Docks Dora non tardarono a rianimarsi di vita nei decenni successivi. Al loro interno, a partire dagli anni ottanta, si contano diversi generi di attivit\u00e0 che da ambiti quali il commercio e il terziario spaziano in manifestazioni artistico-culturali e forme di intrattenimento. Sede di gallerie d'arte contemporanea, circoli privati, studi di artisti e musicisti, sale di prova e di registrazione, studi di architettura, locali notturni, birrerie ed altro ancora sono ospitati all'interno dell'area dei vecchi magazzini.\nVale la pena, a tal proposito, ricordare i club notturni che hanno animato le serate dei Docks, locali particolarmente cari alla scena musicale torinese e al nightclubbing degli anni novanta. A cavallo fra i due secoli i Docks Dora furono un vero e proprio punto di riferimento per la cultura underground e postindustriale di Torino.\nStile e architettura.\nA seguito di una delibera comunale datata 30 ottobre 1912, la \"Societ\u00e0 anonima Cooperativa dei Docks Torino-Dora\" costitu\u00ec i nuovi magazzini generali a nord del fiume Dora, affidandosi alla progettazione dell'ing. Ernesto Fantini e alla costruzione edile dell'impresa Porcheddu. L'impresa Porcheddu all'epoca era concessionaria del \"sistema Hennebique\", un innovativo sistema edilizio basato sui primi utilizzi del calcestruzzo armato; fu proprio a questo sistema che si ricorse nella costruzione dei Docks Dora.\nIl corpo dell'edificio, i cui prospetti si presentano in mattoni rossi a vista, risulta diviso in due aree principali: quella a sud, formata da quattro padiglioni disposti a tridente (i primi tre si affacciano direttamente sull'ingresso) e quella a nord, nella parte retrostante del complesso, composta da fabbricati paralleli di differenti altezze. Di particolare rilievo \u00e8 l'ingresso dei magazzini posto su via Valprato, su cui campeggia la scritta \"\"Magaz. Dora MCMXII\".\" \nMolto suggestiva e dotata di portineria, con soprastante orologio, quest'area \u00e8 coperta da un elegante velario in vetro e calcestruzzo armato, che, grazie alle sue complesse strutture reticolari, consente un'illuminazione diffusa nella zona d'accesso.\nOggi i Docks Dora ospitano attivit\u00e0 commerciali, studi d'artista, studi di architettura, spazi creativi e coworking. I loro dintorni ha svolto un ruolo importanti nelle serie televisiva Netflix, \"Guida astrologica per cuori infranti\", che li ha dato una certa esposizione alla gente fuori di Torino ed Italia."}
{"id": "1837873", "revid": "72396", "url": "https://it.wikipedia.org/wiki?curid=1837873", "title": "Trofeo Tim", "text": ""}
{"id": "1837878", "revid": "3831", "url": "https://it.wikipedia.org/wiki?curid=1837878", "title": "Lex Aternia-Tarpeia", "text": ""}
{"id": "1837880", "revid": "1851848", "url": "https://it.wikipedia.org/wiki?curid=1837880", "title": "Vittorio Casati", "text": "Carriera.\nGiocatore.\nCresce nell'Atalanta, da cui poi viene mandato in prestito a Trevigliese (seconda divisione) e Comense (prima divisione).\nIl suo ritorno a Bergamo, con conseguente debutto in Serie B, risale alla stagione 1929-1930 (la prima a girone unico), e da quel momento diventa una pedina fondamentale nel centrocampo neroazzurro. Ben presto diventa capitano dei bergamaschi, con i quali disputa sette stagioni per un totale di 202 presenze, tutte nel campionato cadetto.\nAbbandona l'attivit\u00e0 calcistica per arruolarsi nella campagna militare nell'Africa Orientale nel 1936.\nAl suo rientro riprende a giocare nei campionati minori, prima al Ponte San Pietro e poi al Caravaggio, entrambe in prima divisione.\nAllenatore.\nNella stagione 1939-1940 allena il , nel campionato di Serie C.\nNelle prime dieci partite della stagione 1951-1952 ha allenato in Serie B nel Fanfulla, venendo sostituito da Mario Acerbia partire dall'undicesima giornata. In seguito ha allenato anche il , nel campionato di Serie D 1961-1962."}
{"id": "1837881", "revid": "767487", "url": "https://it.wikipedia.org/wiki?curid=1837881", "title": "Tre uomini in fuga", "text": "Tre uomini in fuga (\"La Grande vadrouille\") \u00e8 un film del 1966 diretto da G\u00e9rard Oury.\nTrama.\nEstate 1941: durante la missione \"Tea for Two\", sopra la Parigi occupata, un bombardiere della Royal Air Force viene abbattuto dalla contraerea tedesca. L'equipaggio, formato da Sir Reginald (soprannominato \"Big Moustache\"), Peter Cunningham ed Alan McIntosh \u00e8 costretto, dopo aver stabilito come luogo di ritrovo i bagni turchi, a paracadutarsi, disperdendosi in diversi punti della capitale: il primo atterra in uno zoo e viene prontamente soccorso dal guardiano; il secondo rimane appeso poco sopra un ponteggio sospeso dove sta lavorando l'imbianchino Augustin Bouvet e con il quale dovr\u00e0 darsi alla fuga dopo aver accidentalmente imbrattato di vernice un ufficiale delle SS; il terzo atterra sull'edificio dell'Op\u00e9ra National de Paris, dove trova rifugio nello studio del maestro Stanislas Lefort, impegnato in quel momento alla prova generale per il gal\u00e0 serale a cui assisteranno importanti esponenti nazisti.\nPoich\u00e9 n\u00e9 Cunninghan n\u00e9 McIntosh sanno parlare francese, e temendo proprio per questo di essere scoperti, chiedono ai propri salvatori di andare ai bagni turchi per incontrare gli altri compagni; qui Sir Reginald si mette d'accordo con i due su come scappare. All'Op\u00e9ra, per\u00f2, McIntosh viene scoperto ed al ritorno il maestro viene accusato di favoreggiamento: deve pertanto ritenersi da quel momento agli arresti.\nQuella sera scatta l'\"Operazione McIntosh\": mentre Lefort dirige, nella sala rimbomba una forte esplosione. Approfittando della calca venutasi a formare, il maestro sfugge ai soldati facendosi trascinare come prigioniero da Sir Reginald e Bouvet travestiti da alti ufficiali tedeschi: nella fuga incontrano McIntosh in abiti femminili ed insieme a lui scappano attraverso le fogne. Da qui riescono a scappare sino alla stazione ferroviaria di Parigi, ma perdono il treno per Le Chalon sul quale li attendeva Cunningham. Rubano dunque un furgoncino delle poste e si dirigono verso la loro destinazione, ma presto la benzina si esaurisce; Sir Reginald e McIntosh rubano allora il camion di un convento l\u00ec vicino e ripartono. Qui conoscono una giovane suora che li aiuter\u00e0 fino alla fuga finale, ed intanto riescono a forzare un posto di blocco tedesco.\nSul treno, Cunningham si tradisce davanti ad un ufficiale tedesco: catturato, viene interrogato alla stazione di Vougeot. Nel frattempo Bouvet e Lefort hanno raggiunto un albergo sicuro a Le Chalon, dove vengono forniti di abiti della polizia militare tedesca; maldestramente arrivati a Vougeot, vengono anch'essi catturati. Qui per\u00f2 Sir Reginald e McIntosh riescono, con un'azione di sabotaggio, a liberare tutti i propri commilitoni ed amici, ed a scappare assieme alla giovane suora prima conosciuta verso un piccolo campo d'aviazione, inseguiti dalla guarnigione tedesca.\nNel finale del film, riescono ad agganciare due alianti ad una vecchia automobile, che viene avviata con l'acceleratore bloccato: essa precipita in una scarpata al bordo del campo, permettendo agli alianti di sganciarsi e planare con successo verso la zona libera, nonostante i tentativi delle truppe tedesche di abbatterli.\nProduzione.\n\"Tre uomini in fuga\" \u00e8 ancora oggi una commedia molto amata dai francesi, sia per lo spirito patriottico e nazionalista che la pervade, sia per la voglia di rivincita nei confronti della Germania. \u00c8 chiaro il desiderio di cancellare il passato collaborazionista di una fetta della popolazione. Il film si inserisce in quel particolare filone cinematografico capace di affrontare in maniera garbata e col sorriso il difficile tema della guerra. In tal senso, si potrebbe dire che \u00e8 vicino alla cosiddetta commedia all'italiana, maestra nel saper far ridere anche nelle situazioni drammatiche. \"Tre uomini in fuga\" oltre a essere selezionato per l'Oscar del miglior film straniero (riconoscimento che peraltro non gli viene assegnato), \u00e8 la prima commedia ambientata nella seconda guerra mondiale che viene distribuita nella Germania Ovest.\n\"Tre uomini in fuga\" \u00e8 stato diretto (con estro e abilit\u00e0) da G\u00e9rard Oury, un ex attore che, dopo aver diretto un paio di film poco brillanti, ha conquistato il suo primo trionfo al botteghino con \"Colpo grosso ma non troppo\" (1965), un'altra dinamica commedia d'azione con Bourvil e Louis de Fun\u00e8s. Oury era chiaramente molto pi\u00f9 influenzato dai grossi calibri di Hollywood che dai suoi contemporanei della \"Nouvelle Vague\", e aveva un fiuto innato per fare sfarzose e gustose commedie che il pubblico avrebbe voluto vedere (pi\u00f9 volte) a milioni, anche se alcuni dei suoi film si avventureranno in territori delicati (il pregiudizio razziale, il terrorismo internazionale, ecc.) I suoi successivi successi di box office includono: \"Il cervello \" (1969), \"Mania di grandezza \" (1971) e \"Le folli avventure di Rabbi Jacob\" (1973), che ora occupano tutti un posto importante accanto a \"Tre uomini in fuga\" e \"Colpo grosso ma non troppo\" nel pantheon dei film comici francesi.\nAnche se la coppia comica Bourvil-De Fun\u00e8s si forma solo a partire da \"Colpo grosso ma non troppo\", i due attori erano apparsi insieme in film precedenti, alcuni anni prima che de Fun\u00e8s avesse il suo primo grande successo ed fosse quindi ancora relegato a ruoli minori. Il loro primo incontro su schermo era stato in \"Poisson d'avril\" di Gilles Grangier (1954) e avevano poi condiviso una scena memorabile in \"La traversata di Parigi\" (1956). \"Colpo grosso ma non troppo\" \u00e8 il veicolo perfetto per entrambi i comici, permettendo loro di controbattersi l'un l'altro brillantemente con i loro personaggi radicalmente contrastanti. Anche in \"Tre uomini in fuga\" quindi, il bonaccione Bourvil fa da efficace contrasto alla frenetica mentalit\u00e0 piccolo-borghese di de Fun\u00e8s, e l'amaro attrito di classe che sottende l'interazione dei loro personaggi mentre cercano di far fronte alle infime azioni della Wehrmacht \u00e8 uno dei gli aspetti pi\u00f9 divertenti del film.\n\"La sequenza che meglio caratterizza il tagliente rapporto de Fun\u00e8s-Bourvil \u00e8 quello in cui il primo convince il secondo a trasportarlo a cavalcioni sulle spalle (una metafora di classe se mai ce ne fosse una). Incredibilmente, questa sequenza non era stata sceneggiata, ma fu improvvisata dai due attori durante le riprese stesse.\" Una delle immagini pi\u00f9 durature del film, la memorabile scena di de Fun\u00e8s seduto trionfante a cavalcioni di Bourvil venne utilizzata in manifesti e locandine per promuovere il film e sembra presagire l'ascesa del primo sul secondo, nei suoi susseguenti successi cinematografici. Divenuti grandi amici a questo punto, de Fun\u00e8s e Bourvil erano desiderosi di lavorare insieme in una terza pellicola, sebbene ridendo durante le riprese della seconda avessero detto che questo sarebbe stato il loro ultimo film insieme, data la fatica. Purtroppo fu cos\u00ec: Bourvil mor\u00ec di cancro nel 1970, prima che potesse interpretare con de Fun\u00e8s il film \"Mania di grandezza\" e dovette essere sostituito da Yves Montand.\nColonna sonora.\nDue importanti brani musicali fanno da sottofondo al film.\nIl primo \u00e8 la canzone del 1925 \"Tea for Two\".\nIl secondo \u00e8 la \"Marcia R\u00e1k\u00f3czi\", da \"La damnation de Faust\" di Hector Berlioz: opera lirica che nel film era in programma all'Op\u00e9ra nel momento in cui il maestro Stanislas Lefort (Louis de Fun\u00e8s) prende la direzione dell'orchestra e la conduce animatamente\u00a0\u2013 l'attore esegue movimenti reali di conduzione, essendosi puntigliosamente preparato per la scena, dopo averli ripetuti tre mesi prima allo specchio nella sua stanza e aver preso alcune lezioni con il direttore dell'Orchestra Nazionale. Al termine della prima prova, l'orchestra dell'Op\u00e9ra si \u00e8 alzata e ha applaudito de Fun\u00e8s \"battendo gli archi contro i violini, i flauti contro i leggii.\" L'applauso \u00e8 stato completamente improvvisato e spontaneo.\nAccoglienza.\nIncassi.\nUscito nel dicembre 1966, il film a lungo ha tenuto il primato del maggior numero di entrate nella sale francesi, con oltre 17 milioni di biglietti venduti. Infine \u00e8 stato superato dal \" Titanic\" di James Cameron nel 1997, e poi da \"Gi\u00f9 al Nord\" di Dany Boon nel 2008. Ci\u00f2 nonostante, in termini di percentuali di popolazione francese, al 2013 \"Tre uomini in fuga\" rimane al primo posto, con il 34% della popolazione che ha visto questo film, contro il 31% di \"Gi\u00f9 al Nord\".\nIl film \u00e8 stato un successo internazionale, compresa la Germania dove \u00e8 stato il primo spettacolo comico presentato sulla Seconda Guerra Mondiale, realizzando entrate nel 1974 (nessun dato per i suoi ingressi nel 1967). In Spagna ha riscontrato entrate e in Svezia. Nell'URSS del tempo vendette 37,8 milioni di biglietti.\nCritica.\nLe riprese di questo film, divise tra Francia e Svizzera, durano otto mesi. La colonna sonora, adattissima e di ampio respiro, \u00e8 composta da Georges Auric; il direttore della fotografia \u00e8 Claude Renoir. Il titolo francese, \"La Grande Vadrouille\" significa \"il grande bighellonare\". Il titolo \u00e8 particolarmente azzeccato visto l'alto numero di \"location\": Parigi (l'Op\u00e9ra, la Gare de Lyon, gli Champs-\u00c9lys\u00e9es, lo Zoo di Vincennes), Meursault, V\u00e9zelay, Montpellier e lo storico ospedale di Beaune. In principio il regista Oury vorrebbe raccontare le avventure di due aviatrici alleate nella Francia di Vichy, ma in seguito all'intervento del produttore Henry Deutchmeister decide di riscrivere la sceneggiatura e ripuntare sul gi\u00e0 collaudato duo de Fun\u00e8s-Bourvil. Tante sono le scene entrate ormai nella storia del cinema: l'improbabile \"rendez-vouz\" al bagno turco, de Fun\u00e8s che dirige l'orchestra a l'Op\u00e9ra ed esegue \"La damnation de Faust\" di Hector Berlioz (sequenza per la quale si prepara puntigliosamente), la risata conclusiva e liberatoria del trio Bourvil, de Fun\u00e8s e Terry-Thomas che riporta alla mente il finale del precedente \"Colpo grosso ma non troppo\". Alla ormai collaudata coppia francese viene aggregato, dunque, il bravo attore inglese che, con la sua ironia, d\u00e0 un valore aggiunto alla pellicola.\nIl film esce il primo dicembre 1966 e nel giro di pochi mesi polverizza tutti i record d'incassi registrati fino ad allora in Francia. Alla fine raggiunge l'incredibile cifra di 17.227.000 spettatori. Bisogner\u00e0 attendere il 1998 e il \"Titanic\" di James Cameron perch\u00e9 il record sia battuto. \"Tre uomini in fuga\" \u00e8 rimasto per pi\u00f9 di 40 anni il maggiore successo della storia della cinematografia d'oltralpe. Un classico nel vero senso della parola, quindi, che raggiunge regolarmente alti ascolti di pubblico ogni volta che viene trasmesso in televisione nazionale e rimane una delle pi\u00f9 amate e pi\u00f9 viste di tutte le commedie francesi.\nCi\u00f2 che pi\u00f9 colpisce in merito a \"Tre uomini in fuga\" \u00e8 quanto sia ben fatto. \"Rispetto alla maggior parte delle commedie francesi di questa epoca, che tendevano ad essere produzioni di basso budget, fatte in studio, poco pi\u00f9 di sitcom mal filmate, questa pellicola d\u00e0 la sensazione di un vero e proprio blockbuster, splendidamente fotografato da Claude Renoir (nipote del famoso regista Jean Renoir), con grande attenzione al periodo storico cos\u00ec da rivaleggiare con molti film di guerra hollywoodiani.\" Una commedia d'azione a pieno ritmo era al tempo una rarit\u00e0 in Francia, persino alla fine degli anni 1960, cosicch\u00e9 \"Tre uomini in fuga\" diviene qualcosa di pionieristico, che definisce standard elevati per le commedie successive e, in generale, eleva il livello del tradizionale cinema francese. Questa era un'epoca in cui il cinema stava lottando duramente per competere con la televisione, e quindi grossi investimenti finanziari, importanti cast di attori e grandiosi scenari erano all'ordine del giorno. \"Chi avrebbe pagato per andare a vedere una noiosa sitcom al cinema quando si poteva guardarla gratuitamente in televisione nel comfort di casa propria? Il fenomenale successo di \"Tre uomini in fuga\" deve essere arrivato come un enorme incoraggiamento per il settore che cominciava a pensare di avere i giorni contati.\"\nA differenza di molte successive commedie della seconda guerra mondiale, \"Tre uomini in fuga\" non ha bisogno di ricorrere a facili stereotipi nazionali per ottenere risate. Nella migliore tradizione comica, l'umorismo non si trova nei personaggi, ma nelle situazioni assurde che incontrano - e le situazioni assurde di questo film sono infinite. Dal raccapricciante incontro omoerotico in un bagno turco a una spettacolare sequenza di inseguimento, in cui i nostri eroi sfuggono alla cattura usando (tra tutte le cose strane) delle zucche, la pellicola porta gli spettatori a compiere surreali voli di fantasia, pur non perdendo mai la sua presa sulla realt\u00e0. Questa non \u00e8 solo una splendida commedia, ma \u00e8 anche un rispettabile film di guerra e d'azione, uno dei migliori fatti in Francia negli anni 1960."}
{"id": "1837882", "revid": "767487", "url": "https://it.wikipedia.org/wiki?curid=1837882", "title": "Otto Eccentrici di Yangzhou", "text": "Gli Otto Eccentrici di Yangzhou () sono stati un gruppo di otto pittori cinesi, noti nel tardo periodo Qing per il loro rifiuto delle idee ortodosse in tema di pittura a favore di uno stile ritenuto espressivo ed individualista.\nIl termine era usato anche perch\u00e9 ciascuno era dotato di una forte personalit\u00e0, in contrasto con le convenzioni della loro epoca, aspetto forse collegato anche al fatto che la maggior parte di loro proveniva da ambienti poveri o disagiati. Tuttavia il termine, generalmente, \u00e8 inteso come una descrizione del loro stile piuttosto che come un giudizio su una vera e propria \"eccentricit\u00e0\" dei loro comportamenti.\nGli otto ebbero grande influenza su pittori come Gao Fenghan, nonch\u00e9 su parecchi altri."}
{"id": "1837891", "revid": "22475", "url": "https://it.wikipedia.org/wiki?curid=1837891", "title": "K.D. Lang", "text": ""}
{"id": "1837894", "revid": "767487", "url": "https://it.wikipedia.org/wiki?curid=1837894", "title": "Live '84", "text": "Live '84 \u00e8 il primo album live della band hardcore punk Black Flag, pubblicato nel 1984 dalla SST Records."}
{"id": "1837895", "revid": "767487", "url": "https://it.wikipedia.org/wiki?curid=1837895", "title": "Sippin' on Some Syrup", "text": "Sippin on Some Syrup \u00e8 il primo singolo del gruppo Southern rap statunitense Three 6 Mafia estratto dall'album \"\"\". \u00c8 stato prodotto dagli stessi Three 6 Mafia e vi hanno partecipato il duo UGK e Project Pat.\nInformazioni.\nLa canzone non ha debuttato nella chart \"Billboard Hot 100\", ma ha avuto un discreto successo all'interno della \"Hot R&amp;B/Hip-Hop Songs\", raggiungendo la posizione n.30.\nPartecipando al brano, il gruppo UGK si \u00e8 fatto particolarmente conoscere, sebbene avesse gi\u00e0 fatto un'apparizione di alto rilievo nel singolo \"Big Pimpin'\"\" di Jay-Z.\nTesto.\nIl termine \"Syrup\" (pronunciato da alcuni \"Syzup\" e significante in italiano \"\"Scriroppo\") allude a un tipo di bevanda alcolica che si ottiene miscelando vari medicinali liquidi (ad esempio sciroppo per la tosse o contro il mal di stomaco) a liquori come vodka e rum, e che assume cos\u00ec una colorazione violacea. Tale sostanza \u00e8 piuttosto nota nella cultura hip hop come \"Purple Drank\" (letteralmente \"Bevanda Viola\"). Fu proprio la canzone a trasmettere il messaggio del \"Purple Drank\"\" su scala internazionale, attraverso il suo celebre ritornello: \nUlteriori riferimenti al \"Purple Drank\" sono presenti nella versione remix del singolo, che appare a volte sotto il titolo di \"Purple\", con riferimento appunto al colore della sostanza.\nRemix.\nSul Web \u00e8 disponibile un remix del singolo dal titolo \"Purple\", in collaborazione con Cam'ron, Juelz Santana, Bun B e Jim Jones. Ne \u00e8 stato tratto anche un videoclip, nel quale per\u00f2 non \u00e8 presente la strofa \ndi Cam'ron.\nVideoclip.\nLa versione originale del videoclip non \u00e8 stata assai trasmessa da emittenti come \"MTV\" o \"BET\"; quella remix \u00e8 disponibile invece solo su Internet, su ad esempio siti come YouTube."}
{"id": "1837896", "revid": "22475", "url": "https://it.wikipedia.org/wiki?curid=1837896", "title": "Digikam", "text": ""}
{"id": "1837898", "revid": "61051", "url": "https://it.wikipedia.org/wiki?curid=1837898", "title": "Generi di Lycosidae", "text": "Sono qui descritti tutti i 126 generi della famiglia di ragni Lycosidae, noti a novembre 2021, in ordine alfabetico.\nA seguire l'elenco dei generi fossili, di quelli trasferiti e dei generi riconosciuti sinonimi, omonimi e nomina dubia."}
{"id": "1837904", "revid": "22475", "url": "https://it.wikipedia.org/wiki?curid=1837904", "title": "Battaglia di Agincourt", "text": ""}
{"id": "1837907", "revid": "767487", "url": "https://it.wikipedia.org/wiki?curid=1837907", "title": "Aldo Dusi", "text": "Carriera.\nOtto stagioni nelle file del Brescia, le prime due in Serie A, in tutto 146 presenze e 33 reti realizzate con le rondinelle. Nella stagione 1950-1951 ha ottenuto, da allenatore del , la promozione in Prima Divisione."}
{"id": "1837918", "revid": "1318658", "url": "https://it.wikipedia.org/wiki?curid=1837918", "title": "Ubayde Z\u0101k\u0101ni", "text": "\u00c8 tra i principali poeti satirici persiani, rimarcabile per lo stile puro ed elegante. Visse a Qazvin, dove lavor\u00f2 in ambito giudiziario, e a Shiraz; inoltre visit\u00f2 Baghdad. Mor\u00ec in povert\u00e0 intorno al 1371.\nOpere.\nLe sue opere sono conosciute soprattutto per la satira politica e i versi che sovente appaiono come decisamente osceni.\nA causa dei termini espliciti utilizzati e delle tematiche omosessuali presenti nei suoi versi i suoi testi sono stati spesso oggetto di censura.\nTra gli altri si ricordano soprattutto gli scritti \"Res\u0101leh-ye Delgosha\", \"Akhl\u0101q al-Ashr\u0101f\" (Etica dell'aristocrazia) e la satira politica \"Masnavi mush-o gorbeh\" (\"Il topo e il gatto\") scritta in forma di favola umoristica.\nIl manoscritto intitolato \"Kulliyy\u0101t\", conservato in Tagikistan, nel 2003 \u00e8 stato incluso dall'UNESCO nella Memoria del mondo insieme alle \"Ghaz\u0101liyy\u0101t\" (Raccolta di ghazal) del grande poeta \u1e24\u0101fe\u1e93 Shir\u0101zi."}
{"id": "1837921", "revid": "599013", "url": "https://it.wikipedia.org/wiki?curid=1837921", "title": "Bruno Poletti", "text": "Carriera.\nGioc\u00f2 nel Milan, nell'Atalanta, nell'Aquila, e nella Cremonese dove gioc\u00f2 due stagioni dal 1937 al 1939 realizzando 6 reti in 14 partite."}
{"id": "1837922", "revid": "767487", "url": "https://it.wikipedia.org/wiki?curid=1837922", "title": "Who's Got the 10\u00bd?", "text": "Who's Got the 10\u00bd? \u00e8 il secondo album live della band hardcore punk Black Flag, pubblicato nel 1986 dalla SST Records."}
{"id": "1837939", "revid": "28592", "url": "https://it.wikipedia.org/wiki?curid=1837939", "title": "La Secessione di Berlino", "text": ""}
{"id": "1837941", "revid": "287204", "url": "https://it.wikipedia.org/wiki?curid=1837941", "title": "Jo Swerling", "text": "Biografia.\nNato in Ucraina, ai tempi parte dell'Impero Russo, ma rifugiatosi negli Stati Uniti per fuggire al regime zarista, cresce nel Lower East Side di New York.\nNei primi anni venti scrive per quotidiani e periodici, prima di dedicarsi alla carriera di autore teatrale. Ottiene un particolare successo nel 1927 con la rivista musicale \"The New Yorkers\". Con il compositore Gus Kahn scrive \"The Cinderella Girl\", con l'attore Edward G. Robinson \"The Kibitzers\", nel 1929, adattato per lo schermo cinematografico nel 1930 da Sam Mintz e Viola Brothers Shore.\nChiamato a Hollywood da Harry Cohn della Columbia Pictures per adattare per il cinema la pi\u00e8ce \"Ladies of the Evening\" di David Belasco e Milton Herbert Gropper, inizia il fortunato sodalizio artistico con il regista Frank Capra che, dopo questo primo \"Femmine di lusso\" (\"Ladies of Leisure\") (1930), prosegue con \"Luci del circo\" (\"Rain or Shine\") (1930), \"Dirigibile\" (\"Dirigible\") (1931), \"La donna del miracolo\" (\"The Miracle Woman\") (1931), \"La donna di platino\" (\"Platinum Blonde\") (1931), film di lancio per la bionda sexy Jean Harlow, \"Proibito\" (\"Forbidden\") (1932).\nIn seguito lo sceneggiatore di fiducia di Capra diventa Robert Riskin, l'autore del testo teatrale da cui era stato tratto \"La donna del miracolo\", ma nel 1946 il regista torner\u00e0 a rivolgersi a lui per contribuire alla sceneggiatura di uno dei suoi film pi\u00f9 celebri, \"La vita \u00e8 meravigliosa\" (\"It's a Wonderful Life\"). Nel tempo intercorso, Swerling mette mano, in forma diversa, ad oltre una trentina di copioni, fra cui spiccano quelli di \"L'idolo delle folle\" (1942), che gli vale la nomination ai Premi Oscar per la miglior sceneggiatura, \"Prigionieri dell'oceano\" (1944) e \"Femmina folle\" (1945). \u00c8 anche uno degli autori non accreditati del kolossal \"Via col vento\", la cui sceneggiatura \u00e8 firmata dal solo Sidney Howard.\nTornato a lavorare a Broadway, nel 1950 scrive insieme a Abe Burrows il libretto per il fortunatissimo musical \"Guys and Dolls\", vincitore di cinque Tony Award fra cui proprio quello per il miglior libretto."}
{"id": "1837942", "revid": "692467", "url": "https://it.wikipedia.org/wiki?curid=1837942", "title": "Salone d'Autunno", "text": ""}
{"id": "1837943", "revid": "1727771", "url": "https://it.wikipedia.org/wiki?curid=1837943", "title": "EMeSeNe", "text": ""}
{"id": "1837946", "revid": "486946", "url": "https://it.wikipedia.org/wiki?curid=1837946", "title": "Haldir di L\u00f3rien", "text": ""}
{"id": "1837953", "revid": "173469", "url": "https://it.wikipedia.org/wiki?curid=1837953", "title": "Cristiano II di Anhalt-Bernburg", "text": "Biografia.\nEra figlio del principe Cristiano I di Anhalt-Bernburg e della contessa Anna, figlia a sua volta di Arnoldo III di Bentheim-Tecklenburg e Maddalena di Neuenahr-Alpen. Nacque nel Castello di Amberg, dove suo padre risiedeva. Venne subito indirizzato ad aderire ad una cultura filoeuropea, imparando il francese e l'italiano. Tra il 1608 ed il 1609 studi\u00f2 a Ginevra con il cugino Giovanni Casimiro di Anhalt-Dessau, accompagnato da due tutori, Markus Friedrich Wendelin e Peter von Sebottendorf. Il soggiorno comprese anche il tipico tour in Francia, Italia ed Inghilterra.\nIn occasione del suo diciannovesimo anno di et\u00e0 entr\u00f2 a far parte dell'esercito della guerra dei Trent'anni. Partecip\u00f2 alla battaglia della Montagna Bianca (1620), in seguito alla quale il padre fu proscritto e bandito: il giovane Cristiano, che aveva comandato due reggimenti al servizio del padre, fu preso prigioniero, ma riusc\u00ec, recandosi a Vienna, a rientrare nei favori dell'imperatore Ferdinando II e torn\u00f2 a Bernburg nel 1621.\nAder\u00ec alla Societ\u00e0 dei Carpofori, fondata da suo zio, il principe Luigi I di Anhalt-K\u00f6then.\nDopo la morte del padre, nell'aprile del 1630, spost\u00f2 la sede del principato a Bernburg. Gli anni di guerra avevano messo il principato di Anhalt-Bernburg a dura prova e si aggiunse una peste scoppiata proprio in quell'anno nella citt\u00e0, mietendo oltre vittime.\nMatrimonio e figli.\nCristiano II spos\u00f2 Eleonora Sofia di Schleswig-Holstein-Sonderburg (1603-1675), figlia del duca Giovanni. La coppia ebbe in tutto 15 figli, solo alcuni dei quali raggiunsero l'et\u00e0 adulta:\nCristiano II mor\u00ec nel 1656 a Bernburg e venne sepolto nella chiesa del castello, dedicata a sant'Egidio. Gli succedette il primogenito maschio sopravvissutogli, il ventiduenne Vittorio Amedeo.\nIl suo diario, in 14 volumi, pu\u00f2 essere ad oggi ricordato uno dei documenti pi\u00f9 completi per lo studio della Guerra dei Trent'anni"}
{"id": "1837956", "revid": "22475", "url": "https://it.wikipedia.org/wiki?curid=1837956", "title": "Negcon", "text": ""}
{"id": "1837957", "revid": "880789", "url": "https://it.wikipedia.org/wiki?curid=1837957", "title": "Biennali di Venezia", "text": ""}
{"id": "1837960", "revid": "2052878", "url": "https://it.wikipedia.org/wiki?curid=1837960", "title": "Spy Sounds", "text": "Spy sounds o Spy music designa un genere musicale legato alle colonne sonore (\"soundtrack\") di film di spionaggio prodotti fin dagli anni Sessanta e Settanta, in particolare i classici del ciclo di James Bond, a partire dall'esordio di Sean Connery in \"Agente 007 - Licenza di uccidere\" (1962), la prima pellicola della fortunata saga spionistica.\nOltre a quelli dei vari film di James Bond, fra i temi musicali pi\u00f9 famosi ricordiamo \"\", il tema di \"Peter Gunn\" e le colonne sonore della serie \"La Pantera Rosa\"."}
{"id": "1837967", "revid": "339392", "url": "https://it.wikipedia.org/wiki?curid=1837967", "title": "Motore Fonte", "text": ""}
{"id": "1837969", "revid": "599013", "url": "https://it.wikipedia.org/wiki?curid=1837969", "title": "Vit\u0101lijs Astafjevs", "text": "Carriera.\nClub.\nSkonto Riga.\nHa iniziato la sua carriera nello FK Daugava Riga nel 1990 e vi rimane sino al 1992 collezionando 26 presenze ed 11 reti dimostrante buone qualit\u00e0 da finalizzatore. \u00c8 notato nel 1992 dallo Skonto Riga che lo acquista e lo fa giocare da titolare. Nel 1995 vince il suo terzo campionato consecutivo contribuendo con 19 reti e con la conseguente vittoria del titolo marcatori. Lo Skonto vince coppa nazionale e Coppa del Baltico e consacrazione dell'ottima annata trascorsa \u00e8 il premio come miglior calciatore lettone dell'anno. Nel 1996 passa in Austria con l'Austria Vienna ma pur giocando da titolare segna una sola rete e la squadra giunge al sesto posto. Nonostante ci\u00f2 \u00e8 rinominato per il secondo anno di fila calciatore lettone dell'anno. Torna in patria dopo l'esperienza austriaca di nuovo allo Skonto dove ritrova il \"double\", vincendo sia titolo nazionale che coppa.\nAustria, Russia e il ritorno in patria.\nNella stagione 1998-1999 dopo un'altra vittoria in campionato, passa agli inglesi del Bristol Rovers per 210.000 euro, collezionando 108 incontri e 16 reti in 3 stagioni intere. Torna in Austria, questa volta all'Admira Wacker dove gioca una stagione da titolare fisso a centrocampo. Viene acquistato nel 2004 dal Rubin Kazan, dove trova nuovamente spazio da titolare e segna 10 gol, concludendo la stagione col trionfo ne \"La Manga Cup\". Dopo queste brevi esperienza fa il suo ritorno allo Skonto nel 2006, ma durante la stagione la squadra lettone non vince neppure un titolo. Nel 2007 vince per la terza volta in carriera il premio come miglior calciatore lettone dell'anno. Nel 2009 arriva all'Olimps R\u012bga rimanendo in patria ma gioca solo pochi incontri prima di passare al Ventspils dove anche qui gioca poco. Nel 2010 torna allo Skonto Riga dove vince l'ottavo titolo nazionale in carriera. Si ritira nel novembre 2010 e diventa il direttore dello Skonto Riga.\nNazionale.\nHa debuttato il 26 agosto 1992 quando \u00e8 stata istituita la nazionale e tra il 1992 e il 2010 ha giocato da titolare fisso per la Nazionale lettone con cui ha disputato 167 incontri internazionale e ha realizzato 16 reti. Ha partecipato all'Europeo del 2004. Nel 2010 si ritira dalla nazionale dove \u00e8 stato una grande bandiera per 18 anni. Ha giocato l'ultimo incontro contro la Cina perso 1-0, il 17 novembre 2010. Grazie alle sue presenze nella Lettonia ha detenuto il record UEFA di presenze in una nazionale, in coabitazione con lo spagnolo Iker Casillas, record poi superato da Gianluigi Buffon."}
{"id": "1837970", "revid": "599013", "url": "https://it.wikipedia.org/wiki?curid=1837970", "title": "Tomas Holmstr\u00f6m", "text": "Ricopre il ruolo di ala, sia destra che sinistra.\nNel suo palmar\u00e8s pu\u00f2 vantare ben quattro Stanley Cup (1997, 1998, 2002, 2008), vinte tutte con Detroit, l'oro olimpico a e una vittoria nel campionato maggiore svedese nel 1996.\nCarriera.\nTomas ha una prima occasione di essere notato da uno scout NHL nel 1993: H\u00e5kan Andersson, talent scout dei Red Wings, \u00e8 presente ad un campus in Svezia. Le prestazioni di Holmstr\u00f6m non sono esaltanti e non nasce alcun sviluppo contrattuale. La giovane ala svedese ha comunque occasione di rifarsi l'anno dopo, sempre sotto gli occhi di Andersson. In questa circostanza l'allenatore di Tomas, Niklas Wikeg\u00e5rd, rifer\u00ec ad Andersson che Tomas era il proprio miglior giocatore.\nNel '94 viene scelto al draft da Detroit come 257\u00b0 scelta assoluta. L'esordio nella massima lega america avviene due anni dopo nel 1996; da allora ha sempre giocato per i Red Wings, eccetto la stagione del \"lockout\", 2004-05, durante la quale \u00e8 tornato in patria a giocare per la propria squadra d'origine, il Lule\u00e5 HF.\nNel 2006 \u00e8 stato inserito nella Pite\u00e5 Wall of Fame.\nSolitamente Tomas gioca di fronte alla porta avversaria, per disturbare il portiere e i difensori in modo da propiziare gol per la propria squadra. In questa zona del campo i contatti con gli avversari sono molto frequenti e altrettanto duri e per questo motivo egli indossa pi\u00f9 protezioni rispetto alla media comune.\n\u00c8 soprannominato dai tifosi americani \"Homer\"; in Svezia si era invece guadagnato il nomignolo di \"Demolition man\". \u00c8 anche chiamato \"Holma\".\nIl 7 aprile del 2007 ha segnato il suo 30\u00b0 gol in stagione contro Chicago: \u00e8 il suo record personale.\nAl termine della regular season 2008-2009, dopo aver giocato soltanto 53 partite, Holmstrom totalizza 37 punti (14 goal e 23 assist)."}
{"id": "1837971", "revid": "643662", "url": "https://it.wikipedia.org/wiki?curid=1837971", "title": "Konstantin Zyryanov", "text": ""}
{"id": "1837973", "revid": "767487", "url": "https://it.wikipedia.org/wiki?curid=1837973", "title": "Atalanta Bergamasca Calcio 1934-1935", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1934-1935.\nStagione.\nLa stagione 1934-1935 fu per l'Atalanta un'altra stagione di transizione.\nArrivano in nerazzurro diversi volti nuovi (primi fra tutti Severo Cominelli, Ugo Locatelli e Sereno Gianesello) oltre che graditi ritorni (Camillo Fenili).\nTuttavia a causa della riforma dei campionati (i gironi della serie B passano da due a uno), sono previste ben sette retrocessioni, la stagione dei neroazzurri si conclude con una salvezza un po' affannosa chiudendo al settimo posto (su quindici squadre) con 30 punti in 28 gare.\nLa Coppa Italia non viene disputata.\nOrganigramma societario.\nArea direttiva\nArea tecnica\nArea sanitaria"}
{"id": "1837975", "revid": "320578", "url": "https://it.wikipedia.org/wiki?curid=1837975", "title": "Givati Brigade", "text": ""}
{"id": "1837978", "revid": "16948646", "url": "https://it.wikipedia.org/wiki?curid=1837978", "title": "Geografia degli USA", "text": ""}
{"id": "1837981", "revid": "125257720", "url": "https://it.wikipedia.org/wiki?curid=1837981", "title": "Megan Follows", "text": " \u00c8 riconosciuta a livello internazionale per il suo ruolo di Anne Shirley nella miniserie televisiva del 1985 \"Anna dai capelli rossi\" e per il ruolo di Caterina de' Medici nella serie televisiva Reign.\nDoppiatrici italiane.\nDa doppiatrice \u00e8 sostituita da: "}
{"id": "1837991", "revid": "74801", "url": "https://it.wikipedia.org/wiki?curid=1837991", "title": "Carolina Luisa di Assia-Homburg", "text": "Biografia.\nCarolina era figlia del langravio Federico V d'Assia-Homburg e di sua moglie, Carolina d'Assia-Darmstadt. \nSpos\u00f2 il 21 luglio 1791 a Homburg il principe Luigi Federico II di Schwarzburg-Rudolstadt. \nCon la morte del marito nel 1807 divenne reggente per conto del figlio Federico G\u00fcnther. La sua reggenza coincise con l'instaurazione della Confederazione del Reno.\nDopo che il figlio ebbe raggiunto la maggiore et\u00e0, Carolina continu\u00f2 ad esercitare una forte influenza durante il suo governo. Il paese nel 1816 ricevette una costituzione e nel 1835 entr\u00f2 a far parte dell'Unione doganale tedesca.\nAlla principessa si dovettero la creazione di un istituto scolastico a Keilhau, guidato da Friedrich Froebel, e la realizzazione di un giardino d'infanzia da parte dello stesso nel 1840 a Blankenburg.\nFu amica e corrispondente di Goethe, di Schiller e di Wilhelm von Humboldt. \nLasci\u00f2 una collezione di propri disegni e acquerelli, che rappresentano la natura secondo le modalit\u00e0 del Romanticismo tedesco. Molti di essi ritraggono il parco del castello di Homburg, dove Carolina era nata ed aveva trascorso l'infanzia e l'adolescenza, ma vi sono anche schizzi dei suoi viaggi e delle sue passeggiate.\nMor\u00ec il 20 giugno 1854 a Rudolstadt.\nFigli.\nDal suo matrimonio con Luigi Federico, Carolina ebbe i seguenti figli:\n\u221e 1817 Principe Ottone Vittorio di Sch\u00f6nburg-Waldenburg"}
{"id": "1838012", "revid": "123215046", "url": "https://it.wikipedia.org/wiki?curid=1838012", "title": "Anton Dohrn", "text": "Fu uno dei massimi darwinisti tedeschi e il fondatore e primo direttore della Stazione zoologica Anton Dohrn di Napoli.\nDohrn nacque a Stettino, Pomerania, in una famiglia appartenente alla borghesia benestante. Suo nonno, Heinrich Dohrn, era stato un mercante di vino e di spezie, e aveva creato il patrimonio della famiglia vendendo zucchero. Questo benessere consent\u00ec al padre di Anton, Carl August, di dedicarsi ai suoi innumerevoli hobby: i viaggi, la musica folclorica, gli insetti. Anton, il pi\u00f9 giovane fra i suoi figli, studi\u00f2 zoologia e medicina in diverse universit\u00e0 tedesche (K\u00f6nigsberg, Bonn, Jena e Berlino), con scarsa applicazione ed entusiasmo.\nIntroduzione al Darwinismo.\nLe sue idee cambiarono nell'estate del 1862 quando egli ritorn\u00f2 a studiare a Jena, dove Ernst Haeckel lo aveva introdotto alle opere e alle teorie di Darwin. Dohrn divenne un fervente difensore delle teorie di Darwin sulla evoluzione per selezione naturale.\nA quel tempo la embriologia comparativa era la pietra miliare degli studi evoluzionistici morfologici, basati sulla teoria della ricapitolazione di Haeckel, basati sull'idea che un organismo durante il suo sviluppo embrionale passasse attraverso i principali stadi del passato evoluzionistico della sua specie. La morfologia divenne una delle principali strade attraverso cui gli zoologi cercarono di espandere le teorie darwiniane negli ultimi anni del XIX secolo. Dohrn scelse di diventare un \"morfologista darwiniano\".\nDohrn ottenne il dottorato nel 1865 a Breslavia, e la sua abilitazione nel 1868 a Jena. Durante quel periodo, egli lavor\u00f2 innumerevoli volte in localit\u00e0 vicine al mare: sull'isola di Helgoland insieme con Ernst Haeckel nel 1865, Amburgo nel 1866, Millport in Scozia con David Robertson nel 1867-1868; durante l'inverno del 1868 si trasfer\u00ec a Messina, in Italia, insieme al suo amico e collega russo Nicolai Miklukho-Maklai. Nel 1882 divenne socio della Societ\u00e0 dei Naturalisti in Napoli.\nSviluppo delle \"stazioni marine\".\nA Messina, Dohrn e Micloukho-Maklai concepirono un piano per coprire il globo con una rete di stazioni di ricerca zoologiche, analogo alle stazioni ferroviarie, dove gli scienziati avrebbero potuto fermarsi, collezionare materiali, fare osservazioni e condurre esperimenti, prima di spostarsi verso la successiva stazione. Dohrn comprese quanto importante sarebbe stato per gli scienziati arrivare in una localit\u00e0 e trovare un laboratorio pronto per l'uso. Dohrn affitt\u00f2 due stanze per la \"Stazione Zoologica di Messina\", ma presto cap\u00ec le difficolt\u00e0 tecniche dello studiare la vita marina senza una struttura permanente e di supporto, come un personale esperto e una libreria.\nFondazione della Stazione Zoologica.\nNel 1870 Dohrn decise che Napoli sarebbe stato un posto migliore per la sua Stazione. Questa scelta fu dovuta alla ricchezza biologica del Golfo di Napoli e anche alla possibilit\u00e0 di iniziare un istituto di ricerca d'importanza internazionale in una grande citt\u00e0 universitaria come Napoli, che aveva essa stessa un forte elemento internazionale.\nDopo aver visitato un acquario aperto da poco tempo a Berlino, decise che aprire al pubblico un acquario a pagamento avrebbe garantito al laboratorio abbastanza soldi da pagare il salario a un assistente permanente. Napoli, con una popolazione di 500.000 abitanti, era una delle pi\u00f9 grandi e attraenti citt\u00e0 d'Europa, e aveva anche un considerevole flusso di turisti (30.000 all'anno) che avrebbero potuto essere potenziali visitatori dell'acquario.\nDohrn riusc\u00ec a vincere i dubbi delle autorit\u00e0 cittadine e le persuase ad assegnargli gratis un piccolo terreno sulla riva del mare, nella bella Villa Comunale, a condizione di costruire la Stazione Zoologica a sue spese.\nDohrn apr\u00ec la Stazione agli scienziati in visita nel settembre del 1873, e al pubblico generale nel gennaio del 1874.\nNel 1875 pubblic\u00f2 \"Der Ursprung der Wirbelthiere und das Princip des Functionswechsels: Genealogische Skizzen\" nel quale propose la teoria del \"turn over\" sull'origine dei vertebrati.\nIl sistema \"Bench\".\nCon l'intenzione di promuovere lo status internazionale della Stazione e di garantirne l'indipendenza politica ed economica e la libert\u00e0 di ricerca, Dohrn introdusse una serie di innovativi metodi per finanziare il suo progetto. Per prima cosa, l'affitto del lavoro e dello spazio di ricerca (il \"sistema Bench\"): per una tariffa universitaria annuale, governi, istituzioni scientifiche, fondazioni private o individui avrebbero potuto mandare per un anno uno scienziato alla Stazione, dove egli avrebbe trovato a disposizione tutto l'occorrente per condurvi ricerche (fornitura animale, chimica, un'eccezionale libreria e un esperto staff). Queste strutture erano offerte senza legami, nel senso che gli studiosi erano del tutto liberi di condurre i propri progetti e le proprie idee.\nQuesto sistema funzion\u00f2 estremamente bene, e quando Anton Dohrn mor\u00ec nel 1909 pi\u00f9 di 2,200 scienziati dall'Europa e dagli Stati Uniti avevano lavorato a Napoli, e pi\u00f9 di 50 tabelle-per-anno erano state noleggiate. Fu di fatto a Napoli che la collaborazione scientifica internazionale in senso moderno, basata su veloci e libere comunicazioni di idee, metodi e risultati, fu inventata.\nEredit\u00e0.\nIl successo della Stazione Zoologica e il nuovo modo di condurre e finanziare le ricerche rappresentano le principali eredit\u00e0 di Dohrn. Il modello fu copiato innumerevoli volte in tutto il mondo. Nel 1878 la Johns Hopkins University fond\u00f2 il Chesapeake Zoological Laboratory, sotto la direzione di W.K. Brooks. Poi, nel 1888, il Marine Biological Laboratory fu fondato a Woods Hole e nel 1892 il primo laboratorio sulla west coast, l'Hopkins Marine Station, apr\u00ec in California. In Inghilterra, gli attuali laboratori marini originati da quel periodo includono il Dunstaffnage Marine Station (oggi SAMS, 1884), il Gatty Marine Laboratory (University of St Andrews, 1884), il Marine Biological Association of the United Kingdom (Plymouth, 1888), il Dove Marine Laboratory (Newcastle University, 1897), il Fisheries Research Laboratory (Aberdeen, 1899), e il Bangor Marine Station (Queen's University of Belfast, 1903).\nIl nome di Dohrn \u00e8 stato immortalato in una struttura sottomarina, l'Anton Dohrn Seamount, una montagna sottomarina nella Rockall Trough, nel nord-ovest delle British Isles, il quale \u00e8 noto per la grande biodiversit\u00e0 che vive nel corallo (\"Lophelia pertusa\") delle acque fredde di quella regione.\nEntomologia.\nAnton Dohrn condivise gli interessi di suo padre verso l'entomologia. Prima della sua morte consegn\u00f2 alla Societ\u00e0 Entomologica di Stettino, della quale era membro, la sua collezione mondiale di Hemiptera.\nVita privata.\nNel 1874 Anton Dohrn sposa a Napoli Maria Egorovna Baranovskaja (1856-1918), (figlia di Egor Ivanovi\u010d Baranovskij (1821-1914), diplomatico di origini russo-polacche) che gli d\u00e0 quattro figli, Boguslaw (1875-1960), Wolfgang (1878-1914), Harald (1885-1945) e Reinhard (o Rinaldo, 1880-1962). La residenza dei coniugi fu dapprima la Reggia di Portici, poi il Palazzo Torlonia; successivamente Anton decide di costruire una casa a Napoli in via Crispi, nel rione Amedeo, abbandonando il progetto di costruire una villa a Posillipo.\nTra fine '800 e inizio '900 la Stazione Zoologica e la casa dei Dohrn diventano centri culturali in cui lo stesso scienziato organizza concerti, gite ed escursioni verso Capri, Ischia (ove la famiglia Dohrn fa costruire una villa, Villa Acquario) e le localit\u00e0 della Costiera Amalfitana e Sorrentina, ospitando i maggiori studiosi internazionali. Alla morte di Anton Dohrn, la direzione della Stazione passa al figlio Reinhard, che prosegue la sua opera culturale, con una parentesi durante la I Guerra Mondiale, quando i beni della famiglia (in quanto di origine tedesca) vengono confiscati e nazionalizzati. Negli anni '20 Reinhard riesce a riottenere il possesso della casa nel rione Amedeo e a farsi nominare direttore a vita della Stazione, rafforzando il suo ruolo scientifico e i suoi rapporti internazionali."}
{"id": "1838014", "revid": "120830536", "url": "https://it.wikipedia.org/wiki?curid=1838014", "title": "NGC 3242", "text": "NGC 3242 (nota anche come C 59) \u00e8 una nebulosa planetaria localizzata nella costellazione dell'Idra. \nFu scoperta da William Herschel il 7 febbraio 1785 in Sudafrica.\nQuesta nebulosa planetaria \u00e8 anche nota come \"Fantasma di Giove\" o \"Nebulosa Occhio\". Pu\u00f2 essere facilmente osservata con telescopi amatoriali, apparendo di colore verde-bluastro all'osservatore."}
{"id": "1838015", "revid": "2071655", "url": "https://it.wikipedia.org/wiki?curid=1838015", "title": "JoJo (album)", "text": "JoJo \u00e8 l'album di debutto della cantante pop-R&amp;B americana JoJo, pubblicato negli Stati Uniti il 22 giugno 2004 della casa discografica Da Family Entertainment e Blackground Records. Quest'album contiene i singoli \"Leave (Get Out)\", \"Baby It's You\" e \"Not That Kinda Girl\".\nRiedizione del 2018.\nL'album (insieme al successivo e a due altri singoli) \u00e8 stato ripubblicato nel dicembre del 2018 dalla Clover Music, contenente 14 tracce originali e riregistrate per l'occasione. Tale decisione \u00e8 dovuta alla rimozione di tutta la musica originale di JoJo pubblicata sotto la Blackground Records dalle piattaforme di streaming e vendita digitale. La Blackground, infatti, possiede le licenze master delle registrazioni originali e ha il controllo sulla loro pubblicazione."}
{"id": "1838018", "revid": "339392", "url": "https://it.wikipedia.org/wiki?curid=1838018", "title": "Como Lago", "text": ""}
{"id": "1838027", "revid": "1543377", "url": "https://it.wikipedia.org/wiki?curid=1838027", "title": "Autocostruzione (architettura)", "text": "Con il termine autocostruzione nel campo dell'architettura si indicano le strategie per sostituire con operatori dilettanti le imprese che, in una struttura produttiva evoluta, si occupano normalmente della realizzazione dell'edificio per conto dei suoi futuri utenti.\nMotivazioni.\nLe motivazioni sulle quali si basa la pratica dell'autocostruzione sono piuttosto variegate; gli utenti infatti possono autocostruire abitazioni individuali o edifici di uso collettivo per una vasta gamma di ragioni tra le quali:\nDiffusione.\nL'autocostruzione delle abitazioni \u00e8 una pratica corrente nei paesi in via di sviluppo oltre che in alcuni paesi industrializzati come gli Stati Uniti e i Paesi Bassi; nei paesi ricchi \u00e8 pi\u00f9 o meno strettamente regolamentata. A volte l'autocostruzione viene praticata nell'ambito di determinate comunit\u00e0 di tipo religioso (es. Mormoni) o ideologico (es. ecovillaggi).Essa pu\u00f2 organizzarsi geograficamente in quartieri o piccole citt\u00e0; le bidonville sono una di queste forme.\nAlcune ONG, associazioni o pubbliche amministrazioni, a volte in collaborazione con operatori economici quali produttori o commercianti di materiali edilizi, sostengono a vario titolo l'autocostruzione, ad esempio redigendo manuali operativi destinati agli autocostruttori..\nTipologie di autocostruzione.\nTradizionale.\nA partire da tempi remoti gli abitanti di villaggi o quartieri urbani periferici si mettono a lavorare per costruire autonomamente le case di cui hanno bisogno; le collettivit\u00e0 isolate o marginali inoltre spesso realizzano grazie al lavoro volontario dei residenti edifici di interesse comune. L'apporto di lavoro non retribuito \u00e8 in questi casi motivato da una relativa scarsit\u00e0 di risorse finanziarie, cui in generale corrisponde un limitato livello di organizzazione o specializzazione della struttura produttiva locale. La tecnologia \u00e8 di solito derivata, senza particolari attenzioni, dal contesto storico e geografico che accoglie la costruzione.\nPoich\u00e9 le tradizioni sono fortemente radicate nei luoghi, la persistenza delle tecnologie costruttive viene vista come difesa dei caratteri distintivi di una cultura. Spesso per\u00f2 i costruttori dilettanti riproducono la brutta copia di tecnologie pensate e funzionali per sistemi produttivi ricchi ed evoluti, come nel caso delle periferie metropolitane nei paesi in via di sviluppo dove baracche auto-costruite si ammassano in quartieri malsani. Il beneficio sociale di questo modo di auto-costruire popolare o spontaneo \u00e8 quello di facilitare risposte rapide ai bisogni di persone particolarmente disagiate. I costi sono non solo livelli di inquinamento e degrado spesso insopportabili ma anche l'accettazione passiva dei processi di colonizzazione culturale impliciti nella adozione di una tecnologia. Una attenta analisi del processo produttivo rende evidenti le contraddizioni economiche e ambientali su cui queste esperienze sono fondate: lamiere metalliche che si infuocano sotto il sole dei tropici, strutture portanti costruite dopo i tamponamenti portati, eccetera.\nInnovativa.\nUn simmetrico modo di intendere l'auto-costruzione riguarda il coinvolgimento dei progettisti nella realizzazione effettiva del progetto o del prototipo. Per i ricercatori l'oggetto dell'indagine e dell'innovazione \u00e8 proprio la tecnologia, impiegata tanto nel progettare quanto nel costruire; tecnologia che viene estrapolata dal consolidato rapporto tra discipline e specializzazioni per tentare di renderla pi\u00f9 appropriata in termini sia ambientali sia antropologici.\nIl riferimento di quanti operano per integrare ricerca e sperimentazione, ovvero progetto e costruzione, si pu\u00f2 considerare Richard Buckminster Fuller, adottato come maestro dai movimenti giovanili degli anni sessanta e settanta che hanno costruito ed abitato le geodetiche. Pi\u00f9 recentemente il testimone dell'auto-costruzione \u00e8 stato raccolto da Shigeru Ban, che va a realizzare abitazioni temporanee con tubi di carta riciclata in zone colpite da calamit\u00e0 naturali o invita gli studenti a costruire gusci sottili con stecche di bamb\u00f9.\nMichael Winestock nella Architectural Association School oppure i Nox con le loro opere-manifesto costruite in prima persona, intendono offrire nuove prospettive circa le relazioni tra geometria e materiale, tra modello virtuale e modello fisico, ovvero tra progetto e costruzione. Anche perch\u00e9 oltre all'intenzione dei progettisti, stanno cambiando gli strumenti tanto del pensiero quanto dell'azione tecnologica. Una macchina a controllo numerico, capace di eseguire un disegno digitale, \u00e8 uno strumento del progetto o della produzione? Non \u00e8 certo la propriet\u00e0 o la localizzazione della macchina a definirne il significato. Certamente il confine del progetto tende a spostarsi di molto nel campo tradizionalmente assegnato alla produzione.\nGuidata.\nSe l'autocostruzione applicata in modo innovativo non nega un preciso rapporto con un progetto iniziale anche in fase esecutiva pu\u00f2 rendersi necessario che qualcuno, tecnicamente pi\u00f9 esperto degli autocostruttori, li guidi e li assista nel cantiere. Non si tratta in questo caso della riproposizione della classica figura del capocantiere, che d'altra parte gli autocostruttori stessi vivrebbero probabilmente come una imposizione esterna, ma di una sorta di consigliere che sappia integrarsi efficacemente nel gruppo.\nIl suo ruolo non potr\u00e0 evidentemente essere di natura puramente tecnica, ovvero quello di fornire consigli per una pi\u00f9 spedita esecuzione dell'opera in corso di realizzazione, ma dovr\u00e0 anche quello di fare da tramite tra il gruppo e il progettista in modo da rendere l'esperienza dell'autocostruzione arricchente per tutti.\nLa competenza tecnica non potr\u00e0 di sicuro mancare ma dovr\u00e0 essere affiancata dalla capacit\u00e0 di partecipare alla fatica e alle motivazioni comuni e da quella di comunicare con il gruppo e di comprenderne le dinamiche interne.\nUtopistica.\nAlcune esperienze hanno tentato di coniugare l'autocostruzione legata alla tradizione con quella protesa all'innovazione. Il Rural Studio attraverso una presenza continua nel tempo ha offerto una risposta qualificata al processo di abbandono e degrado cui sembrava condannata una comunit\u00e0 afro-americana dell'Alabama. Cos\u00ec come la Ciudad Abierta a Valpara\u00edso (Amereida) ha perseguito, sempre in un arco di molti anni, la realizzazione di un'utopia progettuale e costruttiva, offrendo ai progettisti/costruttori l'opportunit\u00e0 di una ideale rinascita. In questi due ultimi esempi sono i significati simbolici dell'auto-costruzione che diventano predominanti evocando la liberazione dai vincoli del capitalismo, la costruzione di una maggiore solidariet\u00e0 tra gli uomini, una condizione di vita in armonia con la natura, il sentirsi artefici di un nuovo inizio. Economisti come Amartya Sen, Jeremy Rifkin e Muhammad Yunus, architetti come Peter Eisenman o James Wine, narratori come George Lucas e Gabriel Garc\u00eda M\u00e1rquez esprimono tutti l'urgenza di un nuovo approccio al mondo e alla vita, una voglia di ricominciare da capo, la ricerca di un punto di fusione tra passato remoto e futuro prossimo.\nDidattica.\nNelle scuole di architettura (e prima ancora nelle botteghe artigiane del Medioevo e del Rinascimento), l'approccio centrato sul conoscere attraverso il fare ha antecedenti illustri a cominciare dal Bauhaus di Walter Gropius e Ludwig Mies van der Rohe in Germania e di Colin Ward in Inghilterra. Ma la tecnologia cui si faceva riferimento all'inizio del Novecento era inscindibile dall'industria, dalla concentrazione, dall'efficienza e, quindi, dall'inquinamento. Se la trave si misura con il peso da sollevare per essere messa in opera, o lo stampo del guscio sottile con la lunghezza del braccio, \u00e8 difficile superare la capacit\u00e0 di sopportazione dell'ecosistema. Un foglio di carta oppure una tela di iuta, pur essendo flessibili, diventano stabili e resistenti quando sono tesi; generare una superficie a doppia curvatura, tirando lungo i bordi una membrana sufficientemente elastica, significa minimizzare il consumo di risorse necessarie a coprire uno spazio abitabile. Tutti principi che si capiscono meglio nella pratica che attraverso spiegazioni teoriche. Un elemento di grande attrattiva per quanti partecipano ad un laboratorio di auto-costruzione \u00e8 l'opportunit\u00e0 di realizzare un pezzo di edificio nelle sue dimensioni effettive, soprattutto per gli studenti di architettura da sempre costretti a misurarsi con le scale della rappresentazione. Il modello o il prototipo in dimensioni ridotte \u00e8 sempre una astrazione convenzionale che si interpone tra progetto e architettura.\nDagli anni settanta del 1900, l'architetto italiano Giuseppe Cusatelli ha portato avanti le filosofie di autocostruzione tedesca e britannica, dapprima con studenti di architettura, poi con utenti finali, chiamati a costruire la loro stessa casa.\nTra le prime realt\u00e0 italiane ad introdurre la pratica dell'autocostruzione nel mondo universitario fu invece la facolt\u00e0 di architettura del Politecnico di Torino; le esperienze pionieristiche nate nell'ambito del corso di Tecnologia dell'architettura tenuto negli anni ottanta da Giorgio Ceragioli si sono in seguito consolidate nel \"Laboratorio tecnologico di autocostruzione\" (Latec), dove gli studenti possono esercitarsi nel montaggio dei componenti edilizi disponibili sul mercato in uno spazio opportunamente attrezzato.\nGalleria d'immagini.\nEsperimenti di auto-costruzione organizzati in collaborazione tra Universit\u00e0 di Argentina, Paraguay e Italia."}
{"id": "1838032", "revid": "256896", "url": "https://it.wikipedia.org/wiki?curid=1838032", "title": "Ihosy", "text": "Ihosy \u00e8 un comune urbano (\"firaisana\") del Madagascar centro-meridionale (Provincia di Fianarantsoa), che sorge sulle rive dell'omonimo fiume. A sud di Ihosy si estende l'altopiano dell'Orombe. \u00c8 capoluogo della regione di Ihorombe e del distretto di Ihosy e dista 616\u00a0km dalla capitale Antananarivo.\nHa una popolazione di 18.205 abitanti (stima 2005 ), dal 1967 \u00e8 sede vescovile.\nStoria.\nLa citt\u00e0 \u00e8 stata fondata nel 1848 dai Merina anche se attualmente \u00e8 diventato il principale centro dei Bara.\nInfrastrutture e trasporti.\nLa strada statale RN 13 \u00e8 una pista sterrata che collega Ihosy a Tolagnaro.\nLa citt\u00e0 \u00e8 sede di un aeroporto (codice aeroportuale IATA: IHO) dal quale partono collegamenti con le citt\u00e0 di Fianarantsoa e Toliara.\nDa Ihosy si possono raggiungere il parco nazionale dell'Isalo e il parco nazionale di Andringitra."}
{"id": "1838037", "revid": "1566286", "url": "https://it.wikipedia.org/wiki?curid=1838037", "title": "La rosa di Washington", "text": "La rosa di Washington (\"Rose of Washington Square\") \u00e8 un film del 1939 diretto da Gregory Ratoff. Film biografico sulla vita della cantante Fanny Brice, stella delle Ziegfeld Follies all'inizio degli anni venti, il suo amore per un delinquente sempre in fuga dalla polizia sino a quando non verr\u00e0 convinto a costituirsi."}
{"id": "1838043", "revid": "1745361", "url": "https://it.wikipedia.org/wiki?curid=1838043", "title": "Citerione", "text": "Nella mitologia greca, Citerione o Citerone era il nome di uno dei re di Platea, predecessore di Asopo. A lui si deve il nome dell'omonima montagna della Grecia.\nIl mito.\nCiterione fu partecipe di una disputa fra il padre degli dei Zeus e sua moglie Era. Zeus non era riuscito a sedurre la moglie e chiese consiglio a Citerione come era solito a quei tempi chiedere consigli agli umani che riteneva degni. Il suo consiglio fu quello di creare una statua di donna fatta di legno, Citerione poi diffuse la notizia che era l'amante del dio quindi Era venne e una volta scoperto l'inganno rise e fece pace con il marito.\nPareri secondari.\nSecondo altri pareri invece Citerione era un giovane molto bello, amato da Tisifone, una delle Erinni. L'uomo non volle saperne di lei e Tisifone, con i suoi poteri, trasform\u00f2 uno dei capelli del giovane in un serpente che lo morse uccidendolo mentre si trovava su un monte che da allora prese il suo nome (secondo una variante fu un serpente della chioma di Tisifone a morderlo).\nAltra storia sempre collegabile al suo mito lo vedeva fratello di Elicone, i due avevano caratteri opposti e Citerione fin\u00ec per uccidere sia suo padre che suo fratello, facendolo precipitare da un monte; in quella circostanza cadde anch'egli, e dai due si ebbero i nomi delle due montagne vicine."}
{"id": "1838045", "revid": "4106", "url": "https://it.wikipedia.org/wiki?curid=1838045", "title": "Cellula animale", "text": ""}
{"id": "1838047", "revid": "125828130", "url": "https://it.wikipedia.org/wiki?curid=1838047", "title": "Eveline (James Joyce)", "text": "Eveline \u00e8 un racconto breve scritto da James Joyce e pubblicato nella raccolta \"Gente di Dublino\".\nTrama.\nEveline Hill, una ragazza di diciannove anni, guarda fuori dalla sua finestra. Osservando ci\u00f2 che accade all'esterno, vede un musicista suonare un organetto e questo suono le ricorda una canzone sentita prima della morte della madre. La ragazza inizia quindi a ricordare la sua infanzia: pensa al padre, che l\u2019ha maltrattata spesso ma che \u00e8 anche stato buono con lei in diverse occasioni, ricorda la madre e il fratello scomparso Ernest e si sente frustrata dal suo umile lavoro di commessa in un grande magazzino, in cui la sua principale la prende in giro e la mette in cattiva luce, motivi per cui, quando se ne andr\u00e0, il suo lavoro non le mancher\u00e0 affatto. Ha deciso infatti di partire con il suo fidanzato, un marinaio di nome Frank, per Buenos Aires. Prima di partire tiene in mano due lettere, una per Harry, il fratello ancora vivo, e l'altra per il padre, e si lascia prendere dai dubbi, non essendo pi\u00f9 certa di voler abbandonare il nido familiare per andare a Buenos Aires. Il ricordo della vita monotona e triste della madre la spinge a partire; una volta arrivata con Frank al porto, mentre la loro nave \u00e8 sul punto di partire, Eveline viene nuovamente colta dall'indecisione e, alla fine, pensando alla promessa fatta alla madre sul letto di morte di tenere unita la famiglia, rimane immobile e non segue il fidanzato, con una maschera d'indifferenza sul volto. Frank, che ormai si trova sulla nave, le grida senza successo di seguirlo e finisce per partire senza di lei.\nInterpretazione del testo.\nIl titolo si riferisce al nome della protagonista del racconto, Eveline. Nelle prime due righe viene delineata l'ambientazione della storia: Eveline \u00e8 alla finestra di casa sua, luogo dove si svolge la prima parte del racconto. La protagonista Eveline inizia a ricordare il suo passato: viene introdotta quindi l'idea di \u201ctempo della memoria\u201d, idea in voga nel periodo modernista che si contrapponeva al tempo cronologico. Attraverso il ricordo viene sottolineata la discrepanza tra passato e presente: il presente appare alla protagonista diverso dal passato, perch\u00e9 ora anche lei, come i suoi fratelli, se ne andr\u00e0 di l\u00ec. Ci\u00f2 che Eveline ha in mente di fare, cio\u00e8 fuggire, viene raccontato attraverso la sua coscienza, attraverso ci\u00f2 che lei pensa mentre si guarda attorno, dentro la sua casa: \"Eveline\" \u00e8 stata infatti per Joyce un banco di prova, dove l'autore ha sperimentato la tecnica della trascrizione della coscienza, il \"flusso di coscienza\" (\"stream of consciousness\"). La scena successiva viene spezzata dalla prima scena con uno spazio tipografico, che indica un'ellissi: nella nuova scena siamo alla stazione di Northwall e viene descritto Frank, che aspetta Eveline per partire. L'azione, in tutto il testo, \u00e8 molto limitata, ridotta al minimo. Si ha una continua staticit\u00e0, che viene ripresa anche nella conclusione, quando Eveline invece di partire rimane immobile al porto mentre Frank salir\u00e0 sulla nave. Questa staticit\u00e0 si trova in tutti i racconti di \"Gente di Dublino\". In questo testo si trova anche il \"mythical method\", una tecnica narrativa che prevede l'utilizzo della mitologia per spiegare il mondo moderno.\nStile.\nLa narrazione \u00e8 in terza persona. Si ha una voce narrante anonima, rappresentata dalla coscienza di Eveline. La narrazione \u00e8 infatti una perfetta rappresentazione delle idee di Eveline, come se fosse lei stessa l'autrice del testo. Nell'ultima parte della storia si trova un'epifania, cio\u00e8 un momento banale che appare radiante: Frank chiama Eveline, ma lei non risponde e si sente un grido di angoscia."}
{"id": "1838049", "revid": "767487", "url": "https://it.wikipedia.org/wiki?curid=1838049", "title": "Ospiti inattesi", "text": "Ospiti inattesi (\"Scram!\") \u00e8 un cortometraggio del 1932 diretto da Raymond McCarey che ha come interpreti Stanlio e Ollio.\nTrama.\nDopo essere stati condannati dal giudice Beaumont a lasciare la citt\u00e0 per vagabondaggio, Stanlio e Ollio bighellonano nottetempo. D'un tratto incontrano un ubriaco in difficolt\u00e0 e lo aiutano a recuperare le chiavi della sua macchina, cadute sotto la grata di un tombino. Per ricompensarli, visto che piove a dirotto, l'ubriaco li invita a dormire a casa sua. Giunti a destinazione, per\u00f2, l'ubriaco si rende conto di aver smarrito anche le chiavi di casa. L'ubriaco \u00e8 nel frattempo riuscito ad entrare, in quanto la porta era chiusa male.\nAlla fine anche Stanlio e Ollio riescono ad entrare nell'abitazione e vengono invitati dall'ubriaco ad accomodarsi in camera sua. Non appena per\u00f2 i due se ne vanno giunge il maggiordomo, che intima all'ubriaco di andarsene, in quanto ha sbagliato casa.\nStanlio e Ollio si sistemano quindi in una camera da letto ed indossano delle vestaglie, senza rendersi conto di trovarsi nell'abitazione sbagliata. Gironzolando per i corridoi incrociano una donna, che spaventata cade svenuta a terra: i due si prodigano per rianimarla e Stanlio le d\u00e0 da bere un bicchiere d'acqua presa da una brocca l\u00ec vicino, che per\u00f2 in realt\u00e0 contiene dell'acquavite. La moglie rinviene e, ormai ubriaca, li fa accomodare in camera sua.\nNel frattempo rientra il vero padrone di casa, il giudice Beaumont, marito geloso e severo che detesta gli ubriachi. Attirato dal frastuono proveniente dalla camera della moglie, trova Stanlio intento a riempire un bicchiere dalla brocca. Accortosi che si tratta d'acquavite, irrompe nella stanza e, impietrito, vede Stanlio e Ollio che fanno trangugiare il bicchiere alla moglie, che subito dopo riesplode in risa sguaiate assieme ai due compari, che trascina con s\u00e9 sul suo letto. Il marito contempla tutta la scena, con sguardo truce.\nRiavutisi dallo scoppio di riso, Stanlio e Ollio si mettono a sedere sul letto e, alla vista del giudice, si affrettano a togliersi dal letto. Il marito, furioso, inizia ad avanzare verso di loro con fare minaccioso, Stanlio spegne la luce della stanza e comincia un'irruenta bagarre."}
{"id": "1838051", "revid": "1573940", "url": "https://it.wikipedia.org/wiki?curid=1838051", "title": "Chiesa di Sant'Antonin", "text": "La chiesa di Sant'Antonino martire, \"vulgo\" Sant'Antonin, \u00e8 un edificio religioso della citt\u00e0 di Venezia, situato nel sestiere di Castello lungo la salizada omonima.\nAnticamente parrocchiale, quindi vicariale dipendente da San Giovanni in Bragora, oggi, bench\u00e9 rimanga propriet\u00e0 del patriarcato di Venezia, \u00e8 chiusa al culto e ospita periodicamente mostre di arte contemporanea. La cappella centrale, invero, pu\u00f2 essere ancora utilizzata per le celebrazioni.\nStoria.\nLe notizie sulle origini della chiesa sono scarse e contraddittorie: Flaminio Corner la crede fondata dai Badoer nel VII secolo, mentre Giovanni Battista Gallicciolli ne colloca la costruzione nell'817, senza tuttavia motivare l'informazione; la prima citazione documentaria, invece, risale al 1147. Impossibile, inoltre, datare il titolo di parrocchiale, cui fu aggiunto quello di collegiata nel 1711.\nNel 1810, durante le soppressioni napoleoniche, fu retrocessa a succursale di San Giovanni in Bragora.\nNel 2010 si \u00e8 concluso un importante restauro del complesso, che aveva imposto la chiusura della chiesa per un ventennio. Durante i lavori sono stati portati alla luce, oltre alle fondazioni dei precedenti impianti, un sarcofago dei primi del Trecento e alcune ceramiche quattrocentesche.\nEdificio.\nSi pensa che Sant'Antonin abbia avuto una prima ricostruzione in stile veneto-bizantino tra il XII secolo e il XIII secolo. Sub\u00ec in seguito vari rifacimenti che le diedero un aspetto gotico: nella pianta di Jacopo de' Barbari (1500) appare con tre navate, con il fianco destro abbellito da lesene coronate da archetti pensili e con il campanile a cuspide conica.\nNella seconda met\u00e0 del XVII secolo fu completamente riedificata (i lavori si conclusero con la consacrazione del 1680), su progetto attribuito a Baldassare Longhena, il quale fu in effetti supervisore dei lavori.\nGli esterni della chiesa sono molto modesti e della facciata si citano solo il finestrone circolare e il portale d'ingresso. \nL'interno \u00e8 a pianta quadrata e a navata unica, con una profonda cappella centrale affiancata da altari. Sul soffitto, emerge il dipinto \"Incontro di san Saba e sant'Antonin\" realizzato da un allievo di Sebastiano Ricci. Sull'altare a destra si trova una \"Madonna con Bambino\" di Angelo Marinali (fine XVII secolo), in origine conservata nella sala superiore della Scuola della Carit\u00e0. Nella cappella maggiore, sulla parete sinistra, trovano posto il \"Giudizio universale\" di Giuseppe Heintz (1661) e, sulla parete destra, l\"'Uscita di Mos\u00e8 dall'arca\" di Pietro Della Vecchia (XVII secolo). \nDegna di nota la cappella di San Saba, aperta sul lato sinistro, giuspatronato della famiglia Tiepolo. Qui il doge Lorenzo Tiepolo aveva posto le reliquie di san Saba Archimandrita, trafugate da San Giovanni d'Acri durante l'omonimo conflitto (anche se Marin Sanudo le dice traslate da Pietro Centranico nel 979) e restituite ai monaci greco-ortodossi solo nel 1965. Questo spazio fu rinnovato nel 1593 con la collaborazione di Melchisedech Longhena, Palma il Giovane, Alessandro Vittoria e Francesco Smeraldi. Sulle pareti si possono ammirare le \"Storie di San Saba\", ciclo di otto dipinti del Palma, mentre sull'altare \u00e8 stata collocata la \"Piet\u00e0\", opera giovanile di Lazzaro Bastiani proveniente dalla scomparsa San Severo (XV secolo). A destra dell'altare si segnala il monumento funebre al procuratore Alvise Tiepolo con il suo busto realizzato dal Vittoria; anche gli stucchi che ornano la cappella sembrano rimandare a quest'ultimo.\nIl campanile fu concluso nel 1750 su disegno - pare - dell'allora parroco Antonio Fusarini; \u00e8 concluso da una cupoletta a cipolla raccordata alla cella campanaria da un tamburo ottagonale."}
{"id": "1838053", "revid": "152416", "url": "https://it.wikipedia.org/wiki?curid=1838053", "title": "Casa di Cristoforo Colombo", "text": ""}
{"id": "1838055", "revid": "158939", "url": "https://it.wikipedia.org/wiki?curid=1838055", "title": "Cellula eucaritica", "text": ""}
{"id": "1838056", "revid": "158939", "url": "https://it.wikipedia.org/wiki?curid=1838056", "title": "Duplicazione cellulare", "text": ""}
{"id": "1838057", "revid": "120160299", "url": "https://it.wikipedia.org/wiki?curid=1838057", "title": "Casio vl-1", "text": "Il Casio VL-Tone VL-1 (noto come CasioTone) \u00e8 la prima tastiera elettronica della linea di prodotti musicali della Casio denominata VL-Tone, introdotta nel 1979. Essa riuniva le funzioni di una calcolatrice, di un sintetizzatore e di un sequencer. \nStoria.\nProdotto tra il 1979 e il 1984 e venduto per la modica cifra di 150$, il VL-Tone divenne uno strumento apprezzato per il suo sapore kitsch fra i musicisti elettronici, grazie alla sua essenza ibrida e minimalista oltre che per l'irrealistico ma originale suono.\nEsso \u00e8 dotato di pulsanti al posto della tastiera, molto piccoli e morbidi, privi di qualsiasi sensibilit\u00e0 di tocco e di risposta.\nIl modello VL-1 fu seguito dal VL-10, sostanzialmente identico ma pi\u00f9 piccolo, e dal VL-5, versione polifonica in grado di suonare 4 note contemporaneamente.\nIl suono di questo piccolo strumento \u00e8 stato reso celebre da un gruppo tedesco in voga negli anni '80: i Trio, con la canzone \"Da Da Da\". \u00c8 stato inoltre utilizzato dai gruppi Apollo 440, Devo, Talking Heads, The Cars, Deee-Lite, Sting, Stevie Wonder, Vince Clarke, Beastie Boys, Human League, White Town, Bill Nelson, CCCP Fedeli alla linea, Alberto Camerini, Alberto dei Verdena. \nADSR Function.\nCon la funzione ADSR \u00e8 possibile programmare suoni personalizzati. Consiste nel digitare, in funzione \"calcolatrice\", una sequenza di 8 cifre ciascuna associata ad un parametro; i seguenti parametri sono editabili in valori da 0 a 9:\nL'inviluppo ADSR \u00e8 applicato al volume. "}
{"id": "1838058", "revid": "298229", "url": "https://it.wikipedia.org/wiki?curid=1838058", "title": "Sports Illustrated", "text": "Sports Illustrated \u00e8 un periodico sportivo statunitense di propriet\u00e0 del gruppo \"Authentic Brands Group.\" \nPanoramica.\nConsiderato uno dei punti di riferimento dell'editoria sportiva mondiale, \"Sports Illustrated\" viene pubblicata a partire dall'agosto del 1954. Ha un bacino di utenza di circa 23 milioni di lettori ed \u00e8 stata la prima rivista con pi\u00f9 di un milione di copie a vincere due volte il National Magazine Award for General Excellence. \nNel novembre 2017 Time Inc. ha venduto \"Sports Illustrated\" all'editore Meredith. L'operazione si \u00e8 inserita nell'ambito di una pi\u00f9 grande operazione economica del valore di 2,8 miliardi di dollari che ha portato alla cessione da parte di Time Inc. a Meredith Corporation di diverse riviste.\nNel maggio 2019 la casa editrice Meredith ha venduto i diritti di immagine e la propriet\u00e0 intellettuale di \"Sports Illustrated\" alla societ\u00e0 di investimenti \"Authentic Brands Group\", che fa riferimento all'imprenditore Jamie Salter, al prezzo di 110 milioni di dollari, pari a circa 100 milioni di Euro. La rivista continuer\u00e0 ad essere pubblicata da Meredith che pagher\u00e0 ad \"Authentic Brands Group\" i diritti per lo sfruttamento economico del marchio.\nDal 1964 viene inoltre pubblicato un supplemento a cadenza annuale, \"Sports Illustrated Swimsuit Issue\", sostanzialmente una raccolta di modelle d'alta classe che indossano costumi da bagno di grandi firme della moda e fotografate in luoghi esotici e che ha generato opere e prodotti multimediali complementari."}
{"id": "1838062", "revid": "125175458", "url": "https://it.wikipedia.org/wiki?curid=1838062", "title": "Bob Tonelli", "text": "Biografia.\n\u00c8 noto per essere stato uno degli attori-simbolo (assieme a Gianni Cavina e Giulio Pizzirani, ed in misura minore Lino Capolicchio e Carlo Delle Piane) del periodo grottesco di Pupi Avati, l'unico regista per il quale, in molte pellicole, ha recitato. Tonelli compare in molte pellicole di culto del cineasta bolognese, tra cui il celebre horror \"La casa dalle finestre che ridono\" del 1976.\nLa figura di Tonelli \u00e8 facilmente riconoscibile per la ridottissima statura, che lo costrinse ad impersonare prevalentemente figure di nani subdoli (ne sono esempio i ruoli in \"La casa dalle finestre che ridono\" e \"Zeder\") o imparentati con l'arcano (\"Balsamus, l'uomo di Satana\", dove interpreta proprio il protagonista del titolo). A questa caratteristica si aggiunse una zoppia che lo faceva camminare col bastone, ma ambedue gli elementi non furono affatto di ostacolo a quello che dichiarava essere \"il suo grosso successo con le donne\". Fu titolare dell`omonima agenzia di intermediazione immobiliare, ubicata vicino al centro di Bologna. Fumatore, scomparve per un infarto il giorno dopo il suo cinquantasettesimo compleanno.\nLa sua interpretazione di s\u00e9 stesso in \"Thomas e gli indemoniati\", seconda e misconosciuta pellicola di Avati, gli valse il premio Stefen quale miglior attore non protagonista al Festival di Locarno del 1970.\nVita privata.\nSuoi figli sono Steno Tonelli, costumista e scenografo in molti film diretti da Pupi Avati, e Samantha Tonelli."}
{"id": "1838063", "revid": "31886", "url": "https://it.wikipedia.org/wiki?curid=1838063", "title": "Battenberg", "text": "I Battenberg erano un ramo cadetto ed illegittimo della Casa reale di Assia-Darmstadt, sovrani del Granducato d'Assia in Germania. Ebbe origine nel 1851 dal matrimonio morganatico di Julia von Hauke con Alessandro d'Assia, figlio del granduca Luigi II d'Assia: lei fu creata contessa di Battenberg alle nozze ed elevata al titolo di principessa di Battenberg nel 1858. L'ultimo a portare il cognome Battenberg fu il pi\u00f9 giovane figlio della coppia, Francesco Giuseppe di Battenberg, morto senza figli nel 1924, poich\u00e9 gran parte dei suoi congiunti, risiedendo nel Regno Unito, avevano rinunciato ai propri titoli tedeschi nel 1917, durante la Prima guerra mondiale, mutando e il cognome in Mountbatten, una versione anglicizzata di Battenberg.\nCreazione.\nIl principe Alessandro d'Assia (1823-1888) era il terzo figlio del granduca Luigi II d'Assia e di Guglielmina di Baden. Sua moglie, Julia von Hauke (1825-1895), era solo una contessa - la figlia orfana di Hans Moritz von Hauke, generale russo e Ministro della Guerra della Polonia del Congresso - e quindi di rango insufficiente perch\u00e9 i loro figli potessero accedere alla successione al trono d'Assia.\nI figli di questa unione ebbero il titolo di principe (tedesco: \"Prinz\") o principessa (tedesco: \"Prinzessin\") e il trattamento di Altezza Serenissima (tedesco: \"Durchlaucht\").\nBattenberg divenne cos\u00ec il nome di un ramo morganatico della famiglia granducale d'Assia, senza diritto alla successione.\nDal matrimonio nacquero cinque figli, i quali ereditarono il titolo ed il cognome della madre:\nRelazioni con le famiglie reali.\nAlessandro di Battenberg, terzogenito della coppia, venne scelto come primo principe sovrano della Bulgaria indipendente, ma fu poi rapito e costretto ad abdicare.\nAlessandro si ritir\u00f2 quindi a vita privata. Pochi anni pi\u00f9 tardi spos\u00f2 Johanna Loisinger, un'attrice, e assunse il titolo di Conte Hartenau (6 febbraio 1889). Da questo matrimonio nacquero un figlio ed una figlia, Ars\u00e8ne Ludwig Alexander von Hartenau (1890-1965) e Marie Therese Vera Zwetana von Hartenau (1893-1935).\nPass\u00f2 gli ultimi anni della sua vita a Graz, dove guidava la guarnigione locale dell'esercito austriaco e dove mor\u00ec il 23 ottobre 1893. Le sue spoglie, portate a Sofia, furono omaggiate di un funerale di stato e vennero seppellite in un mausoleo eretto alla sua memoria.\nIl principe Enrico di Battenberg, quartogenito della coppia, spos\u00f2 la principessa Beatrice di Sassonia-Coburgo-Gotha, la pi\u00f9 giovane figlia della regina Vittoria del Regno Unito: dal loro matrimonio nacque Vittoria Eugenia di Battenberg, regina consorte di Spagna come moglie di Alfonso XIII di Spagna; suo zio Edoardo VII del Regno Unito la elev\u00f2 al trattamento di Altezza Reale, di modo che avesse un rango pari a quello dello sposo e le nozze fossero tra pari.\nIl primogenito di Alessandro e Julia, il principe Luigi di Battenberg, divenne First Sea Lord nella Royal Navy. In seguito all'odio antitedesco in Gran Bretagna durante la Prima guerra mondiale, anglicizz\u00f2 il suo nome in Mountbatten, come fecero i suoi figli e nipoti, i figli del principe Enrico e della principessa Beatrice; la stessa Casa Reale inglese lasci\u00f2 il cognome di Sassonia-Coburgo-Gotha in favore di quello di Windsor. I Mountbatten rinunciarono a tutti i titoli tedeschi e ricevettero delle paria inglesi dal cugino, re Giorgio V del Regno Unito: il principe Luigi divenne marchese di Milford Haven, mentre il principe Alessandro Mountbatten, figlio maggiore del principe Enrico, divenne marchese di Carisbrooke.\nIl pi\u00f9 giovane figlio del principe Luigi, Louis Mountbatten, primo conte Mountbatten di Burma, fu l'ultimo vicer\u00e9 dell'India e suo nipote, il principe Filippo di Grecia, spos\u00f2 l'erede presuntiva del trono britannico, la futura Elisabetta II del Regno Unito, dopo aver rinunciato ai suoi titoli greci e preso il cognome della dello zio e del nonno, Mountbatten, che per\u00f2 sua madre non aveva mai portato. Il cognome Battenberg, nella sua relativa forma anglicizzata, \u00e8 oggi una parte del cognome personale, Mountbatten-Windsor, di alcuni membri della famiglia reale britannica.\nL'ultimogenito, Francesco Giuseppe, venne considerato, gi\u00e0 prima del fratello Alessandro, per occupare il trono di Bulgaria. Cerc\u00f2 di sposare, nel 1894, Consuelo Vanderbilt, figlia del grande magnate americano William, che comunque lo rifiut\u00f2. Quindi spos\u00f2 la principessa Anna del Montenegro, figlia di Nicola I del Montenegro, dalla quale non ebbe figli.\nLa primogenita e unica figlia di Giulia e Alessandro, Maria, spos\u00f2 a Darmstadt, il 29 aprile 1871, il principe Gustav di Erbach-Sch\u00f6nberg (1840-1908). La coppia ebbe quattro figli."}
{"id": "1838065", "revid": "31886", "url": "https://it.wikipedia.org/wiki?curid=1838065", "title": "Specie di Lycosidae", "text": "L'elenco esaustivo delle specie della famiglia di aracnidi Lycosidae \u00e8 alquanto lungo.\nSi \u00e8 provveduto a dividerlo nella seguenti sottopagine:"}
{"id": "1838069", "revid": "1305772", "url": "https://it.wikipedia.org/wiki?curid=1838069", "title": "Joey Stefano", "text": "Biografia.\nNacque a Chester nell'area di Philadelphia, secondo figlio di Helen e Nicholas Iacona Sr., aveva una sorella maggiore, Linda e una minore, Tina. Nicholas frequent\u00f2 la Claymont High School a Delaware fino al 1983 quando dopo la morte del padre malato di cancro, poco pi\u00f9 che adolescente si trasfer\u00ec a New York dove visse prostituendosi e abusando di droghe come marijuana, cocaina, eroina e fenciclidina. Dopo aver passato sei mesi in una clinica per disintossicarsi a Delaware, incontr\u00f2 il noto attore porno Tony Davis in un locale a Manhattan. Stefano si trasfer\u00ec a Los Angeles dove lavorava come ballerino nei nightclub dove ben presto venne introdotto nel mondo della pornografia da Davis. \u00c8 proprio nel 1989 grazie all'incontro con Chi Chi LaRue che Stefano inizi\u00f2 la carriera da attore hard. Stefano fece la sua prima apparizione nel film \"Raw Footage\" del 1989 diretto dalla amica Chi Chi LaRue. In quel periodo viveva in un appartamento in condivisione con l'attrice pornografica Sharon Kane e la transessuale Karen Dior con il quale strinse una profonda amicizia.\nDivenne uno degli attori hard pi\u00f9 ricercati ed ammirati, apparendo in diversi film, tra cui \"Idol Eyes\" con Ryan Idol e \"On the Rocks\" con Jeff Stryker entrambi del 1990. Stefano era noto per la sua bellezza e per essere stato esclusivamente passivo nei film da lui interpretati. La sua performance nel film \"More of a Man\" gli fece vincere un GayVN Awards come migliore attore nel 1990. Durante la registrazione del film \"Hard Knocks\" del 1990 conobbe l'attore Jon Vincent, anche lui tossicodipendente, con cui ebbe una relazione sentimentale, Stefano e Vincent hanno lavorato di nuovo insieme per \"Tommy Boy\" del 1995. Durante un'intervista nel 1990, Stefano rivel\u00f2 una presunta serie di \"appuntamenti sessuali\" con il fondatore della casa discografica Geffen Records David Geffen. Dopo che l'intervista fu rilasciata Geffen fu costretto a fare \"outing\". Stefano apparve su innumerevoli copertine di riviste pornografiche gay tra cui \"Male Pictorial\", \"Inches\", \"Advocate Men\", \"Torso\", \"Jock\" e \"Unzipped\". Secondo alcune fonti Stefano arriv\u00f2 a guadagnare fino a 100.000 dollari l'anno, prendendo 1.500 dollari per ogni singola scena di sesso. Nonostante fosse diventato molto popolare nel mondo del porno, la famiglia di Stefano non aveva idea n\u00e9 che fosse omosessuale e tanto meno che si guadagnava da vivere facendo l'attore pornografico. Secondo sua sorella maggiore Linda, Stefano disse alla famiglia che lavorava come modello. In seguito Linda scopr\u00ec il suo vero lavoro, senza dire nulla alla loro madre. La sua immagine e il suo successo catturarono l'attenzione di Madonna, che lo coinvolse nel libro fotografico di Steven Meisel \"Sex\" del 1992.\n\u00c8 stato HIV positivo e aveva contratto il virus nel 1990. Negli ultimi mesi di vita, il suo eccessivo abuso di droga e la mancanza di offerte di lavoro gettarono Stefano in una profonda depressione, tanto che nel dicembre del 1993 tent\u00f2 il suicidio tagliandosi i polsi mentre era a Miami. Stefano mor\u00ec il 26 novembre 1994 per una overdose di \"speedball\", un cocktail di cocaina, morfina, eroina e ketamina, al Cedars-Sinai Medical Center. Stefano venne trovato da un amico disteso sul letto in un motel di Hollywood morente ma a quel punto era gi\u00e0 impossibile salvarlo. Il suo corpo \u00e8 stato sepolto in Pennsylvania, a fianco a quello del padre."}
{"id": "1838072", "revid": "123216146", "url": "https://it.wikipedia.org/wiki?curid=1838072", "title": "Pilar di Borbone-Spagna", "text": "Biografia.\nDo\u00f1a Pilar spos\u00f2 Luis G\u00f3mez-Acebo y Duque de Estrada, II Visconte de la Torre (1934 - 1991) il 5 maggio 1967 a Lisbona, in Portogallo, nel Monastero dos Jer\u00f3nimos.\nRinunci\u00f2 ai suoi diritti al trono in seguito al matrimonio, ma prima dell'approvazione della Costituzione spagnola, e ci\u00f2 non venne pertanto ratificato dalle Cortes: sulla sua efficacia quindi i giuristi rimasero divisi.\nFu Presidente della Federazione Equestre Internazionale a partire dal 1994 al 2005, quando venne sostituita dalla principessa Haya bint Hussein. Era membro del Comitato Olimpico Internazionale per la Spagna dal 1996 al 2006, diventandone in seguito un membro onorario. Era membro del Consiglio Esecutivo del Comitato Olimpico Spagnolo.\nMor\u00ec l\u20198 gennaio 2020 presso la Clinica Ruber Internazionale di Madrid a causa di un carcinoma intestinale.\nDiscendenza.\nPilar e Luis ebbero cinque figli:"}
{"id": "1838073", "revid": "113424329", "url": "https://it.wikipedia.org/wiki?curid=1838073", "title": "Parma (scudo)", "text": "Parma o parmula era un tipo di scudo rotondo o ellittico usato dall'esercito Romano, specialmente durante il tardo periodo Imperiale.\nCaratteristiche.\nMisurava un metro o meno e l'intelaiatura era in ferro. Nella parte frontale vi era un umbone metallico con funzione di rinforzo e a protezione della mano che sosteneva la parma.\nUsi militari.\nEra usata inizialmente dai \"velites\", poi principalmente dalla cavalleria e dalla fanteria ausiliarie, i legionari preferivano il pi\u00f9 pesante e pi\u00f9 protettivo scutum. Era caratteristica del signifer, il portainsegne.\nNell'Eneide di Virgilio, lo scudo \"parma\" \u00e8 citato come lo strumento di difesa usato dai Troiani durante la guerra di Troia nei combattimenti contro i Greci e pi\u00f9 tardi contro i Rutuli.\nAltri usi.\nFaceva parte dell'equipaggiamento tipico del gladiatore trace.\nNella danza pirrica era alzata sopra la testa e colpita da una spada in modo da emettere un forte suono metallico."}
{"id": "1838074", "revid": "78273", "url": "https://it.wikipedia.org/wiki?curid=1838074", "title": "Sanscriti", "text": ""}
{"id": "1838075", "revid": "768068", "url": "https://it.wikipedia.org/wiki?curid=1838075", "title": "Caos (mitologia egizia)", "text": "Per gli Egizi, il Caos, come concetto astratto, era il determinismo associato al caso, prima della creazione del mondo e risulta dal concorso di pi\u00f9 teorie intrecciate e provenienti da epoche diverse e da localit\u00e0 differenti.\nAl naturale evolversi delle teologie, spesso senza continuit\u00e0 e permeato di apparenti contraddizioni, influivano, nei secoli ed in modo notevole, i templi, come veri e propri centri di potere, la casta sacerdotale pi\u00f9 in auge in quel dato momento e la citt\u00e0 di maggior rilevanza politica.\nLe principali dottrine sulla creazione fiorirono nei centri di Eliopoli, Ermopoli e Menfi.\nMa non mancarono altri centri come Abido e Tebe, ognuno con la propria organizzazione teologica. Ma tutti avevano in comune: il mondo creato da Ra, il Nun come elemento primordiale e la ricerca di Maat.\nSecondo la cosmogonia eliopolitana, dal Caos esistente nacque successivamente il Cosmo, inteso come Maat unica forza positiva in grado di contrastarlo nella sua casualit\u00e0 indifferenziata e nella sua causalit\u00e0 di distruzione.\nQuesto equilibrio era molto delicato e l'antico popolo della valle del Nilo viveva nel terrore che la forza negativa Isfet, contrapposta a Maat come manifestazione terrena del male, sopraffacesse quella positiva dando cos\u00ec origine alla distruzione del mondo.\nQuesta perenne lotta, secondo la magia egizia o meglio la sacra scienza, era rappresentata da Ra, il dio supremo e dal serpente Apopi. Ogni giorno il dio, con l'aiuto della Luce, energia positiva identificata nella magica divinit\u00e0 di Heka, vinceva l'oscuro Caos, simboleggiato dal serpente nero e rigenerava il mondo.\nCos\u00ec Atum-Ra, con la sua barca solare, percorreva il cielo durante il giorno fino al tramonto, quando ormai vecchio spariva dietro l'orizzonte dell'occidente. Per poter rinascere, si incarnava in Atum-If-Ra, divinit\u00e0 con la nera testa di ariete, ed alla settima ora della notte affrontava il serpente Nehahor, una forma di Apopi che voleva impedire il rigenerarsi della Creazione.\nSconfitto il serpente nero, Atum-If-Ra proseguiva il suo cammino fino a ricomparire all'alba come Khepri, una delle settantacinque forme di Ra-Harakhti.\nApopi era una potenza autorigenerante e quindi doveva essere sconfitto ogni notte fino a quando, alla fine del tempo, il Nun non avesse di nuovo travolto il mondo.\nL'intervento della magia egizia aveva lo scopo di procrastinare il pi\u00f9 possibile nel tempo questo infausto momento. Ma il Caos, con la sua costante azione di disgregazione, minacciava anche le divinit\u00e0 generate dalla Creazione che non vi si potevano recare salvo farsi rigenerare successivamente da Osiride con i suoi poteri.\nLa sacra scienza per opporsi al Caos altro non era che la conoscenza donata da Ra all'uomo che per mezzo della sua mente poteva agire sulla causa delle forze senza pi\u00f9 equilibrio ed il sovrano con il sacerdote divenivano quindi strumenti divini perch\u00e9 celebravano i riti della rigenerazione, ben rappresentati nel rituale della \"Offerta a Maat\".\nMa il sovrano operava anche con le divinit\u00e0, per la sopravvivenza di entrambi, nella difesa dell'armonia del Cosmo e della societ\u00e0 umana, difesa che veniva attuata con particolari offerte nella \"Sala delle due Maat\", quella cosmica e quella umana.\nSecondo la cosmogonia ermopolitana, fin dalla V dinastia, fu il Caos che gener\u00f2 quattro coppie di divinit\u00e0, l'Ogdoade, ognuna con una delle sue caratteristiche.\nCos\u00ec la coppia Nun e Nunet era l'elemento di acqua primordiale, la coppia Huh e Huhet caratterizzava l'infinito, la coppia Kuk e Keket impersonava le tenebre ed Amon con Amonet erano l'invisibile e quindi come corollario, il Caos era un liquido primevo, infinito nel tempo e nello spazio, buio ed invisibile."}
{"id": "1838077", "revid": "122296397", "url": "https://it.wikipedia.org/wiki?curid=1838077", "title": "Hudhayfa ibn al-Yaman", "text": "\u00c8 particolarmente riverito dai sufi ed \u00e8 uno dei pi\u00f9 antichi tradizionisti, avendo divulgato un gran numero di \"\u02bea\u1e25\u0101d\u012bth\", particolarmente riguardanti l'escatologia islamica. \u00c8 ricordato per aver detto: \u00ab[Muhammad] mi ha detto tutto ci\u00f2 che succeder\u00e0 dal momento presente al giorno della Risurrezione\u00bb. \nSuo padre, al-Yam\u0101n, avendo ucciso qualcuno fu costretto ad abbandonare Mecca per Yathrib, venendo accolto dal clan dei Banu al-Ashhal all'interno del quale conobbe e poi spos\u00f2 sua moglie. Gli impedimenti al suo ritorno furono infine rimossi ed egli a quel punto si divise fra Mecca e la sua residenza prediletta di Yathrib. Questo fu il motivo per cui Hudhayfa ebbe un'origine meccana ma un'educazione yathribita. Prima dell'Egira una delegazione della trib\u00f9 degli Abs, incluso al-Yam\u0101n, annunci\u00f2 la sua conversione all'Islam.\nHudhayfa crebbe in una casa musulmana e fu educato da genitori che tra i primi avevano abbracciato l'Islam a Yathrib. Hudhayfa non aspett\u00f2 molto prima di incontrare Muhammad (Maometto) e fin da ragazzo segu\u00ec tutte le novit\u00e0 che riguardavano il Profeta. Infine si rec\u00f2 a Mecca dove incontr\u00f2 Maometto e gli chiese come si dovesse considerare, se cio\u00e8 fosse un \"muh\u0101jir\" o un \"Ans\u0101r\u012b\". Muhammad gli rispose: \"Se lo vuoi puoi considerare te stesso uno fra i \"muh\u0101jir\u016bn\", o se lo vuoi potrai considerarti uno degli \"Ansar\". Scegli cosa ti \u00e8 pi\u00f9 caro\". Hudhayfa rispose: \"Bene, allora sono un \"Ans\u0101r\u012b\", o Inviato di Dio\".\nGiovent\u00f9 a Medina.\nA Medina Hudhayfa divenne intimo di Muhammad, partecipando con lui a tutte le pi\u00f9 importanti imprese militare (eccezion fatta per Badr. Prese parte alla battaglia di Uhud con suo padre. Prima dello scontro, Muhammad mand\u00f2 indietro al-Yaman, il padre di Hudhayfa, e lo stesso fece con Thabit ibn Waqsh tra i non-combattenti che comunque seguivano i guerrieri sul luogo dello scontro per i pi\u00f9 vari motivi (familiari e schiavi) a causa della loro et\u00e0 avanzata. Appena la battaglia divenne pi\u00f9 intensa, al-Yaman e i suoi amici decisero che, malgrado la loro et\u00e0, non dovessero fallire l'opportunit\u00e0 di partecipare. Rapidamente si prepararono perci\u00f2 al combattimento e si gettarono dove la mischia era pi\u00f9 intensa. Thabit ibn Waqsh fu ucciso dai suoi nemici politeisti. Il padre di Hudhayfa, invece, fu affrontato da alcuni musulmani che non lo riconobbero. Non appena lo attaccarono, Hudhayfa grid\u00f2 a gran voce: \"Mio padre! Mio padre! \u00c8 mio padre!\". \nNessuno lo sent\u00ec e al-Yaman cadde ucciso per errore dai suoi. Non appena fu inumato, Hudhayfa disse agli uccisori del padre: \n\"\"Possa Iddio perdonarvi, ch\u00e9 Egli \u00e8 il pi\u00f9 Misericordioso fra chi mostra piet\u00e0\".\"\nMuhammad volle che fosse pagata a Hudhayfa la \"diya\" (il prezzo del sangue) per la morte del padre, ma Hudhayfa disse: \"Egli cercava di dare acconcia testimonianza e vi \u00e8 riuscito. O Signore, attesta che io dono ai musulmani in suo nome il prezzo di compensazione per la sua morte\".\nGli \"Ipocriti\".\nHudhayfa aveva tre virt\u00f9 che impressionarono particolarmente Maometto: la sua intelligenza spiccata, la sua rapida capacit\u00e0 di giudizio e la sua abilit\u00e0 nel mantenere un segreto, anche se sottoposto a forti pressioni. Una capacit\u00e0 politica di Maometto era quella di saper sfruttare all'occorrenza i suoi seguaci, scegliendoli con cura per le missioni che intendeva affidar loro. Un problema prioritario che i musulmani dovettero affrontare fu quello dei cosiddetti \"Ipocriti\" ( \"mun\u0101fiq\u016bn\" ): vale a dire di chi a parole si diceva musulmano, senza che alle parole seguissero coerenti fatti. Per l'abilit\u00e0 di Hudhayfa di conservare un segreto, Maometto gli disse quali erano i nomi degli \"Ipocriti\": una rivelazione che non aveva fatto ad altri. Hudhayfa ebbe l'incarico di controllarne i movimenti e di seguire le loro attivit\u00e0. Gli \"Ipocriti\", a causa della loro intima conoscenza dei piani dei musulmani, rappresentavano una minaccia per la \"Umma\" anche maggiore di quella costituita dai suoi nemici esterni. Per quella sua attivit\u00e0, Hudhayfa fu soprannominato \"Il conservatore del segreto del messaggero di Allah\", rimanendo fedele al suo impegno di segretezza.\nDopo la morte di Maometto, i Califfi sovente ricorsero a lui per quanto riguardava le azioni da intraprendere ma egli rimase estremamente riservato. \u02bfUmar fu il solo in grado di scoprire indirettamente chi fossero gli \"Ipocriti\", controllando la presenza di Hudhayfa alla preghiera funebre che fa normalmente seguito all'inumazione di un musulmano. Se Hudhayfa non vi partecipava, \u02bfUmar faceva le necessarie deduzioni, anche se ci\u00f2 avveniva troppo tardi per evitare le sue eventuali azioni ostili. Una volta \u02bfUmar chiese a Hudhayfa se vi fosse stato qualche \"Ipocrita\" fra i suoi governatori. Hudhayfa rispose che ve n'era uno ma rifiut\u00f2 di indicarglielo. Hudhayfa pi\u00f9 tardi afferm\u00f2 che, poco tempo dopo la loro conversazione, \u02bfUmar depose la persona, proprio come se egli fosse stato indirizzato da lui alla sua identificazione. \nBattaglia del Fossato.\nLe particolari qualit\u00e0 di Hudhayfa furono sfruttate varie volte da Maometto, inclusa l'occasione della battaglia del Fossato. I musulmani, in quell'occorrenza, erano circondati dai loro nemici e dovettero affrontare una dura prova. I Quraysh e i loro alleati non stavano molto meglio di loro. Un vento impetuoso sconvolse i loro attendamenti, spense i loro fuochi di bivacco e colp\u00ec i loro volti con sabbia e polvere. IN quella fase del loro confronto, Maometto invi\u00f2 Hudhayfa nel mezzo delle postazioni nemiche per avere informazioni sulle loro condizioni e sul loro morale prima di decidere la sua prossima mossa. Hudhayfa rifer\u00ec ci\u00f2 che era accaduto con queste parole: \n\"Quella notte, Abu Sufyan e i suoi uomini erano di fronte a noi. La trib\u00f9 ebraica dei Banu Qurayza era alle nostre spalle e noi temevamo per le nostre donne e i nostri figli. Mai prima di allora c'era stata una notte tanto buia e mai un vento tanto forte; nessuno poteva scorgere le proprie dita e le raffiche di vento erano come lo scoppio del tuono. Gli Ipocriti cominciarono a chiedere a Maometto di potersi ritirare, dicendo: \"'Le nostre case sono esposte al nemico\".' A ognuno che chiedeva a Maometto di abbandonare il posto veniva concesso quanto aveva chiesto e molti sgattaiolavano via, finch\u00e9 rimanemmo appena in trecento. Maometto allora prese ad effettuare un giro d'ispezione passandoci in rassegna a uno a uno, fin quando non giunse davanti a me. Io non avevo nulla che potesse proteggermi dal freddo, salvo una coperta che m'aveva dato mia moglie e che arrivava a malapena a coprirmi le ginocchia. Egli giunse nei miei pressi, e io ero rannicchiato a terra, e chiese 'Chi \u00e8 costui?' 'Hudhayfa' gli fu risposto. 'Hudhayfa?' egli domand\u00f2, mentre io ero raggomitolato sul terreno a causa del forte timore generato dalla fame e dal freddo. 'S\u00ec, o Messaggero di Dio', risposi. Qualcosa accade tra le forze di Ab\u016b Sufy\u0101n. Infiltratevi nel loro accampamento e portatemi notizie di ci\u00f2 che vi accade', egli ordin\u00f2. Io eseguii. A quel momento ero la persona pi\u00f9 terrorizzata e soffrivo un freddo terribile. Muhammad preg\u00f2: 'O Signore, proteggilo di fronte e di dietro, alla destra e alla sinistra, da sopra e da sotto'. Per Dio, Muhammad aveva appena completato la sua supplica che Dio rimosse dal mio stomaco ogni timore e dal mio corpo ogni freddo. Appena mi accinsi a muovermi, Muhammad mi richiam\u00f2 indietro e disse: 'Hudhayfah, per nessuna ragione fai qualcosa fra le forze che sono a noi avverse che possa mettere a rischio la tua incolumit\u00e0'. Andai, muovendomi con circospezione sotto la copertura fornitami dalle tenebre, finch\u00e9 penetrai nel campo dei \"mushrik\u012bn\" (Ipocriti) e divenni esattamente come fossi uno di loro. Poco dopo Ab\u016b Sufy\u0101n si present\u00f2 e disse ai suoi uomini: 'O gente dei Quraysh, sto per farvi una dichiarazione che tempo possa giungere alle orecchie di Muhammad. Lasciate dunque che ogni uomo fra voi si assicuri di chi gli sta accanto ...' Ascoltando ci\u00f2, immediatamente afferrai la mano dell'uomo che stava a fianco a me e chiesi: 'Chi sei tu?' (mettendolo sulla difensiva e allontanando da me i sospetti). \"Abu Sufyan prosegu\u00ec: 'O gente dei Quraysh, voi non siete in un posto tranquillo e sicuro. I nostri cavalli e i nostri dromedari sono morti. I Banu Qurayza ci hanno abbandonato e non abbiamo avuto notizie piacevoli a loro proposito. Siamo afflitti da questo vento freddo. I nostri fuochi non illuminano e le nostre tende sradicate non ci offrono riparo. Perci\u00f2 muoviamoci. Per quanto mi riguarda, me ne sto andando'. Si diresse verso il suo dromedario, che non era pi\u00f9 impastoiato e vi sal\u00ec sopra. Lo frust\u00f2 e si mosse. Se il Messaggero di Dio non m0avesse dato precise consegne di non far nulla fin quando non fossi tornato, lo avrei ucciso Abu Sufyan l\u00ec e allora con un colpo di freccia\u201c.\nDurante il Califfato di \u02bfUmar.\nHudhayfa fu uno dei comandanti militari di maggior spicco nel momento dell'espansione islamica in Iraq, distinguendosi ad Hamadan, al-Rayy, al-D\u012bn\u0101war e nella nota battaglia di Nihawand nel dicembre del 641. Al\u00f2 momento dello scontro a Nihawand contro le forze persiane, Hudhayfa era comandante in seconda di una forza di circa 30.000 guerrieri arabi musulmani. Le forze persiane erano cinque volte pi\u00f9 consistenti, coi loro circa 150.000 soldati. Il comandante in capo musulmano era al-Nu\u02bfm\u0101n ibn Maqran, che cadde nelle prime fasi del combattimento, e Hudhayfa immediatamente assunse il comando generale, dando istruzione che la morte di un comandante non doveva metter fine allo scontro. Sotto il comando di Hudhayfah, i musulmani vinsero una battaglia decisiva, malgrado tremende perdite. Hudhayfa prese anche parte alla profonda avanzata in Armenia, guidando una colonna nelle montagne dell'Alania (al-L\u0101n) nel 644.\nHudhayfa fu nominato wali di Kufa e Ctesifonte (al-Mada'in). Quando la notizia della sua nomina giunse a Ctesifonte, la folla and\u00f2 incontro a quel famoso Compagno che aveva avuto un cos\u00ec grande ruolo nella conquista della Persia e che era gi\u00e0 diventato una leggenda vivente. In quell'occasione, un uomo smilzo s'avvicin\u00f2 su un asino, mangiando un pezzo di pane. Quando costui fu in mezzo alla gente, essa s'accorse che l'uomo era Hudhayfa, il governatore che era stato loro destinato. Non poterono nascondere la loro sorpresa, essendo abituati alla pompa e alla grandiosit\u00e0 dell'apparato che accompagnava i governanti persiani. Hudhayfa vide che la folla si aspettava che egli parlasse e allora dichiar\u00f2: \"Attenti a non dar spazio alla \"fitna\" e all'intrigo\". \"Cos'\u00e8 - essa disse - dar spazio all'intrigo?\". Egli allora replic\u00f2: \"Le porte dei governanti in cui qualcuno penetra e tenta di governare al loro posto, credendo di avere qualit\u00e0 che invece non ha\"."}
{"id": "1838079", "revid": "458401", "url": "https://it.wikipedia.org/wiki?curid=1838079", "title": "Alfonso Cristiano di Borbone-Spagna", "text": "Biografia.\nEbbe per padrino di battesimo l'Infante Alfonso d'Orl\u00e9ans e per madrina la zia l'Infanta Maria Cristina di Spagna: in famiglia era chiamato \"Alfonsito\" per distinguerlo dagli altri omonimi membri della famiglia. Quando Alfonso era ancora appena un bambino, la sua famiglia si trasfer\u00ec a Losanna in Svizzera vivendo nella villa Les Rocailles. Nel febbraio 1946 la famiglia si spost\u00f2 in Portogallo.\nNel 1947 Alfonso visit\u00f2 la Spagna per la prima volta su invito del Generale Francisco Franco: nel 1950 lui e suo fratello Juan Carlos furono mandati a studiare in Spagna, vivendo a San Sebasti\u00e1n, dove una scuola privata era stata approntata nel palazzo di Miramar. Nel giugno 1954 vennero ricevuti dal Generale Franco al Palazzo Reale di El Pardo. Nel 1955 il fratello maggiore inizi\u00f2 la formazione militare all'Accademia di Saragozza, mentre Alfonso sarebbe entrato nel 1957 alla scuola navale di Mar\u00edn.\nMorte e sepoltura.\nNel marzo 1956 Alfonso e Juan Carlos si trovavano nella residenza dei genitori, Villa Giralda, ad Estoril, per le vacanze pasquali; il gioved\u00ec santo Alfonso mor\u00ec per un colpo d'arma da fuoco. L'ambasciata spagnola in Portogallo rilasci\u00f2 una dichiarazione ufficiale:\nMolto rapidamente, tuttavia, sui giornali comparvero indiscrezioni che volevano che il revolver, di piccolo calibro, al momento dello sparo fosse nelle mani di Juan Carlos. Josefina Carolo, sarta della madre dei principi, sostenne che Juan Carlos per scherzo aveva puntato la pistola contro Alfonso tirando il grilletto, ignaro che la pistola fosse carica. Bernardo Arnoso, un amico portoghese di Juan Carlos, forn\u00ec poi la stessa versione, aggiungendo che la pallottola, deviata da una parete, aveva colpito Alfonso in fronte. Helena Matheopoulos, un'autrice greca che aveva parlato con la sorella dei due, l'infanta Pilar di Borbone-Spagna, disse che Alfonso si trovava fuori della stanza, e, quando vi entr\u00f2 spingendo la porta aperta, questa sbatt\u00e9 contro il braccio di Juan Carlos facendogli partire il colpo.\nCi sono state varie versioni anche sull'origine della pistola: quella pi\u00f9 accreditata \u00e8 che fosse un regalo ad Alfonso da parte del generale Franco.\nIl funerale si svolse il Sabato Santo, e fu celebrato da monsignor Fernando Cento, Nunzio Apostolico in Portogallo: Alfonso fu sepolto nel cimitero municipale di Cascais, in Portogallo; nel 1992 fu esumato e sepolto nel Pantheon dei Principi nella Cripta Reale del Monastero dell'Escorial."}
{"id": "1838080", "revid": "120546314", "url": "https://it.wikipedia.org/wiki?curid=1838080", "title": "Armando Fiorini", "text": "Carriera.\nInizi\u00f2 la carriera nelle file del , con cui disput\u00f2 35 incontri in Serie A tra il 1930 ed il 1932. Durante la sua militanza nel club emiliano stabil\u00ec un record: il 26 aprile 1931, all'et\u00e0 di 17 anni e 3 mesi, respinse il rigore calciato dal difensore della Lorenzo Gazzari, divenendo il pi\u00f9 giovane portiere ad aver neutralizzato un \"penalty\" nel preguerra nel massimo campionato italiano."}
{"id": "1838084", "revid": "842", "url": "https://it.wikipedia.org/wiki?curid=1838084", "title": "Hard link", "text": ""}
{"id": "1838087", "revid": "120492122", "url": "https://it.wikipedia.org/wiki?curid=1838087", "title": "Pian di Vedoia", "text": "Pian di Vedoia \u00e8 una frazione del comune italiano di Ponte nelle Alpi, in provincia di Belluno.\n\u00c8 importante come localit\u00e0 di transito in quanto vi termina l'autostrada A27 proveniente da Mestre; di qui il traffico pu\u00f2 proseguire sulla strada statale 51 di Alemagna diretta in Cadore. Il Paese \u00e8 inoltre attraversato dalla ferrovia che collega Ponte nelle Alpi a Calalzo di Cadore.\nGeografia fisica.\n\u00c8 il centro abitato pi\u00f9 settentrionale del comune, non lontano dal confine con Fortogna di Longarone. Come suggerisce il toponimo, si distende su un pianoro presso la riva destra del Piave, di fronte a Soverzene; le due sponde sono fra loro collegate da un ponte.\nIl paese \u00e8 dominato a ovest dalle cime del Col Musac ( ), contrafforte orientale del monte Serva. Subito a nord, perpendicolare al corso del Piave, si apre la suggestiva valle dei Molini dei Frari, dove scorre l'omonimo Rio dei Frari, la quale pu\u00f2 essere risalita sino a forcella Palughet (\u00a0m) attraverso il sentiero CAI 515. Nel limite sud della Frazione scorre il Rio delle Salere, nel cui corso \u00e8 situato un antico mulino, oggi ristrutturato e aperto ai visitatori. \nPian di Vedoia \u00e8 collegata a Polpet da un'antica strada sterrata risalente all'epoca dei Romani.\nMonumenti e luoghi d'interesse.\nLa chiesa della Madonna di Vedoia, dedicata all'Addolorata e compresa nella parrocchia di Polpet, risale al 1730. Tra le opere qui conservate spicca la pala raffigurante la titolare, lavoro di Cesare Vecellio.\nAltro luogo d'interesse \u00e8 il cosiddetto Pian de le forche, uno spiazzo nella parte iniziale del Col Musac dove, durante la Seconda Guerra Mondiale, vennero effettuate delle impiccagioni. Le pi\u00f9 note accaddero nei giorni della liberazione: il 29 aprile 1944 vennero arrestate 19 persone come ostaggi nel comune di Ponte nelle Alpi, 17 dei quali vennero liberati il giorno dopo, ma Luigi Barito e Mamante De Bona vennero impiccati dai tedeschi in questo luogo. \nMolto caratteristica \u00e8 la piazzetta situata al centro del Paese, dove un tempo si svolgevano sagre e spettacoli vari. \nCome punto di ritrovo della comunit\u00e0, per\u00f2, \u00e8 preferito il piazzale nella parte pi\u00f9 nuova del Paese."}
{"id": "1838092", "revid": "599013", "url": "https://it.wikipedia.org/wiki?curid=1838092", "title": "Aurelio Biassoni", "text": "Carriera.\nHa esordito nella massima serie il 24 aprile 1932 nella partita Fiorentina-Ambrosiana Inter (3-0). Ha giocato in Serie B con le maglie di Atalanta e Pavia."}
{"id": "1838093", "revid": "36426", "url": "https://it.wikipedia.org/wiki?curid=1838093", "title": "Pieve di Brancoli", "text": ""}
{"id": "1838096", "revid": "36426", "url": "https://it.wikipedia.org/wiki?curid=1838096", "title": "L'assassino minacciato", "text": "L'assassino minacciato \u00e8 un dipinto di Ren\u00e9 Magritte, eseguito nel 1926 e conservato al Museum of Modern Art di New York.\nIn questo periodo lo stile del pittore \u00e8 agli esordi; ha appena abbandonato gli esperimenti futuristi e cubisti e sta tentando di creare atmosfere magiche e spaesanti. Nel 1922 egli era rimasto profondamente colpito ed emozionato da Giorgio de Chirico, che il pittore belga ricorder\u00e0 sempre come un momento di rivelazione.\nDescrizione.\nUna donna nuda giace su un letto, un assassino \u00e8 ancora nella stanza e tiene lo sguardo rivolto verso un apparecchio musicale. Dietro di lui tre uomini lo spiano da una finestra, in primo piano due figure identiche gli tendono un agguato."}
{"id": "1838098", "revid": "228587", "url": "https://it.wikipedia.org/wiki?curid=1838098", "title": "Obblighi legali a contrarre", "text": "La coazione a contrarre ovvero l'obbligo a contrarre \u00e8 un fenomeno per il quale l'autonomia negoziale, pur esistente nei limiti della definizione del contenuto contrattuale, viene a mancare proprio nel suo momento genetico, e cio\u00e8 nella scelta del \"se stipulare\". L'obbligo trova la sua fonte nella legge, che impone, in particolari casi, di concludere un contratto su richiesta della controparte, ed \u00e8 posto sia dal codice civile che dalle legislazioni speciali specificamente a carico del:"}
{"id": "1838110", "revid": "767487", "url": "https://it.wikipedia.org/wiki?curid=1838110", "title": "Camillo Fenili", "text": "Caratteristiche tecniche.\nEra un'ala, utilizzata su entrambe le fasce. Aveva nel passaggio preciso e nella velocit\u00e0 nel saltare l'avversario le sue doti migliori.\nCarriera.\nPrimi anni.\nA 16 anni non ancora compiuti debutta il 24 ottobre 1920 in prima squadra con l'Atalanta, da cui passa alla ; con i bianconeri debutta in Serie A e vince uno scudetto nel 1925-1926, mentre nella successiva stagione non riesce a trovare spazio. Passa quindi alla e poi al .\nNapoli.\nIngaggiato per far parte della rosa dell'ultimo campionato di Divisione Nazionale, con l'obiettivo di qualificarsi per il successivo primo campionato di Serie A, con i suoi compagni di squadra riesce a raggiungere il traguardo, giocando come titolare 28 partite (durante la quale segner\u00e0 4 reti) sulle 30 della stagione regolare, pi\u00f9 lo spareggio di Milano del 23 giugno 1929. L'anno seguente \u00e8 confermato in squadra per la rosa di quel campionato 1929-1930, nel primo campionato di Serie A della storia, terminato dalla squadra al quinto posto, miglior piazzamento sino ad allora; gioca la prima partita dei partenopei nel nuovo campionato, la sconfitta di Torino dell'ottobre 1929, una partita in cui, come scrisse Vittorio Pozzo nel suo resoconto su \"La Stampa\", tutta la squadra partenopea, dopo quella partita, non poteva pi\u00f9 essere sottovalutata. A fine stagione le sue presenze sono 23, con una rete segnata, suo ultimo anno da titolare in Campania; l'anno successivo giocher\u00e0 infatti solo nella vittoria casalinga contro il del 26 ottobre 1930, gara in cui gli azzurri s'imposero sui toscani per 2-0.\nUltimi anni.\nTorna nella stagione 1931-1932 alla Juventus, che alla fine del campionato sar\u00e0 per la quarta volta nella sua storia Campione d'Italia e semifinalista di Coppa dell'Europa Centrale, senza che lui abbia giocato in campionato. Durante questa stagione effettua inoltre il servizio militare a Torino.\nPassa quindi al Cosenza, dove raggiunge gli compagni di squadra al Napoli Di Martino e Biagio Zoccola.\nConclude la carriera con un'ultima stagione all'Atalanta, prima di partire militare per la Guerra d'Etiopia."}
{"id": "1838111", "revid": "309289", "url": "https://it.wikipedia.org/wiki?curid=1838111", "title": "Civil'", "text": "Il Civil (, anche conosciuto come Bol'\u0161oj Civil, \u0411\u043e\u043b\u044c\u0448\u043e\u0439 \u0426\u0438\u0432\u0438\u043b\u044c, \"grande Civil\") \u00e8 un fiume della Russia europea centrale (Repubblica Autonoma della Ciuvascia), affluente di destra del Volga.\nDescrizione.\nIl fiume nasce dall'estremo lembo settentrionale delle alture del Volga, poco distante dalla cittadina ciuvascia di \u0160umerlja, dalla confluenza dei due rami sorgentiferi Bol'\u0161oj Civil' e Malyj Civil'; percorre la parte centro settentrionale del territorio della Repubblica Autonoma della Ciuvascia con direzione mediamente nord-orientale, sfociando da destra nel Volga pochi chilometri a monte della cittadina di Mariinskij Posad. Il fiume ha una lunghezza di 170\u00a0km, l'area del suo bacino \u00e8 di 4\u00a0690\u00a0km\u00b2. La maggiore citt\u00e0 incontrata nel suo corso \u00e8 Civil'sk.\nIl fiume Civil' \u00e8 interamente navigabile; \u00e8 per\u00f2 gelato, mediamente, da novembre ad aprile."}
{"id": "1838112", "revid": "154893", "url": "https://it.wikipedia.org/wiki?curid=1838112", "title": "Parmula", "text": ""}
{"id": "1838113", "revid": "80339", "url": "https://it.wikipedia.org/wiki?curid=1838113", "title": "Bol'\u0161oj Civil'", "text": ""}
{"id": "1838114", "revid": "80339", "url": "https://it.wikipedia.org/wiki?curid=1838114", "title": "Malyj Civil'", "text": ""}
{"id": "1838115", "revid": "80339", "url": "https://it.wikipedia.org/wiki?curid=1838115", "title": "Civil", "text": ""}
{"id": "1838116", "revid": "80339", "url": "https://it.wikipedia.org/wiki?curid=1838116", "title": "Tsivil", "text": ""}
{"id": "1838117", "revid": "712828", "url": "https://it.wikipedia.org/wiki?curid=1838117", "title": "Amon Rudh", "text": ""}
{"id": "1838122", "revid": "757396", "url": "https://it.wikipedia.org/wiki?curid=1838122", "title": "Athl\u012btikos Syllogos Ar\u012bs Thessalonik\u012bs 2007-2008 (pallacanestro maschile)", "text": "Questa voce raccoglie le informazioni riguardanti l'A.S. Ar\u012bs Thessalonik\u012bs B.C. nelle competizioni ufficiali della stagione 2007-2008.\nStagione.\nLa stagione 2007-2008 dell'Ar\u012bs Thessalonik\u012bs \u00e8 la 55\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 18 luglio 2020.\""}
{"id": "1838124", "revid": "339392", "url": "https://it.wikipedia.org/wiki?curid=1838124", "title": "MS Gabriella", "text": ""}
{"id": "1838132", "revid": "1342360", "url": "https://it.wikipedia.org/wiki?curid=1838132", "title": "Sereno Gianesello", "text": "Carriera.\nHa giocato per Vicenza, Atalanta, Milan, , e Arzignano dove rivest\u00ec anche la funzione di allenatore nella prima stagione di Serie C del club.\nVita privata.\n\u00c8 parente di Silla Romanzini ex portiere. Inoltre \u00e8 fratello di Alfredo Gianesello e di Rino Gianesello entrambi calciatori. Suo nipote Ivan Romanzini \u00e8 stato anch'egli un calciatore."}
{"id": "1838134", "revid": "122570320", "url": "https://it.wikipedia.org/wiki?curid=1838134", "title": "Microkorg", "text": "Il Microkorg \u00e8 uno strumento musicale digitale di tipo virtual analog. \u00c8 una tastiera prodotta dalla Korg a partire dal 2002 tuttora in commercio.\nDescrizione.\n\u00c8 di dimensioni ridotte, concepita per essere trasportata facilmente e quindi utilizzabile anche a batterie, con un \"look\" r\u00e9tro, sfrutta lo stesso motore sonoro di sintesi dell'MS2000. Ha 37 tasti (3 ottave) che sono di dimensioni ridotte rispetto ai classici tasti di una tastiera normale, ma nonostante ci\u00f2 hanno una buona risposta e sensibilit\u00e0 al tocco. Nella parte alta dispone di 5 manopole: filtro, resonance, attack, release e tempo, su cui si pu\u00f2 intervenire modellando il suono, ma possono inoltre essere assegnate ad altre funzionalit\u00e0 di editing in tempo reale del sintetizzatore; inoltre, nella parte alta, dispone di un microfono utilizzabile come vocoder.\nIl Microkorg comprende 128 programmi organizzati in 8 categorie tra cui: Trance, Techno/House, Electronica, DnB Breaks, HipHop/Vintage, Retro, SndFX/Hits e Vocoder. I suoni sono qualitativamente buoni e ha una polifonia limitata a 4 voci. Il motore sonoro \u00e8 composto da due oscillatori con 7 forme d'onda editabili per ognuno e da 2 LFO. Nel men\u00f9 dello stesso \u00e8 possibile editare i parametri tra cui i filtri, la risonanza ed altri, tra cui gli effetti chorus/flanger, phaser ed ensemble. Comprende anche un arpeggiatore editabile su 8 steps e due tasti che permettono di selezionare le ottave lungo la tastiera (-3 oct/+3 oct).\nSul retro ha 3 porte MIDI (in/out/thru), 2 entrate audio regolabili con volume, e 3 uscite audio (L/R e phones); funziona con un trasformatore 9V o con 6 pile tipo AA. I suoni sono anche editabili via midi tramite pc o mac, utilizzando un software Korg distribuito gratuitamente sul proprio sito. L'attuale valore di mercato \u00e8 tra i 350 e i 450 Euro. Tra gli artisti che utilizzano ed hanno utilizzato questa tastiera troviamo Air, Atomizer, Bare Naked Ladies, Beck, Prodigy, Radiohead, Yesterdays, The Killers, Matthew Murphy (The Wombats), KMFDM, R\u00f6yksopp, LCD Soundsystem, Jean-Michel Jarre, New Order, Nick Rhodes (dei Duran Duran), Sean McGhee (tastierista dal vivo di Alison Moyet), Pet Shop Boys e gli italiani Max Gazz\u00e8, Maurizio Guarini (dei Goblin), Electro Reverse e McNamara Playground Heroes."}
{"id": "1838135", "revid": "6923", "url": "https://it.wikipedia.org/wiki?curid=1838135", "title": "Quick Look", "text": "Quick Look \u00e8 un programma incluso all'interno del sistema operativo Mac OS X Leopard.\nIl programma permette di aver una visualizzazione rapida dei file selezionati.\nIl programma \u00e8 stato presentato durante il Worldwide Developers Conference del 2007.\nDescrizione.\nIl sistema operativo mostra tramite le icone un'anteprima dei singoli file.\nIl programma estende questa funzionalit\u00e0 permettendo di visualizzare il contenuto dei file senza dover aprire i programmi che hanno creato i file.\nQuick look gestisce nativamente file dei formati: PDF, HTML, QuickTime, ASCII e RTF, Apple Keynote, Pages e Numbers, documenti ODF, Microsoft Word, Excel, e PowerPoint (incluso OOXML), immagini RAW. Il programma lavora tramite plug in e quindi \u00e8 possibile estendere i formati gesti dal programma.\nIl programma funziona nativamente con il Finder ma pu\u00f2 essere utilizzato anche per mostrare i file individuati con Spotlight o i file archiviati da Time Machine."}
{"id": "1838137", "revid": "254059", "url": "https://it.wikipedia.org/wiki?curid=1838137", "title": "Pesenti", "text": ""}
{"id": "1838142", "revid": "200568", "url": "https://it.wikipedia.org/wiki?curid=1838142", "title": "Nitrato di nitronio", "text": ""}
{"id": "1838144", "revid": "31886", "url": "https://it.wikipedia.org/wiki?curid=1838144", "title": "Specie di Lycosidae (A-E)", "text": "Di seguito sono descritte tutte le specie della famiglia di ragni Lycosidae, i cui generi cominciano dalla lettera A alla lettera E, note al 6 gennaio 2017.\nAcantholycosa.\n\"Acantholycosa\" Dahl, 1908\nAdelocosa.\n\"Adelocosa\" Gertsch, 1973\nAgalenocosa.\n\"Agalenocosa\" Mello-Leit\u00e3o, 1944\nAglaoctenus.\n\"Aglaoctenus\" Tullgren, 1905\nAlgidus.\n\"Algidus\" Simon, 1898\nAllocosa.\n\"Allocosa\" Banks, 1900\nAllotrochosina.\n\"Allotrochosina\" Roewer, 1960\nAlopecosa.\n\"Alopecosa\" \nAmblyothele.\n\"Amblyothele\" Simon, 1910\nAnomalomma.\n\"Anomalomma\" Simon, 1890\nAnomalosa.\n\"Anomalosa\" Roewer, 1960\nAnoteropsis.\n\"Anoteropsis\" L. Koch, 1878\nArctosa.\n\"Arctosa\" C. L. Koch, 1847\nArctosippa.\n\"Arctosippa\" Roewer, 1960\nArctosomma.\n\"Arctosomma\" Roewer, 1960\nArtoria.\n\"Artoria\" Thorell, 1877\nArtoriellula.\n\"Artoriellula\" Roewer, 1960\nArtoriopsis.\n\"Artoriopsis\" Framenau, 2007\nAulonia.\n\"Aulonia\" C.L. Koch, 1847\nAuloniella.\n\"Auloniella\" Roewer, 1960\nBirabenia.\n\"Birabenia\" Mello-Leit\u00e3o, 1941\nBogdocosa.\n\"Bogdocosa\" Ponomarev &amp; Belosludtsev, 2008\nBrevilabus.\n\"Brevilabus\" Strand, 1908\nBristowiella.\n\"Bristowiella\" Saaristo, 1980\nCamptocosa.\n\"Camptocosa\" Dondale, Jim\u00e9nez &amp; Nieto, 2005\nCaporiaccosa.\n\"Caporiaccosa\" Roewer, 1960\nCaspicosa.\n\"Caspicosa\" Ponomarev, 2007\nCostacosa.\n\"Costacosa\" Framenau &amp; Leung, 2013\nCrocodilosa.\n\"Crocodilosa\" Caporiacco, 1947\nCynosa.\n\"Cynosa\" Caporiacco, 1933\nDejerosa.\n\"Dejerosa\" Roewer, 1960\nDeliriosa.\n\"Deliriosa\" Kovblyuk, 2009\nDiahogna.\n\"Diahogna\" Roewer, 1960\nDiapontia.\n\"Diapontia\" Keyserling, 1876\nDingosa.\n\"Dingosa\" Roewer, 1955\nDolocosa.\n\"Dolocosa\" Roewer, 1960\nDonacosa.\n\"Donacosa\" Alderweireldt &amp; Jocqu\u00e9, 1991\nDorjulopirata.\n\"Dorjulopirata\" Buchar, 1997\nDraposa.\n\"Draposa\" Kronestedt, 2010\nEdenticosa.\n\"Edenticosa\" Roewer, 1960\nEvippa.\n\"Evippa\" Simon, 1882\nEvippomma.\n\"Evippomma\" Roewer, 1959"}
{"id": "1838146", "revid": "1305772", "url": "https://it.wikipedia.org/wiki?curid=1838146", "title": "Gali\u010d", "text": ""}
{"id": "1838147", "revid": "1573940", "url": "https://it.wikipedia.org/wiki?curid=1838147", "title": "Pursuit Force", "text": "Pursuit Force \u00e8 un videogioco del tipo simulatore di guida pubblicato nel 2005 da Sony Computer Entertainment per PlayStation Portable. Il protagonista \u00e8 un agente di polizia appartenente a una squadra speciale, denominata \"Pursuit Force\", incaricata di sconfiggere il crimine guidando vari mezzi di trasporto, saltando da un veicolo all'altro. Il gioco presenta sezioni a piedi, nelle strade e in acqua. Nel 2008 \u00e8 stato pubblicato il seguito: \"\".\nModalit\u00e0 di gioco.\nCi sono un totale di trenta missioni, sei per ogni gang, che includono l'uccisione di nemici a piedi, in barca e inseguimenti con auto e moto, oppure in elicottero utilizzando un minigun. Il giocatore pu\u00f2 saltare da un veicolo all'altro e pu\u00f2 guidarli solo dopo aver ucciso i passeggeri. Il giocatore con il progredire del gioco ottiene nuovi gradi che sbloccano contenuti, nuove missioni e diverse abilit\u00e0 che rendono il gioco pi\u00f9 facile come la salute rigenerante.\nIl gioco include anche delle gare con diversi scenari e una modalit\u00e0 prova a tempo. Queste due modalit\u00e0 sono completamente indipendenti rispetto alle missioni vere e proprie. C'\u00e8 una grande quantit\u00e0 di contenuti da sbloccare come foto e video e il loro sblocco dipende completamente dal punteggio fatto nella modalit\u00e0 Carriera.\nTrama.\nLa Pursuit Force ha l'incarico di sconfiggere le cinque gang presenti a Capital State e di eliminare i loro leader.\nCritica.\nIl gioco \u00e8 stato apprezzato dalla critica. IGN ha dato un voto di 8,4 e GameSpot 8 su 10, elogiando la grafica, le animazioni e il doppiaggio."}
{"id": "1838148", "revid": "71433", "url": "https://it.wikipedia.org/wiki?curid=1838148", "title": "Once - Una volta", "text": ""}
{"id": "1838162", "revid": "1573940", "url": "https://it.wikipedia.org/wiki?curid=1838162", "title": "Complesso di San Francesco di Paola", "text": "Il complesso di San Francesco di Paola era un complesso sacro di Napoli, ubicato in piazza San Francesco di Paola, fuori porta Capuana.\nStoria.\nLa struttura, fondata intorno al 1532, fu demolita e ricostruita novanta anni pi\u00f9 tardi con la sovvenzione della nota famiglia napoletana De Ponte, che fu anche la famiglia benefattrice della costruzione del chiostro del Salvatore.\nLa chiesa seicentesca, progettata secondo Roberto Pane da Francesco Grimaldi, presentava una pianta centrale sormontata da cinque cupole e sorgeva dove oggi si estende piazza Giovanni Leone.\nNel 1792, centosettanta anni dopo la ricostruzione barocca, la chiesa fu demolita e il convento fu soppresso. In esso fu stabilito un ospedale per i carcerati della Vicaria e, per adattarlo alla nuova funzione, fu sottoposto ad una totale ristrutturazione, che coinvolse anche il chiostro, da Pompeo Schiantarelli dal 1793 al 1795.\nNel XIX secolo il convento divenne un vero e proprio carcere e in seguito sede della pretura.\nIl palazzo conserva la veste del XVI secolo solamente nei primi due registri, mentre la sopraelevazione risale alla ristrutturazione della fine del XVIII secolo."}
{"id": "1838165", "revid": "767487", "url": "https://it.wikipedia.org/wiki?curid=1838165", "title": "Aldo Perani", "text": "Carriera.\nAppartenente ad una famiglia di calciatori, (il fratello Gino ed i nipoti Ettore e Marino giocarono anch'essi in Serie A), \u00e8 conosciuto con il nome di \"Aldo\" anche se risulta registrato all'anagrafe del comune di Parre con il nome di \"Romualdo\", cresce nella Nossese per passare all'Atalanta, con cui debutta in Prima Divisione (l'attuale Serie B).\nCon i neroazzurri disputa cinque stagioni (di cui una nella squadra riserve) realizzando una buona quantit\u00e0 di reti.\nLe sue prestazioni attirano l'attenzione del , che lo acquista e lo fa esordire in Serie A.\nLa sua carriera \u00e8 frenata da numerosi infortuni, che lo riportano all'Atalanta, dove non disputa nemmeno una partita e poi a numerose altre squadre delle serie minori in cui le sue apparizioni sono assai limitate."}
{"id": "1838167", "revid": "34760", "url": "https://it.wikipedia.org/wiki?curid=1838167", "title": "Frequenza di Nyquist", "text": ""}
{"id": "1838177", "revid": "466539", "url": "https://it.wikipedia.org/wiki?curid=1838177", "title": "A/traverso", "text": "A/traverso \u00e8 una rivista underground fondata a Bologna nel 1975. La rivista nacque per iniziativa di un collettivo omonimo sviluppatosi all'interno dell'ambiente universitario bolognese; molti dei membri del collettivo facevano parte del nucleo redazionale di Radio Alice. Il collettivo si autodefiniva \"maodadaista\".\nStoria.\nLa rivista, in formato tabloid, usc\u00ec inizialmente con la tiratura di mille copie; ebbe periodicit\u00e0 irregolare fino al numero 14 dell'estate 1981. Nel 1976 la redazione della rivista realizz\u00f2 anche un libro che esponeva il manifesto programmatico del gruppo: \"Alice \u00e8 il diavolo. Sulla strada di Majakovskij: testi per una pratica di comunicazione sovversiva\".\nIl logo della rivista fu realizzato nel 1975 da Claudio Cappi, mettendo insieme lettere strappate alle principali testate giornalistiche della sinistra dell'epoca (l'Unit\u00e0, il Manifesto, Lotta Continua, Rosso).\nSpecificit\u00e0.\nLa testata fu un'esperienza creativa, in cui i contenuti politici venivano rielaborati in un linguaggio da avanguardia artistica. Al centro degli interessi della rivista c'era una riflessione critica sull'uso dei mezzi di comunicazione e sull'elaborazione di un linguaggio rivoluzionario capace di interrompere ed invertire il flusso comunicativo tradizionale; in questo senso la rivista si discostava dai fogli di controinformazione diffusi in quel periodo. Il tentativo di elaborare una \"nuova comunicazione\" passava anche attraverso l'impostazione grafica della rivista, ottenuta con un \"cut-up\" di ritagli di giornale, vignette, slogan scritti a mano e articoli battuti a macchina e stampati in modo caotico.\nIl gruppo redazionale diede vita ad una serie di azioni urbane che si inserivano all'interno del clima culturale e politico del periodo e che rappresentavano una continuazione delle riflessioni teoriche affrontate dalla rivista: il sabotaggio dei semafori, le occupazioni di teatri e sale cinematografiche, la stampa e distribuzione di falsi biglietti del treno e dell'autobus.\nNella cultura di massa.\nAlla rivista \u00e8 dedicato il brano \"Zut/a/traverso\" di Ivan Della Mea e Daniele Sepe, pubblicato nell'album Suonarne 1 per educarne 100 del 2006."}
{"id": "1838179", "revid": "110157", "url": "https://it.wikipedia.org/wiki?curid=1838179", "title": "Chapad\u00e3o do Lageado", "text": "Chapad\u00e3o do Lageado \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Ituporanga."}
{"id": "1838180", "revid": "110157", "url": "https://it.wikipedia.org/wiki?curid=1838180", "title": "Imbuia", "text": "Imbuia \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Ituporanga."}
{"id": "1838182", "revid": "729019", "url": "https://it.wikipedia.org/wiki?curid=1838182", "title": "Motore Eco Energy", "text": "I motori Energy (da non confondersi con i motori \"Energy\" o Type E degli anni novanta) sono una famiglia di motori diesel e a scoppio prodotti a partire dal 2011 dalla joint-venture tra la Casa automobilistica francese Renault e la nipponica Nissan.\nCaratteristiche.\nSi tratta di una \"famiglia trasversale\" di motori, costituita cio\u00e8 da unit\u00e0 motrici appartenenti a famiglie diverse, ma accomunate dal fatto di essere state progettate in funzione del massimo rendimento e del massimo risparmio energetico possibile. Tutti questi motori annoverano soluzioni in grado di contenere notevolmente i consumi e le emissioni inquinanti, pur non sacrificando le prestazioni delle vetture ad esse destinati.\nA questa famiglia appartengono quattro motori:"}
{"id": "1838183", "revid": "110157", "url": "https://it.wikipedia.org/wiki?curid=1838183", "title": "Petrol\u00e2ndia (Santa Catarina)", "text": "Petrol\u00e2ndia \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Ituporanga."}
{"id": "1838186", "revid": "110157", "url": "https://it.wikipedia.org/wiki?curid=1838186", "title": "Vidal Ramos", "text": "Vidal Ramos \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Ituporanga."}
{"id": "1838190", "revid": "125063520", "url": "https://it.wikipedia.org/wiki?curid=1838190", "title": "La spada della verit\u00e0", "text": "La spada della verit\u00e0 (\"The Sword of Truth\" in originale) \u00e8 il titolo di un ciclo di romanzi sword and sorcery ideato dallo scrittore statunitense Terry Goodkind.\nTrama.\n\u00c8 un complesso ciclo fantasy ricco di personaggi con protagonista Richard Cypher, una giovane guida dei boschi che viene coinvolta da una misteriosa donna, Kahlan Amnell, nella ricerca di un grande mago di cui si sono da tempo perse le tracce, Zedd, grande amico di Richard, che successivamente si riveler\u00e0 essere suo nonno. Nel corso della serie, Richard scopre di essere l'unico mago guerriero della sua epoca e si impegna nella lotta contro nemici umani e ultraterreni che vogliono dominare o distruggere l'intera umanit\u00e0; a loro si aggiunge Cara Mason, una Mord-Sith, che ha capito di aver sbagliato nel seguire il malvagio Darken Rahl, e si guadagna la fiducia di Richard, Kahlan e Zedd, diventando loro amica e guadagnandone la fiducia. Ognuno dei primi undici libri presenta una diversa \"regola del mago\", che Richard deve imparare ad usare; pi\u00f9 che una regola sono indicazioni morale, simili ad aforismi, che fungono da codice morale e spesso si rivela indispensabile per la risoluzione dei problemi affrontati dai personaggi. L'undicesimo volume della saga, \"Scontro finale\", chiude il primo ciclo narrativo.\nElenco dei libri.\nI libri della serie, pubblicati in Italia da Fanucci Editore (che ha diviso i primi quattro libri in due parti ciascuno, per poi riproporli in seguito in una nuova edizione che li ha riuniti nel formato di pubblicazione originale), fino a \"Cuore guerriero\", e poi da Newton Compton Editori, per quanto riguarda lo spin-off \"The Nicci Chronicles\", con buona parte delle copertine dei libri in edizione originale e in parte di quelle dell'edizione italiana create dall'artista statunitense Keith Parkinson, sono:\nTematiche.\nLa saga mette la lotta tra il Bene ed il Male, con Richard e i suoi amici (in primis Kahlan, Cara e Zedd) che tentano di salvare l'umanit\u00e0 dall'aggressione di nemici terreni (in particolare Darken Rahl, la Stirpe dei Fedeli e l'Ordine Imperiale, tesi con diverse motivazioni ad annullare la libert\u00e0 di popoli e individui) e ultraterreni (tutti i soldati del Guardiano delle Tenebre, con particolare riguardo per le Sorelle dell'Oscurit\u00e0, il cui scopo finale \u00e8 di precipitare la vita stessa nell'abisso della morte). Nel corso della saga, si evidenzia inoltre il filone, parallelo al precedente, della lotta di Richard per la difesa della libera scelta e dell'individualit\u00e0 degli esseri umani. Inoltre in ogni volume \u00e8 presentata una delle regole del mago, ovvero una massima morale che quasi sempre si riveler\u00e0 utile per la risoluzione dei problemi nelle vicende narrate.\nLa saga \u00e8 una serie consigliata a un pubblico maturo, in quanto alcune sezioni degli undici libri presentano disquisizioni filosofiche a livello ben superiore a quello che pu\u00f2 interessare i lettori pi\u00f9 giovani. Inoltre, non mancano descrizioni molto crude di episodi di violenza di un mondo assimilabile al medioevo europeo. Lo stesso Goodkind ha affermato che i suoi libri sono rivolti pi\u00f9 ad un pubblico adulto che non agli adolescenti verso i quali la letteratura fantasy viene spesso indirizzata.\nGoodkind appare influenzato dalle idee della scrittrice Ayn Rand, fondatrice del movimento dell'oggettivismo. In particolare nei libri dal terzo in poi, con l'entrata in campo dell'Ordine Imperiale, Goodkind si scaglia contro gli integralismi politico-religiosi: l'Imperatore Jagang sembra una via di mezzo tra Stalin e l'ayatollah Khomeini per le sue idee di egualitarismo estremizzato, per la visione della vita terrena unicamente come mezzo per raggiungere, attraverso il sacrificio, una vita ultraterrena di beatitudine, e per una generale sfiducia nella natura umana.\nAmbientazione.\nIl mondo della Spada della Verit\u00e0 \u00e8 diviso in due parti: il Nuovo Mondo, nel quale si consuma la maggior parte degli eventi narrati, e il Vecchio Mondo. Il Nuovo Mondo \u00e8 a sua volta diviso nei Territori Occidentali, nelle Terre Centrali e nel D'Hara. I Territori Occidentali (Westland), in buona parte coperti da foreste, sono governati da un Consiglio federato. Le Terre Centrali (Midlands) sono un'eterogenea unione di regni indipendenti, sorvegliati da un ordine di maghi e dall'ordine delle Depositarie, che hanno sede ad Aydindril. Entrambe le organizzazioni sono state distrutte poco prima degli eventi del primo libro. Il D'Hara \u00e8 un bellicoso impero retto dai maghi della casata Rahl, nella parte orientale del Nuovo Mondo. Le tre regioni sono separate tra loro da dei confini magici invalicabili, eretti dal Primo Mago Zeddicus Zu'l Zorander, al termine di una sanguinosa guerra contro il D'Hara. L'innalzamento di questi confini ha lasciato i Territori Occidentali privi di magia. Sempre nel primo libro tali confini vengono infranti.\nIl Vecchio Mondo \u00e8 posto a sud-est del Nuovo Mondo ed \u00e8 da esso separato da un'altra barriera magica, composta da una serie di torri incantate, che cade nel corso del secondo libro. La barriera tra Vecchio e Nuovo Mondo risale a migliaia di anni prima degli eventi narrati nei libri, al tempo di un terribile conflitto tra le due terre. Qualche anno prima degli eventi del primo libro, i numerosi regni che si spartivano il Vecchio Mondo sono stati unificati dall'Ordine Imperiale.\nIl mondo della \"Spada della Verit\u00e0\" \u00e8 molto vario, presentando montagne elevate con ghiacciai eterni (il Rang S'hada, Bandakar), pianure ubertose (Anderith), zone paludose, deserti, grandi foreste. Gran parte delle persone vivono in una societ\u00e0 divisa in classi sociali simile a quella medievale. Anche le tecnologie sono prevalentemente pari a quelle di quell'epoca storica.\nLa magia.\nLa magia \u00e8 una componente essenziale del mondo della Spada della Verit\u00e0. Essa permea la terra stessa ed influisce sulla natura dei suoi abitanti. Molte creature sono originate direttamente dalla magia o da rituali magici.\nDi base la magia si distingue nella Magia Aggiuntiva, che \u00e8 in grado di modificare l'esistente o di creare oggetti o esseri a partire dalla materia gi\u00e0 presente, e nella Magia Detrattiva, che \u00e8 in grado di eliminare, uccidere o distruggere l'esistente. La prima \u00e8 associata alla vita, la seconda alla morte e al Guardiano del mondo sotterraneo, e come tale \u00e8 considerata oscura. All\u2019inizio della serie la Magia Aggiuntiva \u00e8 quella pi\u00f9 comune nel mondo, mentre quella Detrattiva sembra quasi scomparsa e l\u2019unico modo per praticarla parrebbe essere votarsi al servizio del Guardiano.\nVi sono poi numerose persone e creature ottenute con altra magia, spesso create artificialmente da maghi utilizzando uomini e donne pi\u00f9 o meno consenzienti, nelle quali vengono inserite propriet\u00e0 e attitudini magiche di vario tipo. Queste alle volte si perpetuano nei discendenti, originando nuove razze.\nCreature magiche.\nL'universo della \"Spada della Verit\u00e0\" \u00e8 popolato da un gran numero di creature magiche, che variano da esseri umani mutati, a veri e propri mostri, a spiriti di varia natura. Alcuni di questi esseri, come i draghi, sono tratte dalla mitologia e dal folklore. Altri, come i garg, sono stati inventati dallo stesso autore.\nOggetti magici.\nLa Spada della Verit\u00e0: \u00e8 un costrutto magico risalente a circa 3000 anni prima della nascita di Richard Rahl, cio\u00e8 all'epoca in cui venne innalzata la barriera magica tra Vecchio e Nuovo Mondo; nel Diario di Kolo si racconta che numerosi maghi sono morti nel tentativo di forgiare quest'arma, tanto da disperare della riuscita dell'impresa. Fu completata dal mago artefice Merrit con l'aiuto di Magda Searus, che poi diventer\u00e0 la prima Madre Depositaria ad opera proprio di Merrit. La Spada ha una crociera di metallo piegata verso il basso, l'elsa \u00e8 formata da fili d'argento intrecciati e sopra, scritta con dei filamenti dorati in rilievo, si legge la parola \"Verit\u00e0\"; il fodero in cui \u00e8 contenuta \u00e8 decorato da motivi floreali che ne ricoprono tutta la superficie. La Spada ha in s\u00e9 un grande potere che si trasmette al Cercatore la prima volta che impugna l'arma; si crea cos\u00ec un legame tra i due tanto che, un vero Cercatore, pu\u00f2 utilizzare il potere della Spada anche se essa \u00e8 molto distante da lui. La magia dell'arma si manifesta principalmente sotto forma di rabbia, di sete di giustizia che pervade il Cercatore ogni volta che la impugna, tuttavia la Spada sa distinguere le intenzioni di chi ha di fronte e si rifiuter\u00e0 di fare del male a chi non rappresenta una minaccia, mentre caler\u00e0 senza piet\u00e0 su criminali ed oppressori; naturalmente la Spada dipende dal punto di vista di chi la impugna, non agisce in autonomia. Uccidendo con quest'arma il Cercatore soffre anche fisicamente per ci\u00f2 che ha fatto, anche se ha agito per difendersi, inoltre la prima volta che un Cercatore usa la Spada per uccidere essa lo sottopone ad una dura prova del dolore, per saggiarne la volont\u00e0 e la resistenza. Oltre a questo l'arma \u00e8 in grado di immagazzinare, e trasmettere a chi la porta, le esperienze e le abilit\u00e0 dei suoi possessori precedenti, si dice, in questo caso, che il Cercatore \"danza con gli spiriti\", \u00e8 in grado di tagliare qualsiasi materiale (ferro ed acciaio compresi). Il potere della Spada ha due facce, si manifesta attraverso la rabbia o attraverso l'amore; se il Cercatore decide di uccidere qualcuno facendo appello all'amore che prova per quella persona la lama della Spada diventa bianca e riuscire a controllare ambedue le facce della magia \u00e8 il solo modo per evitare che un Cercatore perda la ragione ed anche la forma umana. La Spada appartiene al Cercatore finch\u00e9 questi \u00e8 in vita o finch\u00e9 non ne viene nominato un altro. Dai tempi della creazione della Spada della Verit\u00e0 essa veniva affidata dal Primo Mago alla persona adatta a ricoprire il ruolo di Cercatore, ma in seguito il Consiglio delle Terre Centrali si arrog\u00f2 tale diritto, facendo decadere la carica di Cercatore ad una mera onorificenza che veniva conferita a persone di ogni genere per farne degli alleati politici; i Cercatori erano fantocci nelle mani del Consiglio senza nessuna utilit\u00e0, cos\u00ec Zedd, dodici anni prima dell'inizio delle vicende narrate, decise di recuperare la Spada; si rec\u00f2 quindi al Pozzo di Agaden dove si trovava Samuel, l'ultimo Cercatore nominato dal Consiglio ormai ridotto ad un essere che poco aveva di umano e controllato dalla strega Shota, e, ripresa la Spada, la tenne per s\u00e9, decretando che, da allora in avanti, sarebbe tornato ad essere il Primo Mago a nominare il Cercatore. Al momento della sua nomina a Cercatore Zedd spiega a Richard che il compito di un Cercatore \u00e8 essere libero di andare dove vuole ed indagare su quello che vuole, un Cercatore pone domande ed ottiene tutte le risposte che desidera in base alle proprie abilit\u00e0 e che la sua autorit\u00e0 \u00e8 tale, nelle Terre Centrali, che deve rendere conto del proprio operato solo a s\u00e9 stesso; in altre parole una volta nominato un Cercatore pu\u00f2 agire solo per i propri scopi o per portare la giustizia, ma nessuno pu\u00f2 imporgli nulla. Il Cercatore non deve necessariamente essere un mago, ma solo una persona che ha a cuore la Verit\u00e0.\nPersonaggi principali.\nIl protagonista \u00e8 Richard Rahl, inizialmente presentato come Richard Cypher. Altri importanti personaggi:\nPronuncia dei nomi.\nLa maggior parte dei nomi propri, dei cognomi e dei luoghi sono di tipo anglosassone. Il nome pi\u00f9 singolare \u00e8 quello della protagonista femminile, Kahlan, che va pronunciato come \"KAY-lin\" (/'ke\u026al\u0259n/). Il nome potrebbe derivare dal cognome di un'amica e collaboratrice di Goodkind (Rachel Kahlandt), citata nei ringraziamenti all'inizio di \"L'assedio delle tenebre\".\nNel libro sono citate frasi e termini di una lingua immaginaria, l'Alto D'Hariano, \"High D'Haran\", al cui riguardo non si hanno elementi per quanto concerne la pronuncia."}
{"id": "1838191", "revid": "287204", "url": "https://it.wikipedia.org/wiki?curid=1838191", "title": "Etienne Gilson", "text": ""}
{"id": "1838192", "revid": "767487", "url": "https://it.wikipedia.org/wiki?curid=1838192", "title": "Renato Sanero", "text": "Carriera.\nCrebbe nella Juventus, da cui venne girato in prestito alla Lazio. Dopo la stagione con i \"biancocelesti\" torna a Torino, segnando 11 gol in 14 partite nella prima stagione, mentre la stagione successiva si ritrova ai margini della rosa, disputando soltanto quattro partite, senza reti.\nPassa quindi all'Atalanta, militandovi per cinque stagioni (tutte in Serie B) realizzando 42 reti, bottino che tutt'oggi lo colloca tra i migliori marcatori della storia atalantina.\nSi trasferisce quindi al Padova, con cui termina la carriera dopo quattro campionati\u00a0\u2013 due di Serie C ed altrettanti di Serie B."}
{"id": "1838206", "revid": "125104903", "url": "https://it.wikipedia.org/wiki?curid=1838206", "title": "Schwarzlose", "text": "La Maschinengewehr Patent Schwarzlose M.07/12 era la mitragliatrice pesante d'ordinanza dell'Imperial regio Esercito durante la prima guerra mondiale. \nFu anche impiegata, durante la seconda guerra mondiale dagli eserciti italiano, olandese, greco e ungherese.\nStoria.\nLa Schwarzlose M.07 era un'arma alimentata a nastro e raffreddata ad acqua progettata dal tedesco Andreas Wilhelm Schwarzlose. \nEra generalmente montata su un treppiede ed assomigliava alle mitragliatrici derivate dalla Maxim come la britannica Vickers e la tedesca Maxim MG 08.\nLa Schwarzlose, per\u00f2, aveva un progetto pi\u00f9 semplice che prevedeva un insolito meccanismo a massa battente con ritardo a ginocchiello che conteneva una sola molla.\nLe varianti iniziali della M.07/12 avevano una cadenza di tiro di circa 400 colpi/minuto che fu poi incrementata a 580 colpi/minuto durante la prima guerra mondiale utilizzando una molla pi\u00f9 forte.\nIl proiettile veniva lubrificato con una piccola quantit\u00e0 di olio prima di essere inserito nella camera di sparo.\nEra un'arma robusta ed affidabile ed era impiegata come arma per la fanteria.\nProduzione.\nLa Schwarzlose conobbe un moderato successo commerciale negli anni precedenti la prima guerra mondiale. \nOltre all'esercito austro-ungarico (che impiegava la versione calibro 8\u00a0mm), fu adottata dalla Grecia (calibro 6.5\u00a0mm) e dai Paesi Bassi (calibro 6.5\u00a0mm).\nEsemplari di preda bellica furono anche usati dalla Russia e dal Regno d'Italia, dove furono assegnate ai Regi corpi truppe coloniali.\nDopo la prima guerra mondiale fu impiegata dalle varie nazioni nate dalla disgregazione dell'Impero austro-ungarico.\nNel corso della seconda guerra mondiale fu impiegata anche dalla Germania.\nImpiego.\nNell'impiego terrestre la Schwarzlose era usata su treppiede ed era servita da almeno tre elementi: un capo squadra, un mitragliere (incaricato del trasporto dell'arma) e un addetto alle munizioni. Normalmente si aggiungeva anche un quarto elemento incaricato di trasportare il treppiede.\nEsisteva anche una variante spalleggiabile. In questa configurazione, l'arma era dotata di un bipiede ripiegabile incernierato vicino alla volata della canna.\nUna piastra in legno munita di un attacco al centro, era trasportata a spalla.\nIn configurazione di tiro, la piastra veniva appoggiata a terra e l'arma era incernierata sull'attacco al centro della piastra stessa.\nImpiego come arma da fortezza.\nLa Schwarzlose fu anche impiegata come arma da postazioni fisse sia terrestri sia su navi.\nDopo la prima guerra mondiale fu adottata dalla Cecoslovacchia che produsse la versione modificata \"Schwarzlose vz.07/24\" nell'arsenale Jane\u010dek. Quando la Cecoslovacchia inizio la costruzione di fortificazioni lungo il confine con la Germania (dal 1935 al 1938) le postazioni leggere Tipo 36 e 37, erano armate con Schwarzlose vz.07/24.\nImpiego aereo.\nLa Schwarzlose fu impiegata dalle Luftfahrtruppen austro-ungariche come arma da aereo, un ruolo in cui non eccelse.\nEssa era impiegata sia per il tiro in avanti sia nella postazione difensiva degli aerei, in cui era montata su un sostegno ad anello.\nPer il tiro in avanti, essa sparava attraverso l'elica (come la maggior parte dei caccia dell'epoca) con cui era sincronizzata.\nLa sincronizzazione, tuttavia, non era perfetta e questo costrinse ad adottare dei proiettili dotati di uno speciale propellente che permetteva al pilota di capire se i proiettili stavano colpendo l'elica.\nNel 1916 la camicia dell'acqua di raffreddamento fu rimossa e l'arma risultante fu designata \"Schwarzlose MG-16\" e \"MG-16A\" quando fu adottata una molla di richiamo pi\u00f9 forte (per ottenere la cadenza di tiro di 880 colpi/minuto).\nDopo la prima guerra mondiale, la Schwarzlose fu impiegata anche da Aeronautiche di paesi orientali.\nIl maggiore utilizzatore fu la Polonia che acquis\u00ec numerosi esemplari dai surplus Austro-Ungarici per impiegarli nella guerra Polacco-Bolscevica."}
{"id": "1838209", "revid": "767487", "url": "https://it.wikipedia.org/wiki?curid=1838209", "title": "S. Darko", "text": "S. Darko \u00e8 un film del 2009 diretto da Chris Fisher, sequel del film di Richard Kelly del 2001 \"Donnie Darko\".\nProtagonista della pellicola \u00e8 Samantha Darko, interpretata da Daveigh Chase, sorella minore di Donnie. Richard Kelly si \u00e8 dissociato dal progetto.\nTrama.\nSono passati sette anni dalla misteriosa morte di suo fratello Donnie: ora la diciassettenne Samantha Darko decide di lasciarsi tutto il dolore alle spalle e parte con la sua migliore amica, la ribelle Corey, verso Los Angeles, per lavorare come ballerina.\nI loro sogni vanno in fumo quando la loro auto le lascia a piedi a Conejo Springs, Utah una minuscola e sperduta localit\u00e0 in mezzo al deserto. Quella stessa notte, il 29 giugno 1995, una strana presenza femminile dice a un altro strano personaggio maschile, in cima a un mulino a vento la frase:\nSubito dopo un meteorite precipita nella cittadina, distruggendo il mulino a vento dietro al motel dove alloggiano Samantha e Corey. Samantha intanto viene risvegliata da un poliziotto su una panchina.\nDa quel momento in poi, Samantha sar\u00e0 preda di bizzarri sogni e visioni riguardanti l'imminente fine del mondo. Una violenta lite tra lei e Corey, inoltre, ingraner\u00e0 un meccanismo che metter\u00e0 a rischio il destino dell'intero universo.\nProduzione.\nPre-produzione.\nOriginariamente intitolato \"Samantha D\", il film entr\u00f2 in produzione nel 2007, da un'idea del produttore Ash R. Shah, della Silver Nitrate Entertainment. La responsabilit\u00e0 del copione ricadde sul giovane sceneggiatore Nathan Atkins, che si \u00e8 sempre dichiarato grande ammiratore di \"Donnie Darko\", talmente tanto da nutrire inizialmente seri dubbi sulla possibilit\u00e0 di realizzare un seguito al film di Richard Kelly, dal momento che la conclusione del primo film non lasciava alcuna possibilit\u00e0 a un sequel.\nAccettato comunque l'incarico, Atkins propose alla produzione due possibili alternative: spiegare il retroscena del personaggio di \"Roberta Sparrow/Nonna Morte\" oppure seguire le avventure della sorella pi\u00f9 piccola di Donnie, Samantha. Accantonata la prima ipotesi, lo sceneggiatore pass\u00f2 quattro mesi a rivedere e studiare la storia di \"Donnie Darko\" per poter riportare fedelmente gli stessi elementi narrativi nel nuovo film.\nUna volta pronta la prima stesura, alla fine del 2007, la produzione offr\u00ec al regista Chris Fisher la possibilit\u00e0 di dirigere il film. Inizialmente titubante, Fisher accett\u00f2 di dirigere il film alla sola condizione di avere nuovamente Daveigh Chase nel ruolo di Samantha.\nNel frattempo, a causa dello sciopero degli sceneggiatori, Atkins, in quanto membro della Writers Guild of America non pot\u00e9 apportare alcun cambiamento al copione originale.\nCi\u00f2 che convinse Fisher ad accettare di dirigere il film era l'idea di poter creare una versione femminile dell'universo di Donnie Darko, narrando una sorta di favola post-moderna che si contrapponesse allo stile quasi fumettistico e maschile del primo film. Inoltre, il capovolgimento dei punti di vista rispetto a Donnie Darko continuando tuttavia a rispettare fedelmente la mitologia ideata da Richard Kelly, affascinarono il regista, convincendolo a firmare.\nTerminato lo sciopero degli sceneggiatori nel febbraio del 2008, Atkins e Fisher collaborarono assieme per riscrivere il copione, apportando diversi cambiamenti alle stesure precedenti.\nMentre la produzione prendeva contatti con la Utah Film Commission per girare il film integralmente nello stato (a differenza di quanto descritto nel copione originale, che vedeva la storia avvenire in Oklahoma), Fisher definiva il cast: Daveigh Chase, anche lei inizialmente scettica, rimase affascinata dalla sceneggiatura e decise di accettare dopo una lunga conversazione con il regista; giovani promesse come Briana Evigan (reduce del successo di \"Step Up 2 - La strada per il successo\"), Ed Westwick (sulla cresta dell'onda grazie alla prima stagione di \"Gossip Girl\"), James Lafferty (interprete della fortunata serie One Tree Hill) e Jackson Rathbone (il vampiro Jasper di \"Twilight\") vennero assunti per ricoprire i ruoli principali.\nAttori veterani come Elizabeth Berkley (\"La maledizione dello scorpione di giada\" di Woody Allen), John Hawkes (star dell'acclamato \"Me and You and Everyone We Know\") e Matthew Davis (gi\u00e0 interprete di \"Tigerland\" e \"La rivincita delle bionde\") vennero invece scelti per parti minori ma incisive.\nMolte pagine web indicarono anche Alex O'Loughlin e Justin Chatwin come membri del cast: non \u00e8 chiaro se le voci fossero infondate o se i due attori fossero, a un certo punto, stati effettivamente selezionati e che poi, per ragioni mai rese note, avessero abbandonato il progetto.\nIl film venne annunciato ufficialmente con un comunicato stampa divulgato dalla Silver Nitrate Entertainment su \"Screen Daily\" il 9 maggio 2008, pochi giorni prima dell'inizio delle riprese.\nRichard Kelly, autore del primo film ma non proprietario dei diritti, dimostr\u00f2 subito il proprio disappunto, affermando di non voler avere nulla a che fare n\u00e9 con il film n\u00e9 con coloro coinvolti nella realizzazione, cast compreso.\nRiprese.\nCon un budget di 4 milioni di dollari (mezzo milione in meno rispetto al primo film), la produzione organizz\u00f2 un piano di lavorazione di 25 giorni.\nA causa del budget ridotto, vennero prese in considerazione varie alternative alla pellicola 35\u00a0mm. Con alla fotografia uno dei professionisti pi\u00f9 preparati nel campo del digitale (Marvin V. Rush), si opt\u00f2 per girare il film con la rivoluzionaria Red One Camera, da molti definita l'erede della pellicola.\nMentre due Red venivano utilizzate per le riprese principali, piccole porzioni di film (tra cui le sezioni di passaggio del cielo e l'incidente automobilistico) vennero girate con una Sony EX1, di propriet\u00e0 dello stesso Rush.\nLa lavorazione del film inizi\u00f2 il 19 maggio 2008 ad Echo, uno sperduto paesino nello Utah. La prima scena girata fu un dialogo tra l'agente O'Dell (Bret Roberts) e Corey (Briana Evigan) all'interno di una centrale di polizia.\nAd Echo vennero girate diverse sequenze: tutti gli interni ed esterni del ristorante, dell'officina del meccanico e della Chiesa di Padre John.\nLa maggior parte della lavorazione, tuttavia, avvenne nella pi\u00f9 grande Magna: oltre alla sequenza iniziale e finale (girata nei pressi dello storico \"Great Saltair\", accanto all'Highway 80 e al Gran Lago Salato), tutte le sequenze ambientate nelle vie e nei negozi dell'immaginaria Conejo Springs vennero girate l\u00ec.\nAltre piccole parti del film vennero girate a Delle e a Tooele.\nIl 12 e 13 giugno venne girata la sequenza del party in piscina: per le riprese subacquee era necessaria un'attrezzatura impermeabile adeguata. Essendo la Red One Camera una macchina ancora nuova, per il reparto di fotografia non fu affatto facile riuscire a trovare a noleggio l'attrezzatura tecnica adatta. Solo all'ultimo momento si trov\u00f2 assistenza presso la Watering Life Productions, una societ\u00e0 specializzata in riprese documentaristiche subacquee.\nLa maggior parte delle scene girate con l'attrice Zulay Henao (nel film era la ragazza gelosa di Randy) vennero tagliate in sala di montaggio esclusivamente per questioni di durata. Delle varie scene tagliate, nessuna includeva l'attore James Lafferty che fu cos\u00ec l'unico attore del cast a vedere la sua intera performance nel film.\nIl tempo molto variabile dello Utah diede diversi problemi durante la lavorazione e caus\u00f2 parecchi ritardi. Secondo quanto affermato da Fisher sul set (girato quasi completamente in esterni) si lavorava almeno 14 ore al giorno, ma il clima sul set, nonostante le ristrettezze economiche e il poco tempo a disposizione, era piacevole. Alcuni membri del cast trovarono addirittura il tempo di scrivere e incidere una canzone dedicata allo Utah, \"Utah Too Much\", poi inserita negli speciali del DVD del film.\nL'attrice Elizabeth Berkley (Trudy), con grande ammirazione e sorpresa da parte della troupe, accett\u00f2 di lavorare praticamente senza trucco per tutta la durata del film. Decise anche di lasciare che la differenza di colore dei suoi occhi (uno verde e uno castano) risaltasse, per rendere il suo personaggio ancora pi\u00f9 disturbante.\nNon mancarono comunque piccoli incidenti: una carica creata dai tecnici degli effetti speciali fu fatta esplodere troppo vicino all'attore Ed Westwick (che, per ottenere una reazione pi\u00f9 convincente, non ne venne avvisato) e gli cre\u00f2 un breve trauma al timpano; sempre Westwick, nel corso della stessa scena, si fece male alla schiena prendendo in braccio Daveigh Chase; l'attrice Elizabeth Berkley, tra il divertita e lo spaventata, fu costretta a rinchiudersi nel suo camper e chiamare la sicurezza per allontanare un fan un po' troppo invadente che voleva rubarle la biancheria intima.\nLe riprese si conclusero il 24 giugno 2008 a Los Angeles, dove venne allestito un set per gli interni della camera d'albergo di Corey e Samantha.\nColonna sonora.\nLa colonna sonora originale del film venne composta dal noto e apprezzato musicista londinese Ed Harcourt. Il compositore ha affermato di essersi basato sulla musica di Autechre, Aphex Twin, Philip Glass, Arvo P\u00e4rt e Clint Mansell per scrivere le partiture per \"S. Darko\". La critica rispose favorevolmente.\nCome accaduto in \"Donnie Darko\", anche in \"S. Darko\" la scelta delle canzoni di repertorio si concentr\u00f2 su pezzi piuttosto in voga nel periodo in cui la storia del film prende atto (in questo caso met\u00e0 degli anni novanta).\nLe canzoni inserite nella colonna sonora (al momento ancora non incisa) sono:\nSolo due canzoni, \"Battleground\" e \"Night &amp; Day\" sono di recente realizzazione: la prima \u00e8 un pezzo dello stesso Ed Harcourt mentre \"Night &amp; Day\" \u00e8 cantata dalla co-protagonista del film, Briana Evigan.\n\"Mad World\", nella versione di Gary Jules, \u00e8 tratta dalla colonna sonora originale di \"Donnie Darko\". I trailer italiani di \"S. Darko\" presentano questo pezzo, nonostante non sia incluso nel film.\nDistribuzione.\nConsiderato l'enorme successo ottenuto da \"Donnie Darko\" grazie al mercato home entertainment (oltre 10 milioni di dollari di incasso), la 20th Century Fox decise di far uscire \"S. Darko\" direttamente in DVD e in Blu-ray, almeno per quanto concerne il territorio statunitense.\nPer il lancio, la Fox organizz\u00f2 un'interessante campagna web composta da tre video virali, usciti su internet in rapida successione nell'aprile 2009: i tre video si riferivano a oggetti inspiegabilmente caduti dal cielo (cassonetti, motori di aereo, tombini, meteoriti...). Alcuni finti articoli mostrati nel terzo video vennero ripresi direttamente da una scena di \"S. Darko\".\nPresentato il 12 maggio 2009, il film incass\u00f2 quasi 3 milioni di dollari nel primo mese di distribuzione nazionale, vendendo pi\u00f9 di 140\u00a0000 copie.\nIn Italia il film \u00e8 stato proiettato in anteprima al Giffoni Film Festival il 23 luglio 2009. Il 13 agosto il film \u00e8 stato presentato in anteprima nelle principali sale italiane, per poi uscire commercialmente il 21 agosto 2009.\nForte del successo commerciale ottenuto in sala dal primo film, la Moviemax ha organizzato una grande campagna promozionale per l'uscita di \"S. Darko\": dopo il primo teaser mostrato nelle sale intorno a maggio \u00e8 stato indetto un concorso in collaborazione con Yahoo Movies! in cui gli utenti potevano votare il poster che sarebbe diventato il manifesto ufficiale per il lancio italiano. Successivamente \u00e8 stato creato, in collaborazione con MTV il sito web ufficiale e la pagina Facebook, che in poche settimane ha raggiunto oltre 6\u00a0000 fan. Un altro concorso \u00e8 nato come partnership tra Moviemax e il magazine \"Maya Fox\", con maschere del coniglio Frank e copie DVD di \"Donnie Darko\" come premi. Altre collaborazioni con Energie e la Italian Surf Expo hanno portato alla realizzazione di gadget esclusivi, tra cui capi d'abbigliamento e tavole da surf griffate.\nDistribuito in 212 copie, il film ha debuttato al secondo posto nella classifica settimanale, con un incasso di 288\u00a0000 euro (preceduto dall'altra new entry, \"Il messaggero\"). Le settimane successive non sono state particolarmente positive e il film ha chiuso la sua permanenza in sala incassando poco sopra i 700\u00a0000 euro: una cifra rispettabile per un'uscita estiva ma comunque nettamente inferiore al suo predecessore (uscito tuttavia in un periodo molto pi\u00f9 fertile come la fine di novembre).\nAccoglienza.\nCritica.\nIl film \u00e8 stato largamente contestato da pubblico e critica, la quale critic\u00f2 principalmente la storia, i personaggi monodimensionali e i dialoghi. \"The A.V. Club\" diede al film un voto insufficiente, notando come questo seguito possieda alcuni elementi semplificati e superficiali di \"Donnie Darko\" e come abbia \"fallito in maniera spettacolare nel tentativo di creare un franchise\".\nSecondo la rivista specializzata \"Fangoria\", il film era sufficientemente intrigante per incuriosire i fan del primo film, presentava degli elementi interessanti e gli attori ne uscivano a testa alta. Tuttavia non riusciva a reggere il confronto con il suo illustre predecessore.\nIl \"Los Angeles Times\" defin\u00ec \"eccessiva\" la reazione negativa dei fan pi\u00f9 accaniti del primo film, sottolineando come il film non fosse la mediocre produzione che ci si aspettava. Sempre secondo il Times, dal punto di vista visivo il regista Chris Fisher e il direttore della fotografia Marvin V. Rush avevano fatto un ottimo lavoro e il cast messo insieme da Fisher era \u201ccomposito ed interessante\u201d. Il lato negativo stava nella storia, che ricalcava un po' troppo faticosamente quella del primo film.\n\"Moviehole\" fu ancora pi\u00f9 critico, liquidandolo come film senza coraggio, dalla realizzazione frettolosa e \"bizzarramente non avventuroso\" mentre per \"Collider.com\" la storia presentava diversi spunti interessanti e riusciva a spiazzare lo spettatore con una svolta inaspettata verso la met\u00e0 del film. Allo stesso tempo, per\u00f2, le nuove interessanti idee sul viaggio nel tempo sembravano riuscite solo a met\u00e0."}
{"id": "1838213", "revid": "38120", "url": "https://it.wikipedia.org/wiki?curid=1838213", "title": "Une vie", "text": ""}
{"id": "1838216", "revid": "247222", "url": "https://it.wikipedia.org/wiki?curid=1838216", "title": "Enrico Dandolo (S 513)", "text": "L'Enrico Dandolo (S 513) \u00e8 stato un sottomarino italiano della classe Toti costruito negli anni sessanta e messo in disarmo negli anni novanta. Si trova oggi esposto presso l'Arsenale di Venezia, ed \u00e8, insieme al capoclasse a Milano e al (unit\u00e0 della successiva ) a Genova, uno dei tre sottomarini musealizzati in Italia.\nStoria.\nA seguito delle clausole armistiziali, all'Italia fu impedito di possedere sommergibili/sottomarini nel secondo dopoguerra. Decadute le clausole la Marina Militare Italiana torn\u00f2 a studiare un progetto di sommergibile, che sfoci\u00f2 nella classe Toti, impostata a Monfalcone nel 1965 presso la Italcantieri. Doveva essere una classe di battelli con caratteristiche antisottomarino (da cui la sigla NATO SSK- Submarine Submarine Killer), inseriti appieno nel clima di guerra fredda a cui parteciparono per tutta la loro vita operativa. Della classe facevano parte, il \"Toti\", il \"Bagnolini\", il \"Dandolo\" e il \"Mocenigo\".\nIl sottomarino \"Enrico Dandolo\" (SSK 513), terzo a portare questo nome e terzo sommergibile della classe Toti, fu costruito dall'Italcantieri di Monfalcone. Impostato il 10 marzo 1967, varato il 16 dicembre dello stesso anno, consegnato alla Marina Militare il 29 settembre 1968 e messo in disarmo il 30 settembre 1996.\nDal 2002 ha trovato sistemazione presso l'Arsenale di Venezia come sommergibile - museo assieme alla motozattera MZ 737 e al MAS 473, precedendo di fatto il \"Toti\" a Milano quale primo sommergibile museo in Italia anche se molto meno conosciuto perch\u00e9 \u00e8 aperto al pubblico solo su prenotazione e in determinati giorni.\nNome.\nQuesto \u00e8 il secondo sommergibile intitolato ad Enrico Dandolo e la terza unit\u00e0 della Marina Militare a portarne il nome. La prima unit\u00e0 fu una corazzata progettata da Benedetto Brin e costruita nell'Arsenale di La Spezia tra il 1873 e il 1882. Partecip\u00f2 alla guerra italo-turca e alla prima guerra mondiale per essere radiata nel 1920. In seguito ebbe il nome di \"Enrico Dandolo\" un sommergibile della classe Marcello, entrato in servizio nel 1938. Il battello partecip\u00f2 attivamente alla seconda guerra mondiale, prima nel Mediterraneo e poi nell'Atlantico dalla famosa base di Betasom. Dopo l'8 settembre fu trasferito negli USA ed impiegato per addestramento delle Marine alleate; rientrato in Italia nel dopoguerra fu radiato in osservanza delle clausole armistiziali.\nCuriosit\u00e0.\nIl simbolo non ufficiale del \"Dandolo\" \u00e8 sempre stato il coniglietto di Playboy. Non ne \u00e8 nota la motivazione, quello che \u00e8 certo \u00e8 che spesso la sagoma del coniglietto ha fatto la sua comparsa sulla vela del sottomarino.\nOperativit\u00e0.\nNel corso della sua attivit\u00e0 il \"Dandolo\" ha accumulato 24.700 ore di moto percorrendo 122.500 miglia. L'equipaggio, composto da 26 fino ad un massimo di 30 persone, si divideva in due o tre squadre di guardia a seconda della durata della \"missione\" e della categoria (specializzazione) di appartenenza. In taluni casi prestavano servizio secondo lo schema 4+4, cio\u00e8 4 ore di guardia, 4 ore di riposo in una branda \u201ccalda\u201d (alternata con un collega) in altri casi i turni rispettavano lo schema 4+8 (sempre con branda calda quindi, con due brande si dormiva in tre).\nIl caratteristico bulbo a prora (detto \"naso\") conteneva l'impianto ecogoniometrico che costituiva il \"sistema attivo\" (meglio conosciuto col nome di sonar), mentre l'impianto idrofonico che costituiva il \"sistema passivo\" era contenuto nella porzione di perimetro anteriore basso, subito sotto i tubi lanciasiluri del \"battello\" e tutto ci\u00f2, con la netta prevalenza nell'uso del sistema passivo, creava l'impianto necessario ad individuare i bersagli. Il \"Toti\" \u00e8 stato essenzialmente impiegato per addestramento e nelle esercitazioni per simulare attacchi a sommergibili sovietici o a task force del Patto di Varsavia, riscuotendo sempre lusinghieri risultati grazie alla sua silenziosit\u00e0 e manovrabilit\u00e0."}
{"id": "1838217", "revid": "1428238", "url": "https://it.wikipedia.org/wiki?curid=1838217", "title": "NGC 2403", "text": "NGC 2403 (nota anche come C 7) \u00e8 una grande galassia spirale visibile nella costellazione della Giraffa. Creduta all'inizio una delle galassie a noi pi\u00f9 vicine (appena 8000 anni luce), si scopr\u00ec in seguito la sua distanza reale, di 8 milioni di anni luce.\nOsservazione.\nSi individua in un'area povera di stelle brillanti, diversi gradi a nord-ovest del Grande Carro; si pu\u00f2 scorgere nelle notti pi\u00f9 limpide anche con un semplice binocolo 10x50, dove si presenta come una piccola macchia chiara. Un telescopio amatoriale consente di distinguere la regione del nucleo dalle aree esterne.\nCaratteristiche.\nLa galassia appartiene al Gruppo di galassie di M81, uno dei pi\u00f9 vicini al nostro Gruppo Locale, i cui membri principali si trovano nell'Orsa Maggiore. Fu la prima galassia all'esterno del Gruppo Locale in cui furono identificate delle variabili Cefeidi; la galassia \u00e8 anche conosciuta per le supernovae apparse in essa: SN 1954J, \"2002kg\" e SN 2004dj. Il suo nucleo \u00e8 ricco di regioni HII, ossia aree di idrogeno ionizzato in cui avvengono fenomeni di formazione stellare, fenomeno abbastanza raro di norma nelle regioni centrali delle galassie."}
{"id": "1838222", "revid": "1543377", "url": "https://it.wikipedia.org/wiki?curid=1838222", "title": "Mad Sonja", "text": "Mad Sonja \u00e8 una serie a fumetti creata da Greyhound Studios e pubblicata dalla Disney, con protagonista la giovane Sonja. La serie si \u00e8 interrotta col 6\u00b0 volume nel novembre 2009.\nTrama.\nL'adolescente Sonja \u00e8 vittima di alcuni misteriosi incubi ricorrenti, e per questi teme di poter essere giudicata \"strana\", o \"matta\".\nProduzione.\nIl primo volume \u00e8 stato pubblicato il 18 maggio 2008.\nIl target dichiarato \u00e8 la fascia femminile dai 12 ai 15 anni.\nParallelo al fumetto, viene creato un blog dove le ragazze possono \"partecipare, interagire e condividere pensieri ed emozioni\" con Sonja.\nVeronica Di Lisio, direttore di \"Mad Sonja\", ha giudicato il personaggio di Sonja sorprendente e straordinario.\nCitazioni.\nIl primo volume si apre con alcuni versi del brano \"Wake Me Up When September Ends\" dei Green Day dall'album \"American idiot\" (2004)."}
{"id": "1838224", "revid": "446353", "url": "https://it.wikipedia.org/wiki?curid=1838224", "title": "Desiderio sessuale", "text": ""}
{"id": "1838230", "revid": "300067", "url": "https://it.wikipedia.org/wiki?curid=1838230", "title": "Panagi\u014dt\u012bs Giannak\u012bs", "text": "Carriera.\nHa militato nella Nazionale greca e nell'Aris Basketball Club. Con la sua squadra ha vinto 7 titoli consecutivi e la sua abilit\u00e0 lo ha portato ad essere soprannominato \"il drago\".\nPalmar\u00e8s.\nGiocatore.\nIndividuale.\nInserito nel FIBA Hall of Fame nel 2021."}
{"id": "1838231", "revid": "287204", "url": "https://it.wikipedia.org/wiki?curid=1838231", "title": "Instabilit\u00e0 di Kelvin-Helmholtz", "text": "L\u2019instabilit\u00e0 di Kelvin \u2013 Helmholtz \u00e8 un tipo di instabilit\u00e0 fluidodinamica che si presenta quando i diversi strati di un fluido sono in moto relativo gli uni rispetto agli altri. Fu scoperta e studiata da Lord Kelvin e da Helmholtz, e successivamente anche da Rayleigh.\nL'esempio pi\u00f9 semplice che si pu\u00f2 concepire, in due dimensioni, \u00e8 quello di due fluidi ideali con interfaccia piana e differenza di velocit\u00e0 uniforme. Se l'interfaccia che separa le due regioni subisce una piccola perturbazione, particelle di fluido che erano a riposo (cio\u00e8 con velocit\u00e0 nulla) si vengono a trovare nella regione dove regna una velocit\u00e0 finita (e viceversa). Questo scompenso crea un'instabilit\u00e0: l'ampiezza della perturbazione diventa sempre pi\u00f9 ampia e le particelle delle due diverse regioni si mescolano tra loro, formando dei vortici e facendo perdere definitivamente la configurazione che era presente all'inizio. Una configurazione come quella appena descritta, in questo caso semplice, \u00e8 sempre instabile, per quanto piccola possa essere la perturbazione iniziale.\nL'instabilit\u00e0 di Kelvin \u2013 Helmholtz si manifesta anche lungo le interfacce dei fluidi ascendenti e discendenti nell'instabilit\u00e0 di Rayleigh-Taylor.\nSituazioni pi\u00f9 complesse e realistiche sono anch'esse soggette all'instabilit\u00e0 di Kelvin \u2013 Helmholtz, e possono essere studiate: si pu\u00f2 prendere in considerazione l'effetto della viscosit\u00e0 del fluido, di una densit\u00e0 non omogenea, della tensione superficiale, della gravit\u00e0, di un campo magnetico, ecc."}
{"id": "1838242", "revid": "121837", "url": "https://it.wikipedia.org/wiki?curid=1838242", "title": "Stella K V", "text": ""}
{"id": "1838245", "revid": "121837", "url": "https://it.wikipedia.org/wiki?curid=1838245", "title": "Stella M V", "text": ""}
{"id": "1838255", "revid": "106456", "url": "https://it.wikipedia.org/wiki?curid=1838255", "title": "Ilarione", "text": ""}
{"id": "1838261", "revid": "486946", "url": "https://it.wikipedia.org/wiki?curid=1838261", "title": "Lutsk", "text": ""}
{"id": "1838267", "revid": "647919", "url": "https://it.wikipedia.org/wiki?curid=1838267", "title": "Maria Teresa di Toscana", "text": ""}
{"id": "1838268", "revid": "1126209", "url": "https://it.wikipedia.org/wiki?curid=1838268", "title": "Rubus fruticosus", "text": "Il rovo comune (\"Rubus fruticosus\" L.) \u00e8 una pianta arbustiva caducifoglie della famiglia delle Rosacee originaria dell'Eurasia. I suoi frutti sono chiamati comunemente more.\nDescrizione.\n\u00c8 un arbusto spinoso che pu\u00f2 raggiungere i 2\u20133\u00a0m di altezza, ma pu\u00f2 esserlo altrettanto o anche di pi\u00f9 in larghezza, a causa dei nuovi lunghissimi getti che annualmente si sviluppano dalle radici.\nLe foglie sono decidue, composte da 3-5 foglioline a lamina ovata od obovata e margini seghettati e spinosi e apice acuto.I fiori sono ermafroditi, biancastri o rosati, riuniti in infiorescenze a racemo. La fioritura avviene nel mese di giugno. \u00c8 pianta mellifera da cui le api ricavano un particolare miele monoflora.\nI frutti sono composti da tante piccole drupe, di colore rosso nelle prime fasi di crescita, nero a maturazione. I frutti Iniziano la maturazione in agosto.\nDistribuzione e habitat.\nSpecie comune in Europa e in Asia, introdotta anche in Nord America; in Italia \u00e8 pianta comune nei boschi umidi, al margine delle foreste, nelle radure e nelle siepi; predilige suoli ricchi di nutrienti, debolmente acidi. Cresce fino a \u00a0m s.l.m.\nUso in cucina.\nI frutti (more), raccolti a maturazione in tarda estate, si prestano ad essere usati per fare delle ottime marmellate che, dopo la cottura, vengono passate con il filtro per togliere i semi. \u00c8 tuttavia importante sapere che la parte di zucchero non deve essere inferiore al 60%, onde evitare problematiche con il botulino (\"Clostridium botulinum\"); oppure le more vanno cotte in una padella ove si sia aggiunto il 30% di zucchero, un pizzico di vaniglia e mezzo bicchierino di rhum, cuocendo finch\u00e9 la marmellata non raggiunga una discreta densit\u00e0. La marmellata risulta ottima sopra i dolci, panna cotta e gelato.\nUsi.\nLa pianta \u00e8 utilizzata anche per delimitare propriet\u00e0 e poderi, con funzioni principalmente difensive, sia per le numerose e robuste spine che ricoprono i rami, sia per il fitto e tenace intrico che essi formano, creando una barriera pressoch\u00e9 invalicabile.\nAltre funzioni delle siepi di rovo sono nella fornitura di polline e nettare per la produzione del miele spesso monoflorale, essendo una pianta mellifera, molto bottinata dalle api."}
{"id": "1838270", "revid": "1543377", "url": "https://it.wikipedia.org/wiki?curid=1838270", "title": "Crypsirina temia", "text": "La dendrogazza codaracchetta o gazza arboricola dalla coda a racchetta nera (Crypsirina temia ()) \u00e8 un uccello passeriforme della famiglia dei corvidi.\nEtimologia.\nIl nome scientifico della specie, \"temia\", rappresenta un riferimento al genere obsoleto \"Temia\", definito da Fran\u00e7ois Levaillant e a sua volta derivante dal greco \"\u03c4\u03b1\u03b9\u03bd\u03b9\u03b1\" (\"tainia\", \"fiocco\"), in riferimento alla forma della coda.\nDescrizione.\nDimensioni.\nMisura 31-33 cm di lunghezza, per 114-145 g di peso.\nAspetto.\nSi tratta di uccelli dall'aspetto robusto ma slanciato, muniti di testa arrotondata con grosso becco robusto e lievemente arcuato verso il basso, ali appuntite e digitate, forti zampe e lunga coda (all'incirca quanto il corpo) dalla caratteristica estremit\u00e0 allargata a forma di mezzaluna.\nIl piumaggio \u00e8 di colore nero sericeo attorno alla base del becco, nell'area fra il becco e l'occhio, attorno a quest'ultimo e sulla fronte: il resto del corpo \u00e8 di color verde oliva con sfumature di colore grigio metallizzato, mentre la coda \u00e8 bruno-nerastra superiormente (e dello stesso colore sono le remiganti) e di colore bruno metallico con sfumature arancio-rossicce inferiormente. Caratteristica di questi uccelli \u00e8 l'effetto metallico e lucido della livrea, che vista in penombra appare completamente nera.\nIl becco e le zampe sono di colore nero, mentre i grandi occhi sono di colore azzurro turchese.\nBiologia.\nSi tratta di uccelli dalle abitudini diurne, che abitano la canopia, fra i rami della quale si muovono agilmente in coppie o in gruppetti, utilizzando le lunghe code per bilancarsi, e scendendo al suolo solo sporadicamente per la toeletta.\nLa voce della dendrogazza codaracchetta \u00e8 acuta e nasale, e comprende una serie di richiami che vanno da aspri gracchi a versi miagolanti e lamentosi.\nAlimentazione.\nSi tratta di uccelli onnivori, la cui dieta si compone in maggioranza di grossi insetti e di altri invertebrati, ma comprende anche bacche, frutta ed altro materiale di origine vegetale.\nRiproduzione.\nSi tratta di uccelli monogami, che nidificano fra aprile ed agosto.\nIl nido, a forma di coppa, viene edificato tra i bamb\u00f9 o tra gli arbusti, prediligendo quelli spinosi circondati da aree erbose aperte: al suo interno vengono deposte 2-4 uova, che la femmina cova per una quindicina di giorni, mentre il maschio nel frattempo rimane di guardia nei pressi del nido e si occupa di nutrire la compagna.\nI \"pulli\" vengono imbeccati e accuditi da ambedue i genitori: ciechi e quasi completamente implumi alla nascita, essi s'involano a circa tre settimane di vita, per poi affrancarsi dai genitori a circa due mesi dalla schiusa ed in seguito disperdersi.\nDistribuzione e habitat.\nLa dendrogazza codaracchetta popola il Sud-est asiatico, in particolare la specie \u00e8 diffusa dalla Birmania orientale al Tonchino attraverso Thailandia, sud dello Yunnan e Laos, a sud fino all'istmo di Kra attraverso Annam, Cocincina e Cambogia (pur mancando dalla porzione settentrionale di quest'ultima, oltre che dall'adiacente nord-est della Thailandia): una popolazione disgiunta abita anche Giava e Bali. In passato questi uccelli popolavano tutto il Tenasserim e la Thailandia meridionale, spingendosi fino al Kedah e verosimilmente alla penisola malese, tuttavia attualmente la specie sembra non essere pi\u00f9 presente in queste zone.\nL\"'habitat\" di questi uccelli \u00e8 rappresentato dalla foresta pluviale aperta con presenza di radure erbose ed aree meno fittamente alberate (campi di taglio, villaggi, piantagioni) fino a 1000 m di quota."}
{"id": "1838271", "revid": "75421", "url": "https://it.wikipedia.org/wiki?curid=1838271", "title": "Fugazzi", "text": ""}
{"id": "1838273", "revid": "104485", "url": "https://it.wikipedia.org/wiki?curid=1838273", "title": "Marc Jacobs", "text": "\u00c8 il capo designer del suo marchio di moda, \"Marc Jacobs\",e, precedentemente,\u00e8 stato a capo della linea Marc by Marc Jacobs,che \u00e8 stata prodotta per circa 15 anni,ed interrotta dopo la collezione autunno-inverno 2015. \u00c8 stato il direttore creativo della casa di moda francese Louis Vuitton dal 1997 al 2014.\nBiografia.\nMarc Jacobs \u00e8 nato a New York, da una famiglia ebrea. Quando aveva sette anni, suo padre, un agente della William Morris Agency, mor\u00ec. Da adolescente and\u00f2 a vivere con sua nonna paterna nell'Upper West Side, in un appartamento nel Majestic a Central Park West. Ha frequentato la High School of Art and Design e si \u00e8 diplomato nel 1981. Da l\u00ec, Jacobs entr\u00f2 nella Parsons School of Design di New York. Alla Parsons, Jacobs ha vinto il Perry Ellis Thimble Gold Award nel 1984, e nello stesso anno gli \u00e8 stato anche assegnato il Chester Weinberg Thimble Gold Award e Design Student of the Year Award.\nCarriera.\nMentre era ancora alla Parsons, Jacobs ha progettato e venduto la sua prima linea di maglieria. Progetta la sua prima collezione per Reuben Thomas. In questo periodo, Jacobs forma il suo partenariato con Robert Duffy nella Jacobs Duffy Inc., che continua ancora ai giorni nostri. Nel 1986, sostenuto da Onward Kashiyama, Jacobs disegn\u00f2 la sua prima collezione alla quale diede il suo nome. Nel 1987, Jacobs ha ricevuto il Perry Ellis Award per il Nuovo Talento di Moda dal Consiglio di Fashion Designers of America (CFDA).\nMarc Jacobs, Robert Duffy e Perry Ellis si sono uniti in societ\u00e0 nel 1989. Robert come presidente e Marc come vice presidente del design per creare le collezioni donna.\nJacobs \u00e8 stato il direttore artistico per Louis Vuitton dal 1997 al 2013. Jacobs ha guidato Vuitton in collaborazioni di rilievo con Stephen Sprouse, Takashi Murakami e il primo pr\u00eat-\u00e0-porter con la Louis Vuitton imprimateur. Le sue linee di abbigliamento, Marc Jacobs, e la meno costosa linea Marc by Marc Jacobs creata nel 2000, sono estremamente popolari. Il museo Les Arts D\u00e9coratif di Parigi gli dedica una lunga mostra celebrativa da marzo a settembre 2012.\nIl 2 ottobre 2013, subito dopo la sfilata, viene ufficializzata la fine del rapporto tra Marc Jacobs e Louis Vuitton .\nIl 26 febbraio 2014, \u00e8 stato annunciato che l'attrice Jessica Lange sarebbe stata il nuovo volto di \"Marc Jacobs Beauty\". Inoltre, \u00e8 stato annunciato che Lange sarebbe stata protagonista della campagna estate-autunno del marchio fotografata da David Sims e avrebbe anche recitato in un cortometraggio della campagna diretto da Jacobs . In precedenza, Jacobs aveva vestito e intervistato il numero del quinto anniversario di Lange for \"Love Magazine\" e le aveva fornito una versione parlata di Happy Days Are Here Again come colonna sonora per il suo spettacolo Autunno-Inverno 2014. \nPer la prima volta Marc Jacobs ha deciso di fare affidamento sui social media per lanciare modelli per la campagna autunno-inverno 2014 e con il suo successo lo ha fatto di nuovo per la primavera-estate 2015 con il fotografo David Sims, con modelli tra cui Aaron Whitty, Abigail Lipp , Amy Woodman, Ana Viktoria e Dylan Stevens.\nNel febbraio 2018, LVMH ha confermato che il cofondatore di Baja East John Targon si sarebbe unito a Marc Jacobs come direttore creativo. \nIl 26 agosto 2019, Jacobs ha ricevuto il primo \"Fashion Trailblazer Award\" di MTV ai Video Music Awards, in collaborazione con il Council of Fashion Designers of America .\nVita privata.\nNel 2010 \u00e8 stato sposato e poi separato con l'ex modello e pubblicitario Lorenzo Martone; la coppia aveva celebrato le nozze a Provincetown, paesino del Massachusetts.\nIl 6 aprile 2019 si \u00e8 sposato con il modello Charly Defrancesco."}
{"id": "1838279", "revid": "287204", "url": "https://it.wikipedia.org/wiki?curid=1838279", "title": "Lucardesi", "text": "I Lucardesi furono una nobile famiglia dell'aristocrazia fiorentina.\nStoria.\nErano originari del castello di Lucardo, nel comune di Montespertoli, e vantavano antichissime origini. Secondo Cosimo della Rena il loro capostipite fu Teodorico da Lucardo che nel 1070 era signore dell'omonimo castello. Appartenevano alla fazione guelfa e dopo la Battaglia di Montaperti abbandonarono Firenze. In seguito rientrarono in citt\u00e0 e risultavano iscritti nel sesto di San Piero Scheraggio. Nel 1292 vennero dichiarati \"grandi\" e come tali furono esclusi dalle magistrature di Firenze dove sembra che abitassero gi\u00e0 nel periodo della prima cerchia muraria medievale (X secolo).\nFurono patroni delle chiese di Santa Cristina e San Piero a Salivolpe, nei cui pressi Ricoverino Lucardesi e i suoi figli ebbero distrutta una torre e due palazzi dai Ghibellini a seguito della Battaglia di Montaperti. Nel 1298 Giovanni Lucardesi fu pievano della chiesa di San Pancrazio.\nMa il personaggio pi\u00f9 importante nella storia di questa famiglia fu Francesco Giovanni Paolsanti che fu il segretario di Ferdinando I, Cosimo II e Ferdinando II. Veniva soprannominato \"L'Indiano\" perch\u00e9 si era recato per due volte in India per conto della Famiglia Medici.\nCome ringraziamento per i servigi resi il granduca Ferdinando II gli don\u00f2 il Palazzo del Cassero a San Casciano in Val di Pesa, che da lui fu restaurato. Nel 1638 riedific\u00f2 il Monastero delle Benedettine di San Casciano. Durante la sua vita costru\u00ec il Palazzo Lucardesi che era posto nel centro storico di San Casciano, palazzo andato distrutto durante la seconda guerra mondiale.\nDalla famiglia Medici ricevettero anche una specie di investitura feudale (non assoluta n\u00e9 tantomeno indipendente) sul castello avito di Lucardo. Tale investitura venne abolita dal granduca Pietro Leopoldo in virt\u00f9 delle sue leggi liberali.\nGli ultimi quattro esponenti viventi della famiglia sono Paolo, sua sorella Donata, e i figli di Paolo, Giovanni e Ilaria."}
{"id": "1838281", "revid": "2128848", "url": "https://it.wikipedia.org/wiki?curid=1838281", "title": "Monte Scuro", "text": "Il Monte Scuro (1.633\u00a0m\u00a0s.l.m.) \u00e8 una montagna della Sila, situata nei pressi di Camigliatello Silano.\nDescrizione.\nDal valico, si pu\u00f2 imboccare la ex Strada statale 107, che conduce fino agli abitati di Spezzano della Sila e di Celico. Su quest'ultima strada, si corre ogni anno, la gara automobilistica Coppa Sila, valevole per il Campionato italiano velocit\u00e0 di montagna. La cima di Monte Scuro (m 1633) ricade nel territorio di San Pietro in Guarano, mentre l'omonimo valico (m 1618), situato poco pi\u00f9 a Sud, fa parte di Celico. \nUna strada panoramica di montagna di 13 km chiamata \"Strada delle Vette\" collega il valico di Monte Scuro alla cima di monte Botte Donato, passando vicino alle vette di Serra Stella e del Monte Curcio. Scendendo poi da Botte Donato, si giunge a Lorica. La \"Strada delle Vette\", durante la stagione invernale, viene chiusa al traffico e si trasforma, in tutta la sua lunghezza, in pista da sci di fondo.\nOltrepassato il valico, inoltrandosi nella \"Strada delle Vette\", \u00e8 posta una stazione meteorologica dell'Aeronautica Militare e un impianto di trasmissione radio-televisiva di Rai Way. In prossimit\u00e0 della cima, sull'omonimo valico (1618 m s.l.m.) sono collocati un ceppo commemorativo intitolato a Nicola Misasi, insigne letterato e cantore incomparabile della Sila, ed un crocifisso di metallo, quale testimonianza del silenzio e delle profonde notti silane."}
{"id": "1838283", "revid": "93556", "url": "https://it.wikipedia.org/wiki?curid=1838283", "title": "Lazzaro Mocenigo (S 514)", "text": "Il Lazzaro Mocenigo (S 514) era un sottomarino italiano costruito negli anni sessanta e messo in disarmo negli anni novanta.\nStoria.\nA seguito delle clausole armistiziali, all'Italia fu impedito di possedere sommergibili/sottomarini nel secondo dopoguerra. Decadute le clausole la Marina Militare Italiana torno a studiare un progetto di sommergibile, che sfoci\u00f2 nella classe Toti, impostata a Monfalcone nel 1965 presso la Italcantieri. Doveva essere una classe di un battelli con caratteristiche antisottomarino (da cui la sigla NATO SSK- Submarine Submarine Killer), inseriti appieno nel clima di guerra fredda a cui parteciparono per tutta la loro vita operativa. Della classe facevano il \"Toti\", il \"Bagnolini\", il \"Dandolo\" e il \"Mocenigo\".\nIl sottomarino Lazzaro Mocenigo matricola (SSK 514), terzo a portare questo nome e ultimo sommergibile della classe Toti, fu costruito dall'Italcantieri di Monfalcone. Impostato il 12 giugno 1967, varato il 20 aprile 1968, consegnato alla Marina Militare il 28 giugno 1968 posto in disarmo il 15 ottobre 1993.\nNome.\nQuesto \u00e8 il terzo sommergibile intitolato all'ammiraglio Lazzaro Mocenigo (1624\u20131657), eroe della Repubblica di Venezia nella guerra contro i Turchi che infiamm\u00f2 il Mediterraneo nel XVII secolo.\nLa prima unit\u00e0 fu un sommergibile della impostato nel 1916 presso il Regio Arsenale della Spezia e consegnato nel 1919 alla Regia Marina. \u00c8 stato un sommergibile tipo Laurenti di 1244 t in immersione armato di 2 cannoni e 6 tubi lanciasiluri, sar\u00e0 radiato nel 1937 dopo una intensa attivit\u00e0 addestrativa.\nIl secondo battello a portare questo nome apparteneva alla , impostato al cantiere C.R.D.A. di Monfalcone nel 1937, varato lo stesso anno e consegnato nel 1938. Fu in generale una ottima classe di sommergibili da 1300 t in immersione, che ottenne lusinghieri successi in Atlantico durante il secondo conflitto mondiale. Il Mocenigo (2\u00ba), in particolare, attraverser\u00e0 indenne Gibilterra nel novembre 1940 diretto a Betasom, dalla quale effettuer\u00e0 altre 4 missioni affondando diversi mercantili. Rientrato in Mediterraneo nell'agosto 1941 parteciper\u00e0 a diverse missione offensive e di trasporto materiali. Sar\u00e0 affondato da un attacco aereo nel porto di Cagliari il 13 maggio 1943.\nCuriosit\u00e0.\nIn effetti, pur riferendosi allo stesso eroe, il sommergibile della seconda guerra mondiale porta un nome diverso dal primo e dall'ultimo. Il Mocenigo della 2\u00aa Guerra Mondiale portava, quale nome completo, il semplice cognome della famiglia veneziana, a differenza degli altri che portavano il nome completo di Lazzaro Mocenigo.\nSulla parte anteriore della vela del Mocenigo campeggiava un ferro di cavallo dipinto di rosso, simbolo di fortuna per il battello.\nLa Citt\u00e0 di Augusta (SR) storica sede del sommergibile Mocenigo gli ha intitolato una via della Citt\u00e0 in prossimit\u00e0 della sede del Comando Militare autonomo in Sicilia (Marisicilia).\nOperativit\u00e0.\nNel corso della sua attivit\u00e0 il Mocenigo ha accumulato 22.000 ore di moto percorrendo 119.000 miglia. L'equipaggio, composto da 26 fino ad un massimo di 30 persone, si divideva in due o tre squadre di guardia a seconda della durata della \"missione\" e della categoria (specializzazione) di appartenenza. In taluni casi prestavano servizio secondo lo schema 4+4, cio\u00e8 4 ore di guardia, 4 ore di riposo in una branda \u201ccalda\u201d (alternata con un collega) in altri casi i turni rispettavano lo schema 4+8 (sempre con branda calda quindi, con due brande si dormiva in tre).\nIl caratteristico bulbo a prora (detto \"naso\") conteneva l'impianto ecogoniometrico che costituiva il \"sistema attivo\" (meglio conosciuto col nome di sonar), mentre l'impianto idrofonico che costituiva il \"sistema passivo\") era contenuto nella porzione di perimetro anteriore basso, subito sotto i tubi lanciasiluri del \"battello\" e tutto ci\u00f2, con la netta prevalenza nell'uso del sistema passivo, creava l'impianto necessario ad individuare i bersagli. La classe Toti \u00e8 stata essenzialmente impiegata per addestramento e nelle esercitazioni per simulare attacchi a sommergibili sovietici o a task force del Patto di Varsavia, riscuotendo sempre lusinghieri risultati grazie alla sua silenziosit\u00e0 e manovrabilit\u00e0.\nAl momento il sommergibile Mocenigo \u00e8 ormeggiato ad Augusta, in attesa di essere trasformato in sommergibile museo."}
{"id": "1838284", "revid": "121545081", "url": "https://it.wikipedia.org/wiki?curid=1838284", "title": "Giuseppe Campolieti", "text": "Biografia.\nGiuseppe Campolieti nacque a Rotello, piccolo paese in provincia di Campobasso. Conclusi gli studi medi, si dedic\u00f2 molto giovane all'attivit\u00e0 giornalistica, scrivendo pezzi per testate importanti anche a livello nazionale. La carriera di giornalista lo port\u00f2 a risiedere in numerose citt\u00e0 italiane, come Napoli e Venezia, ed anche all'estero. \nSempre per motivi legati al lavoro, ebbe l'occasione di viaggiare in molti paesi esteri tra cui Russia, Stati Uniti, Giappone, Hong Kong, Egitto, Marocco.\nA spingerlo ad intraprendere la carriera di narratore \u00e8 stato Piero Chiara, affermato scrittore e amico di Campolieti: da questo momento iniziarono i suoi numerosi convegni a carattere storico (come quelli tenuti a Firenze) e le sue collaborazioni con la RAI.\nTra le opere di Campolieti la sua celebrit\u00e0 la si deve all'attivit\u00e0 di scrittore di biografie. \nTra le sue maggiori, quella sul re di Napoli Ferdinando II delle Due Sicilie, noto con il soprannome di Re Bomba\n, che fu una delle figure pi\u00f9 emblematiche del suo tempo. \nL'opera \"Il re Lazzarone\", in cui ricostruisce la vita di corte napoletana di Ferdinando IV (1751-1825), figlio di Carlo III di Borbone e di Maria Amalia di Sassonia, Ferdinando IV viene incoronato re di Napoli a soli otto anni, nel 1759, succedendo al padre divenuto re di Spagna. Un sovrano adorato dai suoi sudditi, denigrato dalla critica antiborbonica, interessata ad accentuarne le leggerezze piuttosto che le virt\u00f9.\nL'opera e quella sul doge veneziano Marino Faliero, \"Marin Faliero\", (1274-1335) sul chiacchierato doge veneziano a cui venne posta l\u2019accusa di aver congiurato con altri contro lo Stato veneziano, di aver tradito la Promissione solennemente giurata \"sull\u2019Evangelio bona fine sine fraude\", di aver tentato il massacro di tutta la nobilt\u00e0 cittadina.\nMentre nella sua opera \"Sogno mediterraneo. Vita e imprese di Ruggero II il normanno\" viene rappresentato il ritratto di questa figura nella sua abilit\u00e0 politica ed efficienza burocratica, tra lo splendore dell'arte e della prosperit\u00e0 economica, La sua ascesa al potere e i suoi successi in battaglia sino ai vertici del suo regnare a Palermo."}
{"id": "1838285", "revid": "93556", "url": "https://it.wikipedia.org/wiki?curid=1838285", "title": "Club Deportivo Cuenca", "text": "Il Club Deportivo Cuenca \u00e8 una delle maggiori societ\u00e0 calcistiche dell'Ecuador. Ha sede nella citt\u00e0 di Cuenca e milita nella massima serie del campionato di calcio ecuadoriano.\nLa societ\u00e0 venne fondata nel 1971 per opera di Alejandro Serrano Aguilar, al tempo sindaco della citt\u00e0, e di Polibio V\u00e1zquez e Alfredo Roca. Le istituzioni cittadine sostennero fortemente la fondazione, che inizialmente avvenne con il nome di \"Franela Roja\" (Bandana rossa).\nNel 2004 ha vinto il suo unico titolo nazionale; ha inoltre raggiunto altre cinque volte la finale, senza successo (1975, 1976, 2005, 2007, 2009)."}
{"id": "1838287", "revid": "767487", "url": "https://it.wikipedia.org/wiki?curid=1838287", "title": "Us3", "text": "Gli Us3 sono un gruppo musicale jazz rap britannico, fondato a Londra nel 1991.\nIl loro pezzo pi\u00f9 noto \u00e8 \"Cantaloop (Flip Fantasia)\" pesantemente derivato da '\"Cantaloupe Island\"' di Herbie Hancock."}
{"id": "1838288", "revid": "104458", "url": "https://it.wikipedia.org/wiki?curid=1838288", "title": "Tom Stiansen", "text": "Biografia.\nCarriera sciistica.\nNato a Borgen di Asker e figlio di Svein-Erik, pattinatore di velocit\u00e0 di alto livello, inizialmente era specialista delle prove veloci ma in seguito si dedic\u00f2 prevalentemente a quelle tecniche e, in particolare, allo slalom speciale.\nStagioni 1992-1996.\nOttenne il primo risultato di rilievo in Coppa del Mondo il 12 gennaio 1992 nel supergigante di Garmisch-Partenkirchen, conquistando l'8\u00ba posto. Un mese pi\u00f9 tardi partecip\u00f2 ai XVI Giochi olimpici invernali di , piazzandosi 32\u00ba nella discesa libera, 8\u00ba nel supergigante e non concludendo la combinata.\nIl 16 gennaio 1996 arriv\u00f2 per la prima volta sul podio in Coppa del Mondo, giungendo terzo nello slalom gigante di Adelboden sulla Chuenisb\u00e4rgli. Quello stesso anno partecip\u00f2 alla prima delle sue quattro edizioni dei Campionati mondiali, Sierra Nevada 1996, classificandosi 13\u00ba nello slalom speciale e non completando lo slalom gigante.\nStagioni 1997-2005.\nNella stagione 1996-1997 Stiansen raggiunse l'apice della carriera agonistica. In Coppa del Mondo il 1\u00ba dicembre vinse la sua unica gara, lo slalom speciale di Breckenridge, mentre ai Mondiali di Sestriere raccolse il suo successo pi\u00f9 significativo aggiudicandosi la prova di slalom speciale davanti a S\u00e9bastien Amiez e al grande favorito Alberto Tomba, vincendo la medaglia d'oro. Non complet\u00f2 invece lo slalom gigante.\nL'anno dopo partecip\u00f2 ai XVIII Giochi olimpici invernali di , piazzandosi 17\u00ba nello slalom gigante e 4\u00ba nello slalom speciale. Ai successivi Mondiali di Vail/Beaver Creek 1999 fu 14\u00ba nello slalom gigante e non termin\u00f2 lo slalom speciale, mentre nelle sue ultime apparizioni olimpiche e iridate, e Sankt Moritz 2003, gareggi\u00f2 soltanto nello slalom speciale, classificandosi rispettivamente al 12\u00ba e all'8\u00ba posto. Il 29 febbraio 2004 sulla Podkoren di Kranjska Gora colse il suo ultimo podio in Coppa del Mondo, 2\u00ba in slalom speciale, e disput\u00f2 la sua ultima gara in carriera il 27 febbraio 2005 nella medesima localit\u00e0, senza concludere lo slalom speciale di Coppa del Mondo in programma.\nCarriera televisiva.\nDal 2006 \u00e8 il conduttore del reality show \"71\u00b0 nord\", in onda sulla rete televisiva norvegese TVNorge; ha partecipato anche a diversi altri programmi televisivi norvegesi.\nAltre attivit\u00e0.\nAccanto all'attivit\u00e0 televisiva pratica intensamente il golf.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "1838292", "revid": "93556", "url": "https://it.wikipedia.org/wiki?curid=1838292", "title": "Attilio Bagnolini (S 505)", "text": "L'Attilio Bagnolini (S 505) era un sottomarino italiano costruito negli anni sessanta e messo in disarmo negli anni novanta.\nStoria.\nA seguito delle clausole armistiziali, all'Italia fu impedito di possedere sommergibili/sottomarini nel secondo dopoguerra. Decadute le clausole la Marina Militare Italiana torn\u00f2 a studiare un progetto di sommergibile, che sfoci\u00f2 nella classe Toti, impostata a Monfalcone nel 1965 presso la Italcantieri. Doveva essere una classe di un battelli con caratteristiche antisottomarino (sigla statunitense SSK - \"Submarine Hunter/Killer\"), inseriti appieno nel clima di guerra fredda a cui parteciparono per tutta la loro vita operativa. Della classe facevano parte il \"Toti\", il \"Bagnolini\", il \"Dandolo\" e il \"Mocenigo\".\nIl sottomarino \"Attilio Bagnolini\", matricola 505, secondo a portare questo nome e secondo sommergibile della classe \"Toti\", fu costruito dall'Italcantieri di Monfalcone. Impostato l'11 aprile 1965, varato il 26 agosto 1967, consegnato alla Marina Militare il 16 giugno 1968 posto in disarmo il 5 luglio 1991.\nNome.\nQuesto \u00e8 il secondo sommergibile intitolato all'alpino Medaglia d'Oro al Valor Militare Attilio Bagnolini caduto in Africa Orientale nel 1936.\nLa prima unit\u00e0 fu un sommergibile della classe Liuzzi battezzato \"Alpino Bagnolini\", impostato nel 1938 nei cantieri Tosi di Taranto e consegnato l'anno successivo alla Regia Marina. Il primo affondamento di un'unit\u00e0 nemica fu opera di questo battello, che silur\u00f2 l'incrociatore britannico HMS \"Calypso\" dopo due soli giorni di guerra. L\"Alpino Bagnolini\" oper\u00f2 successivamente dalla famosa base atlantica di Betasom effettuando diverse missioni. Nel 1943, ormai usurato dall'intensa attivit\u00e0, fu trasformato in sommergibile da trasporto pronto per essere inviato in estremo oriente quando, a causa dell'armistizio, fu internato dai tedeschi. Ridenominato U-IT 22, part\u00ec nel 1944 per le basi giapponesi ma fu affondato al largo del Sudafrica. Dell'equipaggio misto italo-tedesco non ci furono superstiti.\nPur riferendosi allo stesso eroe, il sommergibile della classe Toti portava invece il nome \"Attilio Bagnolini\".\nIl \"Bagnolini\" aveva quale distintivo ottico il 505, nonostante il capo classe \"Enrico Toti\" avesse il 506. Questo sembra sia dovuto ai ritardi di lavorazione sul primo della serie (il \"Toti\"), le cui difficolt\u00e0 vennero poi ovviate sul secondo (il \"Bagnolini\") consentendogli di entrare prima in servizio.\nOperativit\u00e0.\nNel corso della sua attivit\u00e0 il \"Bagnolini\" ha accumulato 21\u00a0000 ore di moto percorrendo 115\u00a0000 miglia. L'equipaggio, composto da 26 fino ad un massimo di 30 persone, si divideva in due o tre squadre di guardia a seconda della durata della missione e della categoria (specializzazione) di appartenenza. In taluni casi prestavano servizio secondo lo schema 4+4, cio\u00e8 4 ore di guardia, 4 ore di riposo in una branda \u201ccalda\u201d (alternata con un collega) in altri casi i turni rispettavano lo schema 4+8 (sempre con branda calda quindi, con due brande si dormiva in tre).\nIl caratteristico bulbo a prora (detto \"naso\") conteneva l'impianto ecogoniometrico che costituiva il sistema attivo (meglio conosciuto col nome di sonar), mentre l'impianto idrofonico che costituiva il sistema passivo era contenuto nella porzione di perimetro anteriore basso, subito sotto i tubi lanciasiluri del battello e tutto ci\u00f2, con la netta prevalenza nell'uso del sistema passivo, creava l'impianto necessario ad individuare i bersagli.\nLa classe \"Toti\" \u00e8 stata essenzialmente impiegata per addestramento e nelle esercitazioni per simulare attacchi a sommergibili sovietici o a gruppi navali del Patto di Varsavia, riscuotendo sempre lusinghieri risultati grazie alla sua silenziosit\u00e0 e manovrabilit\u00e0.\nPosto in disarmo nel 1991 e ormeggiato alla banchina di Punta Cugno della base di Augusta, il \"Bagnolini\" ha lasciato la Sicilia il 20 agosto 2021dimorato assieme alla \"MOC 1201\" (Moto Officina Costiera A 5331), la nave cisterna porta acqua \"Brenta\" (A 5358), al rimorchiatore \"Atlante\" (A 5317) a bordo della nave semisommergibile \"Yacht Express\", della compagnia Dyt Yacht Transport (parte del gruppo Spliethoff) diretta ad Aliaga, in Turchia, dove sono giunte per la demolizione il 22 agosto successivo."}
{"id": "1838293", "revid": "110157", "url": "https://it.wikipedia.org/wiki?curid=1838293", "title": "Monte Botte Donato", "text": "Il monte Botte Donato (1.928 m s.l.m.) \u00e8 la cima pi\u00f9 elevata dell'altopiano della Sila, situato nella \"Sila Grande\", nel comune di Casali del Manco, a met\u00e0 strada tra il lago Arvo e il lago Cecita.\nDurante il periodo invernale, con la presenza di impianti di risalita e delle quattro piste da sci che costituiscono il complesso del \"Cavaliere di Lorica\", il luogo diventa richiamo di turisti, provenienti da tutta Italia, ma anche dall'Europa. Dalla cima, in particolare, si pu\u00f2 osservare l'Etna e l'Aspromonte a sud ed il Pollino a nord. \u00c8 collegato al valico di Monte Scuro, che \u00e8 posto nel comune di Celico, attraversando la \"Strada delle Vette\", dopo un percorso di 13 km."}
{"id": "1838304", "revid": "76963", "url": "https://it.wikipedia.org/wiki?curid=1838304", "title": "Reginald VelJohnson", "text": "Biografia.\nNato nel quartiere newyorkese del Queens, \u00e8 figlio di Eve, un'infermiera, e Dan Johnson, un assistente ospedaliero. Suo padre abbandon\u00f2 la famiglia quando VelJohnson aveva 13 anni, e sua madre di conseguenza si rispos\u00f2 con John Reilly.. Alle scuole superiori \u00e8 stato compagno di classe di George Tenet e Ron Jeremy.. In seguito frequent\u00f2 la New York University.\nVelJohnson \u00e8 stato spesso scambiato per l'attore James Avery e viceversa, al punto che l'equivoco fu evidenziato sia in \"Otto sotto un tetto\" (in cui era protagonista VelJohnson), sia in \"Willy, il principe di Bel-Air\" (dove recitava Avery).\nCarriera.\nVelJohnson \u00e8 diventato famoso per aver interpretato il ruolo del poliziotto nei film ed in televisione, in particolare i ruoli di Carl Winslow nella sitcom \"Otto sotto un tetto\" e del sergente del Los Angeles Police Department Al Powell nei film \"Trappola di cristallo\" (1988) e \"58 minuti per morire - Die Harder\" (1990). Tuttavia ha impersonato altri ruoli di uomo in divisa: in \"Ghostbusters\" (1984) \u00e8 stato una guardia carceraria, in \"Il mio nome \u00e8 Remo Williams\" (1985) l'autista di una autoambulanza, mentre in \"Mr. Crocodile Dundee\" (1986) era un autista di limousine. VelJohnson ha recitato come poliziotto anche in \"Turner e il casinaro\" (1989), assieme a Tom Hanks, e ne \"Il sogno di Calvin\" (2002).\nDopo la chiusura di \"Otto sotto un tetto\" nel 1998, VelJohnson ha lavorato principalmente come attore teatrale, scrivendo una serie di racconti brevi intitolata \"Division Street\". Da uno di essi, \"Sunday Evening Haircut\", nel 2005 \u00e8 \nstato tratto un cortometraggio, interpretato da VelJohnson stesso e da Kiki Shepard. L'attore ha partecipato anche come guest star a diverse serie televisive, tra cui \"Un detective in corsia\", \"Will &amp; Grace\", \"Detective Monk\", \"CSI - Scena del crimine\", \"Crossing Jordan\", \"Raven\" e \"Bones\"; \u00e8 tornato a vestire i panni del poliziotto in un episodio della serie \"Chuck\": curiosamente il suo personaggio si trova coinvolto in una crisi con ostaggi e si chiama Al Powell, omonimo (o forse omaggio) del poliziotto da lui stesso interpretato nei due capitoli della saga \"Die Hard\"\nNel fumetto statunitense \"Invincible\", l'omonimo protagonista frequenta la \"Reginald VelJohnson High School\", il cui preside, Bob Hill, ha la stessa fisionomia dell'attore.\nDoppiatori italiani.\nNelle versioni in italiano dei suoi film, VelJohnson \u00e8 stato doppiato da:\nDa doppiatore \u00e8 sostituito da:"}
{"id": "1838311", "revid": "149727", "url": "https://it.wikipedia.org/wiki?curid=1838311", "title": "Schwerin (bei K\u00f6nigs Wusterhausen)", "text": ""}
{"id": "1838319", "revid": "120499919", "url": "https://it.wikipedia.org/wiki?curid=1838319", "title": "Monte Curcio", "text": "Il monte Curcio (1.768 m s.l.m.) \u00e8 situato nella Sila Grande, nel comune di Spezzano della Sila (CS), a pochi km da Camigliatello Silano. Sono presenti impianti di risalita, che hanno fatto la fortuna della nota localit\u00e0 turistica silana."}
{"id": "1838321", "revid": "149727", "url": "https://it.wikipedia.org/wiki?curid=1838321", "title": "R\u00fcckersdorf (Niederlausitz)", "text": ""}
{"id": "1838331", "revid": "149727", "url": "https://it.wikipedia.org/wiki?curid=1838331", "title": "Mittenwalde (Mark)", "text": ""}
{"id": "1838332", "revid": "767487", "url": "https://it.wikipedia.org/wiki?curid=1838332", "title": "Capac Huari", "text": "Si tratta di uno dei figli di T\u00fapac Yupanqui, il decimo sovrano e imperatore del Tahuantinsuyo, l'impero degli Inca, in lingua quechua \n\u00c8 noto soprattutto per aver disputato il potere al fratellastro Huayna C\u00e1pac, al momento della successione al trono, in occasione della morte di Tupac Yupanqui.\nCapac Huari era figlio di Chiqui Ocllo, una moglie secondaria del monarca, mentre Hayna Capac poteva contare sulla legittimit\u00e0 della propria madre, Mama Ocllo, che era la Coya ufficiale. \nSembra peraltro che il defunto Tupac Yupanqui avesse cambiato, poco prima di morire, la scelta sul proprio successore ingenerando una pericolosa contesa tra i possibili eredi..\nIn realt\u00e0 le cronache spagnole sono assai confuse al riguardo:&lt;br&gt;\nPedro Sarmiento de Gamboa assicura che Tupac Yupanqui aveva dapprima nominato ad erede Capac Huari e, solo in punto di morte, aveva mutato la sua decisione a favore di Huayna Capac.&lt;br&gt;\nMiguel Cabello Balboa e, con lui Mart\u00edn de Mur\u00faa sostengono invece che, proprio in punto di morte, il sovrano aveva nominato come successore Capac Huari, mentre in precedenza aveva designato Huayna Capac.&lt;br&gt;\nGli altri autori menzionano la contesa, ma sono meno attenti ai particolari sui presupposti delle legittime aspirazioni dei due contendenti.\nIn ogni caso le panaca, ossia famiglie di riferimento dei due principi, sostenute e chiamate in causa dalle rispettive madri, presero posizione in difesa dei loro congiunti.\nNon conosciamo le modalit\u00e0 dell'affrontamento che si svolse all'interno dei palazzi del Cusco, ma conosciamo l'esito della contesa. La panaca di Huayna Capac risult\u00f2 vincitrice e ottenne il potere per il proprio campione che venne incoronato Qhapaq Inca, ovvero Inca supremo.\nLa vittoria non fu peraltro assoluta, ma comport\u00f2 un certo compromesso a cui non furono estranee le altre famiglie imperiali.\nHuayna Capac, con la scusa della minore et\u00e0, venne posto sotto la tutela di due eminenti personaggi. Uno di essi era uno zio del giovane sovrano, di nome Huallpaya, della panaca di Viracocha Inca, l'altro, Apoc Acache era un altro zio di Huayna Capac, probabilmente per parte di madre.\nCapac Huari non venne eliminato come ci si sarebbe atteso conoscendo le abitudini degli Inca in occasioni similari. Venne semplicemente trasferito a Chinchero, una localit\u00e0 prossima del Cuzco dove l'Inca Tupac Yupanqui aveva costruito un sontuoso palazzo, in cui gli fu permesso di abitare.\nIl suo castigo consistette nell'obbligo, per il resto della sua vita, di non rientrare, per qualunque motivo, nella capitale.\nLe uniche vittime della contesa furono due dame, la madre di Capac Huari e una sua congiunta, Curi Ocllo che, per essersi adoperate per rivendicare i suoi diritti vennero giustiziate. L'accusa fu quella di aver avvelenato Tupac Yupanqui e di aver cospirato contro la stabilit\u00e0 dell'impero.\nDiverse indagini storiche sono state effettuate per determinare quali panaca sostennero, in questa occasione, la lotta per il potere. Particolarmente penetrante ed accurata \u00e8 quella condotta da Mariusz Ziolkowski (\"La guerra de los Wawqui\") che ritiene di aver identificato nell'Hatun ayllu e nel C\u00e1pac ayllu le famiglie capofila della contesa.\nPer l'eminente ricercatore l'Hatun ayllo si schier\u00f2 a favore di Huayna Capac in difesa della di lui madre, Mama Ocllo, che apparteneva a quella famiglia. I diritti di Capac Huari sarebbero invece stati rivendicati dal Capac ayllo o da una parte di questa grande famiglia a cui sarebbe appartenuta Chiqui Ocllo. Le altre grandi famiglie avrebbero preso parte per l'uno o l'altro dei contendenti secondo le alleanze politiche che intrattenevano.\nBibliografia.\nScrittori spagnoli dell'epoca\nOpere moderne"}
{"id": "1838338", "revid": "287204", "url": "https://it.wikipedia.org/wiki?curid=1838338", "title": "Jorge Mel\u00edcio", "text": " Nato in Angola, vive a Lisbona fin dall'et\u00e0 di sette anni.\nBiografia.\nHa eseguito i suoi studi nella Scuola delle Arti Decorative 'Ant\u00f3nio Arroio' ('Escola de Artes Decorativas Ant\u00f3nio Arroio') di Lisbona e nella Scuola Superiore delle Belle Arti di Lisbona ('Escola Superior de Belas-Artes de Lisboa').\nLa sua arte plastica \u00e8 straordinariamente molteplice, ha tantissimi modi espressivi, e tutto questo rende la sua arte famosa, popolare ed esclusiva.\nOltre il disegno e la pittura, si occupa anche della famosa arte ceramica portoghese, del cosiddetto 'azulejo'. Il suo interesse a quest'ultima espressione dell'arte lo dirige verso il design, la restaurazione e l'arte del vetro nell'interno.\nEppure, la massima attenzione viene dedicata da lui alla scultura; pratica la lavorazione del bronzo sul livello alto e con questo \u00e8 praticamente l'unico rappresentante dell'iperrealismo portoghese.\nArte.\nMel\u00edcio \u00e8 aiutato da un'opera in pietra, fatta negli anni settanta a P\u00earo Pinheiro, utilizzando macchine industriali, e acquista esperienze nel campo della lavorazione del metallo; poi per dieci anni lavora come lo scultore incaricato del Consiglio Comunale di Lisbona; promotore della cultura; produce statue esterni e amplia le sue esperienze con queste opere.\nLe sue statue collocate nei musei e negli altri istituti sono popolari; le sue opere si vedono per esempio al centro di Lisbona (Chiado) sopra l'ingresso del famoso caff\u00e8 'A Brasileira'; statue di bronzo iperrealiste in diverse citt\u00e0 portoghesi; il gruppo 'La Famiglia' nel Giardino Fernando Pessoa; il gruppo ceramico sulla vita della regina Santa Isabella vicino all'edificio principale del banco portoghese 'Caixa Geral de Dep\u00f3sitos'.\nMel\u00edcio \u00e8 stato anche incaricato dall'amministrazione della metropolitana di Lisbona della decorazione di una delle stazioni.\nFonti.\nIntervista con Jorge Mel\u00edcio, 28 ottobre 2007, canale RTP Africa\nIntervista di Rui Unas con Jorge Mel\u00edcio nello show 'Cabaret da Coxa', Canale Sic Radical\nCollegamenti esterni.\nPagina Ufficiale dell'artista\nSentimenti Erotici \u2013 Disegni iperrealistici di Mel\u00edcio sulla gente e sulle sue sensazioni\nMel\u00edcio nel Giardino Gulbenkian (portoghese)"}
{"id": "1838339", "revid": "1573940", "url": "https://it.wikipedia.org/wiki?curid=1838339", "title": "Spilornis cheela", "text": "L'aquila serpentaria crestata (Spilornis cheela ()) \u00e8 un uccello rapace della famiglia degli Accipitridi originario dell'intera regione orientale.\nDescrizione.\nDimensioni.\nLe dimensioni variano notevolmente da una sottospecie all'altra. Per quanto riguarda la lunghezza, andiamo dai 41-45 cm di \"S. c. minimus\" ai 50-74 cm di \"S. c. cheela\". Il peso, compreso tra i 420 e i 1800 g, varia, oltre che da una sottospecie all'altra, anche a seconda dei sessi: nella sottospecie \"S. c. palawanensis\" abbiamo cos\u00ec un peso di 688 g nei maschi e 853 g nelle femmine, mentre in \"S. c. pallidus\" esso si aggira tra i 675 e i 925 g. L'apertura alare varia dagli 89-105 cm di \"S. c. minimus\" ai 109-169 cm di \"S. c. cheela\".\nAspetto.\nQuesto rapace dal piumaggio e dalle regioni superiori di colore marrone scuro presenta dimensioni che variano considerevolmente a seconda delle popolazioni. Sulla testa \u00e8 presente una larga cresta folta e arrotondata. In volo, l'aquila serpentaria crestata \u00e8 facilmente riconoscibile grazie all'ampia banda bianca che mette in evidenza i bordi neri delle ali e della coda. Quando \u00e8 appollaiata, sono chiaramente distinguibili le parti inferiori marrone chiaro ricoperte da piccoli ocelli bianchi a livello del petto e del ventre. I sessi sono identici, ma i vari esemplari possono presentare differenze anche piuttosto pronunciate a seconda dell'et\u00e0. Sulla faccia si trova una grande area di pelle nuda gialla a livello della cera, delle redini e della base del becco. Le zampe, non rivestite di piume, sono anch'esse gialle.\nNei giovani, le piume della testa, della nuca e della cresta sono camoscio o bianco-fulvo con le punte nere. Le parti superiori sono di un marrone pi\u00f9 chiaro di quelle degli adulti. La coda presenta diverse bande scure e bruno-biancastre. Le parti inferiori sono camoscio chiaro, con macchie brune irregolari a forma di goccia e striature a livello del petto e dei fianchi. La colorazione generale ricorda un po' quella del girfalco (\"Falco rusticolus\").\nVoce.\nQuando plana, l'aquila serpentaria crestata lancia potenti fischi acuti \"kee-kee-kee\" o \"kkek-kek-kek-kee\". Queste grida sono solitamente precedute da una doppia nota \"whi-whi\" o da una tripla nota breve \"pu-pu-pu\" che viene emessa in sordina e pu\u00f2 essere udita solo a una distanza molto breve. L'aquila serpentaria crestata pu\u00f2 cantare anche quando \u00e8 appollaiato su un posatoio, ma sembra che la sua voce risuoni molto di pi\u00f9 solo quando esso plana o \u00e8 in volo.\nBiologia.\nL'aquila serpentaria crestata vive da sola o, pi\u00f9 abitualmente, in coppia. \u00c8 abbastanza facile da osservare, in quanto tende a rimanere in evidenza, in posizione eretta, su un posatoio ai margini della foresta, in una radura, lungo un fiume circondato dagli alberi o sui contrafforti di un burrone ricoperti dalla giungla. Rimane tuttavia leggermente nascosta dal fogliame, godendo di un punto di osservazione che domina i dintorni e che gli consente di tenere sotto controllo il movimento delle prede. Quando \u00e8 inquieta o allarmata, l'aquila serpentaria crestata solleva la cresta sulla nuca e, dopo aver rizzato le piume del collo, incornicia la faccia con il suo magnifico collarino bianco e nero.\nAbbastanza regolarmente lo possiamo vedere mentre plana ed effettua grandi cerchi al di sopra della volta. Quando plana ad altezze considerevoli al punto che spesso appare solo come un piccolo punto nel cielo, lancia fischi potenti e acuti. Durante la stagione di nidificazione, l'aquila serpentaria crestata diventa ancora pi\u00f9 rumorosa e moltiplica le parate aeree composte da picchiate rapide e capriole. A volte queste parate coinvolgono tre diversi individui, che evolvono quindi formando una sorta di triangolo nel cielo.\nAlimentazione.\nLe aquile serpentarie crestate cacciano soprattutto rettili, in particolare serpenti arboricoli. Catturano anche alcuni mammiferi, granchi, anguille e uccelli. Per quanto riguarda quest'ultima categoria, si concentrano soprattutto su fagiani e pernici. Cacciano spesso alla posta a partire da un posatoio ben in evidenza situato vicino a una radura, a un fiume o ai margini di una zona boschiva. I serpenti vengono catturati a terra o sugli alberi dopo una breve picchiata. Figurano sul loro menu anche i pulcini degli animali da cortile. Per individuare la preda si librano per lunghi periodi in aria.\nRiproduzione.\nLa stagione di nidificazione varia a seconda delle regioni. Essa dipende specialmente dalla data delle precipitazioni: le popolazioni della parte settentrionale dell'areale depongono le loro uova principalmente durante la stagione secca. Le deposizioni hanno luogo da dicembre a marzo nel sud dell'India, da febbraio a maggio nel nord del paese e nello Sri Lanka, e da febbraio ad aprile in Birmania e a Sumatra. In Birmania \u00e8 stata osservata una seconda deposizione a giugno. Il nido \u00e8 una struttura abbastanza massiccia costruita con pezzi di legno e ramoscelli, a volte foderata con foglie verdi. \u00c8 posto ad una grande altezza su un albero vicino a una radura, preferibilmente in un luogo non lontano da una sorgente o da un corso d'acqua. Ciascuna covata contiene sempre un solo uovo. Questo ha un bell'aspetto, con un gran numero di colori e macchie. \u00c8 principalmente di colore crema o giallo chiaro e il guscio \u00e8 punteggiato da grossi segni rosso-brunastri. Le sue dimensioni medie sono di 72 millimetri per 56. Entrambi i genitori collaborano alla costruzione del nido, ma l'incubazione, che dura circa 35 giorni, \u00e8 compito esclusivo della femmina. Alla nascita, il piccolo \u00e8 ricoperto di piumino bianco e riceve cibo da entrambi i genitori. La durata del soggiorno nel nido \u00e8 sconosciuta, ma secondo alcune informazioni provenienti dalla Malesia, il piccolo \u00e8 nidicolo e continua a dipendere dai genitori per molto tempo dopo l'involo.\nDistribuzione e habitat.\nLe aquile serpentarie crestate apprezzano particolarmente i luoghi boscosi e umidi, ma sono in grado di adattarsi a tutti i tipi di foresta, sia di pianura che di media montagna. Si trovano anche nelle piantagioni di t\u00e8, nelle savane alberate e nelle formazioni di mangrovie. Evitano tuttavia l'interno delle foreste fitte, prediligendo le zone forestali in corso di rigenerazione, le radure, i margini delle foreste e i passaggi che si aprono in esse, dove possono gettarsi in picchiata sulle prede. L'aquila serpentaria crestata si incontra dal livello del mare fino a 1900 metri di altitudine.\nL'aquila serpentaria crestata occupa l'intero settore sud-orientale del continente asiatico. Il suo areale ricopre una superficie vastissima, che va dal sud del Pakistan al sud della Cina, passando per l'India, la Birmania, la Thailandia, l'Indocina e la penisola malese. A sud, esso si estende fino a Sumatra, Borneo e alle Grandi Isole della Sonda.\nTassonomia.\nNe vengono riconosciute ventuno sottospecie:\nConservazione.\nL'aquila serpentaria crestata, nel complesso, non \u00e8 una specie minacciata. Nella maggior parte delle aree in cui vive \u00e8 perfino comune e, in alcune zone, \u00e8 considerato addirittura numeroso. Questa specie non ha predatori e, almeno per quanto ne sappiamo, non ha nemici naturali. \u00c8 inoltre in grado di adattarsi anche ad \"habitat\" deteriorati. Tuttavia, sono necessarie ulteriori informazioni per garantire la conservazione delle razze insulari che vivono in un'area relativamente piccola e sono pi\u00f9 fragili rispetto alle sottospecie continentali."}
{"id": "1838346", "revid": "289247", "url": "https://it.wikipedia.org/wiki?curid=1838346", "title": "Serie C1", "text": ""}
{"id": "1838351", "revid": "287204", "url": "https://it.wikipedia.org/wiki?curid=1838351", "title": "Jorge Melicio", "text": ""}
{"id": "1838357", "revid": "93556", "url": "https://it.wikipedia.org/wiki?curid=1838357", "title": "MZ 737", "text": "La MZ 737 era una motozattera classe MZ della Regia Marina durante il secondo conflitto mondiale.\nLe motozattere avevano una stazza di 240 t ed il fondo piatto essendo state concepite per partecipare all'Operazione C3 (l'invasione di Malta) per sbarcare direttamente sulla spiaggia, attraverso un ampio portellone, 3 carri armati M 40 e circa cento fanti.\nAnnullata l'invasione di Malta, le motozattere furono impiegate per il trasporto di rifornimenti tra Italia e Libia o tra le guarnigioni africane.\nAvevano un'autonomia di 1200 miglia marine e tre motori da 150 cv l'uno, collegati a tre distinte eliche, che imprimevano una velocit\u00e0 di crociera di 11 nodi, ed erano, inoltre, praticamente inaffondabili, in quanto dotate di 34 compartimenti stagni.\nIl loro armamento era costituito da un cannone 76/40 Mod. 1916 R.M. antiaereo ed una mitragliera da Scotti-Isotta Fraschini 20/70, ma alcuni comandanti montarono anche la mitragliatrice da 7,7 su affusti a forcella recuperati da carri armati britannici preda di guerra.\nLe motozattere erano numerate MZ da 701 a 800 in quanto erano un prodotto assolutamente tedesco costruito su licenza, con motori diesel OM del modello BXD progettato per le Littorine e armamento italiano, ma per il resto la 1\u00aa serie, a cui apparteneva la MZ 737, era assolutamente identica al modello tedesco MFP-A (i tedeschi la chiamavano MZ Typ A), per cui la numerazione era una parte di quella delle MFP (Marine Faehr Prahm) tedesche.\nLe MFP tedesche erano state realizzate su licenza, a partire dal 1941, in un gran numero di cantieri, inclusi quelli olandesi, belgi, francesi, italiani. Spesso venivano prima costruite in cantieri tedeschi o olandesi, poi smontate e riassemblate in Francia e in Italia. Dopo l'8 settembre, i cantieri italiani del Nord vennero utilizzati per fabbricare, e non pi\u00f9 solo per assemblare unit\u00e0 prefabbricate, un buon numero di MFP di modelli pi\u00f9 avanzati per la Kriegsmarine, abbandonando e demolendo quelle italiane non arrivate a buon fine. Per questa ragione alla fine della guerra nelle acque italiane del Nord si trovavano un buon numero di MFP di vari modelli in condizioni pi\u00f9 o meno utilizzabili e tra queste la Marina Militare cerc\u00f2 di pescare il meglio, per integrare le motozattere italiane superstiti il cui numero, anche contando qualche recupero, era limitato.\nLa MZ 737, costruita dai CNR di Ancona tra febbraio e giugno 1942, entr\u00f2 in servizio nel 1942 nel settembre 1943 si trovava alla Maddalena. Al termine del conflitto entro a far parte della Marina Militare e poich\u00e0 le clausole del trattato di pace non consentivano all'Italia di avere mezzi da sbarco, le unit\u00e0 superstiti di questo tipo vennero classificate \"Moto Trasporto Costiere\" e la MZ 737 venne denominata \"MTC. 1005\" nel 1950. La designazione MTC \u00e8 stata attribuita a tutte le unit\u00e0 con decorrenza 1\u00ba maggio 1950, nel corso della riorganizzazione della Marina Militare seguita all'adesione alla NATO avvenuta nell'aprile 1949.\nSuccessivamente questo tipo di unit\u00e0 venne classificato come nave ausiliaria con distintivo ottico costituito dalla lettera A seguita da quattro numeri, il cui primo era il numero 5 e la MTC 1005 venne contraddistinta dal nuovo distintivo ottico A 5345. \nL'unit\u00e0 navale and\u00f2 in disarmo nel 1987 e venne radiata negli anni novanta per poi essere restaurata ed esposta nel museo presso l'Arsenale di Venezia, collocata nel museo storico, insieme al MS 473 e al sottomarino Dandolo."}
{"id": "1838360", "revid": "36426", "url": "https://it.wikipedia.org/wiki?curid=1838360", "title": "Ritratti di Pompeo", "text": "Nella scultorea a tutto tondo romana, esistono due ritratti di Gneo Pompeo Magno: una testa giovanile al Louvre, gi\u00e0 a Venezia, e una testa in et\u00e0 matura alla Ny Carlsberg Glyptotek vicino a Copenaghen. Un altro ritratto simile a quest'ultimo, di qualit\u00e0 pressoch\u00e9 pari, si trova nella collezione Grimani al Museo archeologico nazionale di Venezia.\nLa testa del Louvre.\nLa testa del Louvre ritrae il generale romano in et\u00e0 giovanile, con un'espressione leggermente patetica e una caratteristica torsione del collo. L'espressione retoricamente patetica, il virtuosismo del modellato molto sfumato, lo rendono ascrivibile alla corrente internazionale del \"barocco\" ellenistico, dove le esigenze di veridicit\u00e0 delle fattezze del soggetto ritratto erano comunque secondarie al rispetto della tradizione secolare dei modelli antecedenti.\nLa testa di Copenaghen.\nLa testa n. 597 di Copenaghen venne rinvenuta nella tomba dei Licinii (famiglia discendente da Pompeo per adozione) e la fisionomia del personaggio \u00e8 perfettamente confrontabile con i ritratti su monete. \u00c8 alta 26\u00a0cm ed oggi \u00e8 esposta priva del busto aggiunto in epoca moderna. \nSi tratta di una copia dell'et\u00e0 di Tiberio o di Adriano di un originale databile al 60-50 a.C. Rispetto al ritratto precedente la costruzione plastica \u00e8 pi\u00f9 salda, con un punto focale all'attaccatura della capigliatura, dove le lunghe ciocche culminano nella ciocca \"ribelle\" al centro. Forse deriva dalla statua onoraria che doveva trovarsi nella curia di Pompeo, opera dello scultore Pasitele, ma non abbiamo possibilit\u00e0 di riscontri. In ogni caso l'autore doveva avere ben presente i modelli ellenistici, come il ritratto di Alessandro Magno di Lisippo, che ha un'acconciatura simile.\nLa rigidezza patrizia del ritratto romano repubblicano \u00e8 qui mitigata da un plasticismo pi\u00f9 ricco e da un'espressione pi\u00f9 serena, con le fattezze del viso che sono trattate con morbidezza, la quale diventa per\u00f2 incisiva su alcuni tratti salienti, come gli occhi e il taglio della bocca. \nDa un punto di vista stilistico si tratta di una mediazione, tipica del periodo tra il 70 e il 50 a.C., tra le forme del ritratto ellenistico e la durezza del ritratto repubblicano romano, senza per\u00f2 allontanarsi da un certo verismo e da una tecnica secca derivata dall'esperienza medio-italica. Nella successiva epoca di Augusto, alcuni elementi del ritratto di Pompeo verranno maggiormente sviluppati nella ritrattistica, fondendosi con l'attitudine fredda e limpida tipica degli scultori neoattici.\nAltri ritratti.\nEsistono alcune statue colossali a tutto tondo di Pompeo raffigurato come un eroe mitologico (uno a Milano, uno a Roma), la cui fisionomia \u00e8 convenzionalmente idealizzata."}
{"id": "1838363", "revid": "36426", "url": "https://it.wikipedia.org/wiki?curid=1838363", "title": "Ritratto di Pompeo", "text": ""}
{"id": "1838365", "revid": "767487", "url": "https://it.wikipedia.org/wiki?curid=1838365", "title": "Don't Say a Word (EP)", "text": "Don't Say a Word \u00e8 il quarto EP del gruppo musicale finlandese Sonata Arctica, pubblicato dalla Nuclear Blast il 30 agosto 2004."}
{"id": "1838368", "revid": "287204", "url": "https://it.wikipedia.org/wiki?curid=1838368", "title": "Manakara", "text": "Manakara \u00e8 un comune urbano (\"firaisana\") situato sulla costa sud-orientale del Madagascar (provincia di Fianarantsoa).\n\u00c8 capoluogo della regione di Vatovavy-Fitovinany e del distretto di Manakara.\nHa una popolazione di 35.905 abitanti (stima 2005).\nInfrastrutture e trasporti.\n\u00c8 sede di un aeroporto civile (codice aeroportuale IATA: WVK), di un piccolo porto marittimo e di una stazione fluviale sul Canal des Pangalanes; \u00e8 inoltre capolinea della linea ferroviaria Fianarantsoa-C\u00f4te Est (FCE), che la collega a Fianarantsoa."}
{"id": "1838371", "revid": "287204", "url": "https://it.wikipedia.org/wiki?curid=1838371", "title": "Pio Baroja", "text": ""}
{"id": "1838373", "revid": "767487", "url": "https://it.wikipedia.org/wiki?curid=1838373", "title": "Invasion der Killerpilze", "text": "Invasion der Killerpilze \u00e8 il primo album della band tedesca Killerpilze sotto l'etichetta Universal Music."}
{"id": "1838375", "revid": "767487", "url": "https://it.wikipedia.org/wiki?curid=1838375", "title": "Pony Express (film)", "text": "Pony Express \u00e8 un film del 1953 diretto da Jerry Hopper.\nTrama.\nFilm sull'epica nascita del servizio postale veloce americano, effettuato per la prima volta da Buffalo Bill e Wild Bill Hickok, con un sistema formato da stazioni e cavalli, pronti per i tragitti da percorrere al gran galoppo, cambiando successivamente cavallo e cavaliere.\nQuesto nuovo sistema postale preoccup\u00f2 molto le societ\u00e0 proprietarie di diligenze da trasporto, che tentarono in tutti i modi di contrastarlo, senza riuscirvi."}
{"id": "1838376", "revid": "93556", "url": "https://it.wikipedia.org/wiki?curid=1838376", "title": "MS 473", "text": "La motosilurante MS 473 \u00e8 una nave museo, esposta presso il museo storico navale di Venezia insieme al sottomarino Dandolo e alla motozattera MZ 737.\nQuesta unit\u00e0, sebbene spesso confusa con un MAS, era in realt\u00e0 una motosilurante: infatti rispetto ai MAS del primo conflitto mondiale (ma anche a quelli contemporanei) era molto pi\u00f9 grande e derivava da un progetto tedesco, ne furono costruite 36 unit\u00e0 nel biennio 1942/1943 e, nonostante la presenza di un inadatto motore a benzina Isotta-Fraschini Asso, si dimostrarono nettamente migliori con la loro maggiore massa e la carena a spigolo.\nStoria.\nSeconda guerra mondiale.\nLa motosilurante \"MS 473\" fu costruita dai Cantieri Riuniti dell'Adriatico a Monfalcone nel 1942, con la denominazione di \"MS 31\", nell'agosto dello stesso anno prese parte alla grande battaglia aeronavale di Mezzo agosto, durante la quale nella notte del 13 agosto, al comando del Tenente di Vascello\nCalvani, affond\u00f2, con un siluro, il piroscafo britannico \"Glenorchy\" di 8982 tonnellate. Nell'agosto del 1943 venne aggregata alla 4\u00aa flottiglia MAS che operava nello Ionio. Il mattino del 15 agosto, al comando del Sottotenente di Vascello Scialdone, durante una crociera offensiva, avvistati due incrociatori leggeri nemici ad est di Capo Spartivento si portava all'attacco, lanciando due siluri contro uno degli incrociatori affondandolo e riuscendo poi a disimpegnarsi ed a rientrare a Taranto. Trasferita a Termoli da Taranto dopo l'armistizio, prese parte a varie missioni di sbarco di sabotatori nell'Alto Adriatico, danneggiando, e nel giugno 1944, un convoglio tedesco.\nServizio nella Marina Militare Italiana.\nAl termite della seconda guerra mondiale in base alle clausole del trattato di pace una di queste unit\u00e0 venne ceduta alla Francia e quattro vennero consegnate all'Unione Sovietica.\nLe unit\u00e0 sopravvissute al conflitto e che non vennero cedute ad altre marine prestarono servizio nella Marina Militare e vennero destinate ad operare nelle acque dell'Adriatico e dello Ionio. In totale furono nove le unit\u00e0 di questo tipo che entrarono a far parte della Marina Militare.\nIl 1\u00ba gennaio 1949 queste unit\u00e0 vennero declassate a motovedette in quanto le clausole del trattato di pace impedivano all'Italia di avere unit\u00e0 siluranti. Il 1\u00ba novembre 1952, venute meno le clausole del trattato di pace che vietavano all'Italia il possesso di questo tipo di unit\u00e0, e con l'ingresso dell'Italia nella NATO, queste imbarcazioni vennero riclassificate motosiluranti. Il 1\u00ba gennaio 1954 ebbero il distintivo ottico definitivo tipico delle unit\u00e0 da pattugliamento. La motosilurante \"MS 31\" declassata a motovedetta assunse dapprima la denominazione \"MV 613\" nel 1949, ritornando poi a ricoprire il ruolo di motosilurante dal 1952 con sigla \"MS 613\" ed infine a partire dal 1954 con la denominazione di \"MS 473\".\nNel 1956 venne programmato l'ammodernamento di sette delle nove motosiluranti e la loro conversione in motoconvertibili, ma essendo stata riscontrata la sconvenienza economica a proseguirlo, tale programma di ammodernamento venne limitato solamente a quattro unit\u00e0: MS 472, MS 473, MS 474, MS 481, che costituirono la 42\u00aa Squadriglia, mentre le unit\u00e0 della classe che non vennero ammodernate, furono tutte poste in disarmo nel corso della prima met\u00e0 degli anni sessanta.\nIl criterio seguito per prolungare la vita operativa delle quattro unit\u00e0, destinate ad essere ammodernate, fu quello di ottenere delle versatili unit\u00e0 da impiegare, mediante una rapida conversione dell'armamento, in funzione di tre versioni: cannoniera, silurante e posamine. Gli ammodernamenti vennero effettuati nel 1958. Nella versione motocannoniera, queste unit\u00e0 vennero armate con due cannoni da 40/56, uno a prora e uno a poppa. Nella versione motosilurante erano armate con un cannone prodiero da 40/56 e due tubi lanciasiluri da 450mm a impulso laterale, con il cannone poppiero che veniva sbarcato per far posto ai siluri e nella versione Posamine veloce con un cannone da 40/56 e otto mine da fondo. Le unit\u00e0 vennero anche dotate del radar di scoperta navale AN/SPS-21 e il profilo delle unit\u00e0 risult\u00f2 leggermente modificato con l'installazione dell'alberetto per ospitare il radar e altre apparecchiature di ricezione e comunicazione.\nIl 10 giugno 1972 la motoconvertibile 473 al comando del STV Bonaccorsi, insieme alla motoconvertibile 472 del STV Span\u00f2 e all'hovercraft HC 9801 comandato del TV Gentile ha effettuato la risalita del Po fino a Piacenza (oltre ci sono le dighe), per portare a quelle popolazione il saluto e la Bandiera della Marina Militare. Al comando della squadriglia il TV Barbara. Per una settimana le tre unit\u00e0 hanno risalito il pi\u00f9 grande fiume italiano, suscitando ammirazione e commozione al loro passaggio, prendendo parte il 10 giugno a Cremona alla festa della Marina, con una grande manifestazione che ha visto il lancio di incursori di Comsubin e manovre delle unit\u00e0 nelle acque. Nell'occasione furono particolarmente apprezzate le veloci esibizione dell'hovercraft che riusciva a sfrecciare, sia in acqua che sulla sabbia, a velocit\u00e0 elevatissime, essendo equipaggiato di un apparato di propulsione dotato di una turbina da 1050 hp che consentiva di raggiungere di velocit\u00e0 fino a 60 nodi.\nOltre alla MS 473 \u00e8 conservata anche la MS 472 a Marina di Ravenna davanti alla locale sede dell'ANMI..\nOltre a queste due sono conservate anche due MAS risalenti al primo conflitto mondiale: il MAS 96 nel Vittoriale degli italiani a Gardone e il MAS 15 nel sacrario delle bandiere del Vittoriano a Roma."}
{"id": "1838380", "revid": "767487", "url": "https://it.wikipedia.org/wiki?curid=1838380", "title": "Berlioz", "text": ""}
{"id": "1838384", "revid": "1310927", "url": "https://it.wikipedia.org/wiki?curid=1838384", "title": "Berat Sadik", "text": ""}
{"id": "1838385", "revid": "401052", "url": "https://it.wikipedia.org/wiki?curid=1838385", "title": "Steinh\u00f6fel", "text": "Steinh\u00f6fel \u00e8 un comune di abitanti del Brandeburgo, in Germania. Appartiene al circondario dell'Oder-Sprea ed \u00e8 parte dell'Amt Odervorland.\nUn elemento straordinario nella comunit\u00e0 \u00e8 la grande tenuta di Steinhoefel, il XVIII secolo \u00e8 stata acquistata da Joachim von Blumenthal, un nobile prussiano, come una casa padronale e successivamente esteso al castello.\nStoria.\nIl 31 dicembre 2001 vennero aggregati al comune di Steinh\u00f6fel i comuni di Arensdorf, Beerfelde, Hasenfelde, Heinersdorf, J\u00e4nickendorf, Sch\u00f6nfelde e Tempelberg.\nNel 2003 vennero aggregati al comune di Steinh\u00f6fel i comuni di Buchholz, Demnitz e Neuendorf im Sande.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nSteinh\u00f6fel \u00e8 suddiviso in 12 frazioni (\"Ortsteil\"):"}
{"id": "1838386", "revid": "149727", "url": "https://it.wikipedia.org/wiki?curid=1838386", "title": "Arensdorf", "text": ""}
{"id": "1838387", "revid": "149727", "url": "https://it.wikipedia.org/wiki?curid=1838387", "title": "Beerfelde", "text": ""}
{"id": "1838388", "revid": "93556", "url": "https://it.wikipedia.org/wiki?curid=1838388", "title": "MS 472", "text": "La motosilurante 472 \u00e8 una nave museo a Marina di Ravenna. L'unit\u00e0 entrata in servizio nella Regia Marina con la denominazione MAS 24 in realt\u00e0 era una motosilurante pi\u00f9 che una MAS infatti rispetto ai MAS del primo conflitto mondiale era molto pi\u00f9 grande e derivava da un progetto tedesco dei cantieri L\u00fcrssen. Vennero costruite 36 unit\u00e0 nel biennio 1942/1943 e, nonostante la presenza di un inadatto motore a benzina Isotta-Fraschini Asso, si dimostrarono nettamente migliori con la loro maggiore massa e la carena a spigolo.\nAl termine della seconda guerra mondiale in base alle clausole del trattato di pace, delle unit\u00e0 sopravvissute al conflitto, una di queste unit\u00e0 venne ceduta alla Francia e quattro vennero consegnate all'Unione Sovietica.\nLe nove unit\u00e0 sopravvissute al conflitto, che non vennero cedute ad altre marine prestarono servizio nella Marina Militare e vennero destinate ad operare nelle acque dell'Adriatico e dello Ionio.\nIl 1\u00ba gennaio 1949 queste unit\u00e0 vennero declassate a motovedette e armate con sei mitragliere da 20/65, in quanto le clausole del trattato di pace impedivano all'Italia di avere unit\u00e0 siluranti. Il 1\u00ba novembre 1952, venute meno le clausole pi\u00f9 restrittive del trattato di pace, che vietavano all'Italia il possesso di questo tipo di unit\u00e0, e con l'ingresso dell'Italia nella NATO, queste imbarcazioni vennero riclassificate motosiluranti. Il 1\u00ba gennaio 1954 ebbero il distintivo ottico definitivo tipico delle unit\u00e0 da pattugliamento.\nNel 1956 venne programmato l'ammodernamento di sette delle nove motosiluranti e la loro conversione in motoconvertibili, ma essendo stata riscontrata la sconvenienza economica a proseguirlo, tale programma di ammodernamento venne limitato solamente a quattro unit\u00e0: MS 472, MS 473, MS 474, MS 481, che costituirono la 42\u00aa Squadriglia, mentre le unit\u00e0 della classe che non vennero ammodernate, furono tutte poste in disarmo nel corso della prima met\u00e0 degli anni sessanta.\nIl criterio seguito per prolungare la vita operativa delle quattro unit\u00e0, destinate ad essere ammodernate, fu quello di ottenere delle versatili unit\u00e0 da impiegare, mediante una rapida conversione dell'armamento, in funzione di tre versioni: cannoniera, silurante e posamine. Gli ammodernamenti vennero effettuati nel 1958. Nella versione motocannoniera queste unit\u00e0 vennero armate con due cannoni da 40/56, uno a prora e uno a poppa. Nella versione motosilurante erano armate con un cannone prodiero da 40/56 e due tubi lanciasiluri da 450mm a impulso laterale, con il cannone poppiero che veniva sbarcato per far posto ai siluri e nella versione Posamine veloce con un cannone da 40/56 e otto mine da fondo. Le unit\u00e0 vennero anche dotate del radar di scoperta navale AN/SPS-21 e il profilo delle unit\u00e0 risult\u00f2 leggermente modificato con l'installazione dell'alberetto per ospitare il radar e altre apparecchiature di ricezione e comunicazione.\nIl 10 giugno 1972 la motoconvertibile 472 al comando del STV Span\u00f2, insieme alla motoconvertibile 473 del STV Bonaccorsi e all'hovercraft HC 9801 comandato del TV Gentile ha effettuato la risalita del Po fino al ponte della Becca (PV), per portare a quelle popolazione il saluto e la Bandiera della Marina Militare. Al comando della squadriglia il TV Barbara. Per una settimana le tre unit\u00e0 hanno risalito il pi\u00f9 grande fiume italiano, suscitando ammirazione e commozione al loro passaggio, prendendo parte il 10 giugno a Cremona alla festa della Marina, con una grande manifestazione che ha visto il lancio di incursori di Comsubin e manovre delle unit\u00e0 nelle acque. Nell'occasione furono particolarmente apprezzate le veloci esibizione dell'hovercraft che riusciva a sfrecciare, sia in acqua che sulla sabbia, a velocit\u00e0 elevatissime, essendo equipaggiato di un apparato di propulsione dotato di una turbina da 1050 hp che consentiva di raggiungere di velocit\u00e0 fino a 60 nodi.\nLa motoconvertibile 472 era entrata in servizio nella Regia Marina come MAS 24 e successivamente dopo essere entrata in servizio nella Marina Militare venne rinominata prima MS 612 e poi in seguito al declassamento a motovedetta MV 612, per poi essere riclassificata motosilurante distintivo ottico definitivo 472 tipico delle unit\u00e0 da pattugliamento.\nOltre alla 472 \u00e8 conservata anche la MAS 473 a Venezia assieme alla motozattera MZ 737 e al sottomarino Dandolo.\nOltre a queste due sono conservate anche due MAS risalenti al primo conflitto mondiale: il MAS 96 nel Vittoriale degli italiani a Gardone e il MAS 15 nel sacrario delle bandiere del Vittoriano a Roma.\nCollegamenti esterni.\nMS 24"}
{"id": "1838389", "revid": "1573940", "url": "https://it.wikipedia.org/wiki?curid=1838389", "title": "Hemiprocne coronata", "text": "Il rondone arboricolo crestato (Hemiprocne coronata () \u00e8 un uccello della famiglia Hemiprocnidae, diffuso in Asia sud-orientale.\nIn passato era ritenuto conspecifico del suo parente orientale, il rondone arboricolo groppagrigia (\"Hemiprocne longipennis\"), ma nelle aree dove i due areali si sovrappongono i due uccelli non si incrociano tra loro.\nDescrizione.\nIl rondone arboricolo crestato \u00e8 un uccello grosso e snello, lungo 23\u00a0cm. Ha il dorso color grigio colomba e il ventre bianco. La parte superiore delle lunghe ali, rivolte all'indietro, \u00e8 di color grigio pi\u00f9 scuro. Questi rondoni arboricoli sono muniti di cresta ed hanno una lunga coda biforcuta. Il maschio adulto ha i lati della faccia di color arancio. I giovani hanno la testa e le ali grigio scure, ma il resto del soffice piumaggio \u00e8 molto pi\u00f9 striato di quello degli adulti.\nBiologia.\nIl rondone arboricolo crestato si nutre in volo, catturando insetti con il becco. In volo ricorda pi\u00f9 una rondine che un rondone, ma non \u00e8 affatto imparentato con questi uccelli. Diversamente dai rondoni veri e propri, i rondoni arboricoli possono essere facilmente scorti sui rami spogli di alberi elevati.\nIl richiamo di questa specie consiste in un penetrante \"kee-kyew\".\nIl rondone arboricolo crestato costruisce un minuscolo nido incollato ad un ramo ben in vista. Depone un solo uovo grigio-azzurro, covato da entrambi i sessi. Il nido \u00e8 cos\u00ec piccolo che per covare i genitori si devono appollaiare sul margine e ricoprire quindi le uova con le penne del ventre.\nDistribuzione e habitat.\nIl rondone arboricolo crestato \u00e8 un residente comune della zona che va dal subcontinente indiano alla penisola indocinese.\n\u00c8 un abitatore delle aree boschive aperte e delle foreste."}
{"id": "1838391", "revid": "599013", "url": "https://it.wikipedia.org/wiki?curid=1838391", "title": "Jos\u00e9 Francisco Porras", "text": "Carriera.\nLa sua carriera \u00e8 durata oltre vent'anni, dal suo passaggio per la storica selezione giovanile dei \"Carasucias\" nel 1989 che arriv\u00f2 al campionato mondiale dell'Arabia Saudita; nonostante due decenni in vari club e selezioni, fu nell'anno 2003 quando Jos\u00e9 Francisco Porras Hidalgo si costituisce come un eroe del Deportivo Saprissa.\nI primi passi di Porras furono con il Club Sport Herediano diretto dal charr\u00faa Orlando de Le\u00f3n, dove era il terzo portiere della squadra che vinse il titolo nella stagione 1992-1993. Non ottenendo la regolarit\u00e0 desiderata inizi\u00f2 il suo peregrinare per vari club.\nIn squadre come Bel\u00e9n, Municipal Puntarenas, Carmelita e Saprissa nella sua prima tappa, non riusciva ad essere protagonista.\nCon il ritiro di Erick Lonnis riesce a guadagnarsi la titolarit\u00e0; col Saprissa ottiene diversi titoli nazionali, una Copa Interclubes UNCAF ed una CONCACAF Champions' Cup, oltre ad una partecipazione di successo nel Mondiale per club 2005. Il rendimento con il Saprissa gli ha permesso che si consolidasse come portiere titolare della Nazionale vincendo la Coppa delle nazioni UNCAF 2005 e giocando la Coppa del Mondo 2006 in Germania.\nPorras lasci\u00f2 il Saprissa per terminare la sua carriera nel Carmelita, retrocedendo a fine stagione."}
{"id": "1838393", "revid": "1348957", "url": "https://it.wikipedia.org/wiki?curid=1838393", "title": "Jigsaw (personaggio)", "text": "Jigsaw, alias John Kramer \u00e8 un personaggio immaginario creato da James Wan e Leigh Whannell, ideatori della serie cinematografica \"Saw\". Interpretato dall'attore Tobin Bell, \u00e8 anche conosciuto coi nomi \"Saw\" o \"Jigsaw\" (\"L'enigmista\" in Italia).\nIl personaggio.\nJohn, noto anche come Jigsaw, \u00e8 un assassino seriale, nonch\u00e9 malato terminale di cancro. Egli si distingue dagli altri serial killer cinematografici in quanto non uccide direttamente le persone, ma le recluta per dei giochi che portano a pesanti menomazioni, che possono scaturire anche nella morte. Sceglie le vittime solo tra persone che hanno dimostrato disprezzo per la vita stessa, per questo i suoi giochi sono prima di tutto crudeli lezioni per trasmettere agli altri il valore che ha la vita. Il soprannome deriva dall'incisione a forma di tessera di puzzle che lascia sui corpi delle vittime, a suo avviso rei di aver smarrito una parte importante del mosaico umano. Per questo motivo \u00e8 conosciuto come \"Jigsaw Killer\", ovvero il \"Killer del puzzle\".\nBiografia.\nJohn Kramer era un ingegnere civile con una vita felice e spensierata: un buon lavoro, una moglie e l'attesa di un figlio. La sua vita venne stravolta quando un tossicodipendente, durante un furto di farmaci, sbatte una porta sulla moglie di Kramer, causandole un aborto. \nIn Saw VI si scopre che insieme all'uomo c'era anche Amanda Young, successiva apprendista di John, e che la cosa verr\u00e0 utilizzata come ricatto dal detective Mark Hoffman. \nQualche mese dopo John divorzi\u00f2 e gli venne diagnosticato un tumore inoperabile estesosi dal colon al lobo frontale.\nInizialmente tent\u00f2 il suicidio in auto, ma le cose non andarono nel verso in cui aveva pianificato.\nLa sua sopravvivenza lo port\u00f2 a capire l'incalcolabile valore della vita, riflessione che lo porter\u00e0 a sottoporre altre persone come lui, che sprecavano la vita (aspiranti suicidi, tossicodipendenti, prostitute, criminali comuni) a test per risvegliare il loro istinto di sopravvivenza.\nIl tratto distintivo del killer \u00e8 il desiderio di prosecuzione del suo lavoro: sapendo di dover morire a breve, questi ha infatti preparato un piano per far continuare i suoi giochi anche dopo la sua morte dai suoi seguaci, tra cui Amanda e Hoffman. Dal quarto capitolo della serie, infatti, apparir\u00e0 spesso in flashback che spiegheranno come abbia organizzato meticolosamente la sua missione mentre la sua malattia lo uccideva lentamente.\nAbilit\u00e0.\nJohn Kramer \u00e8 un genio dotato di un quoziente intellettivo elevatissimo. Laureatosi in ingegneria e fisica a soli diciannove anni, oltre che come inventore e meccanico Kramer dispone di una profonda conoscenza nei campi della matematica, della chimica, dell'informatica e della meccanica quantistica, cosa che lo porta a scoprire e migliorare costantemente nuovi macchinari di morte. Kramer \u00e8 anche un maestro di tattica, manipolazione ed \u00e8 dotato di un'insormontabile forza di volont\u00e0. Ha inoltre una grande conoscenza dell'anatomia umana, ci\u00f2 gli consente di creare trappole efficaci, ma non necessariamente mortali a seconda dello scopo perseguito.\nVeste teatrale.\nJohn \u00e8 solito indossare, quando rapisce le sue vittime o appare nei videomessaggi, una tunica nera con un grande cappuccio e una fodera rossa. Inizialmente i produttori volevano che il vestito fosse rosso con interni neri, per\u00f2 fu dichiarato troppo vivace per il film e ne invertirono i colori. Nella manica destra della tunica si trova una lama retrattile che sar\u00e0 utilizzata solo nel primo capitolo della saga.\nSeguaci.\nPer tutta la serie John sviluppa una tendenza a reclutare \"apprendisti\" che possano portare avanti la sua missione tra cui Amanda Young, il detective Mark Hoffman e Jill Tuck, la sua ex moglie. La sua prima scelta fu proprio Amanda Young, una tossicodipendente, sottoposta ad una trappola che torner\u00e0 pi\u00f9 volte nei vari film, ovvero quella capace di aprire la bocca del malcapitato a tal punto da spaccargli il cranio. Sopravvissuta a questo gioco, Amanda inizier\u00e0 a lavorare per John, sequestrando le successive vittime e posizionandole insieme a \"Jigsaw\", come si vede in \"Saw III - L'enigma senza fine\". Amanda era per\u00f2 in parte colpevole dell'assassinio del figlio di John e Jill. Mark Hoffman, altro seguace di Jigsaw, essendo a conoscenza di questa informazione, la ricatta ordinandole di uccidere la dottoressa che in \"Saw III\" opera John cercando di tenerlo in vita il pi\u00f9 a lungo possibile. La cosa provocher\u00e0 una serie di morti in cui moriranno la dottoressa, Amanda e John stesso, uccisi entrambi dal marito della donna in un atto di follia, e poi quest'ultimo ucciso per legittima difesa dall'agente Straham. In un piccolo video presente nella versione originale di \"Saw VI\" si scopre che Amanda, in lacrime dopo aver letto la lettera di ricatto, si avvia verso una porta dove \u00e8 presente la figlia della dottoressa e di suo marito e la avvisa di non fidarsi dell'uomo che la verr\u00e0 a salvare, ovvero Mark Hoffman.\nConsapevole del fatto che Mark non sarebbe stato pronto per diventare suo successore, John affida il compito alla moglie Jill Tuck tramite un video e una scatola contenente dei fascicoli di persone da mettere alla prova lasciate in eredit\u00e0. La cosa provocher\u00e0 una rivalit\u00e0 tra Mark e Jill, dove questa tenter\u00e0 di uccidere Hoffman con la macchina per distruggere il cranio a cui era stata sottoposta Amanda, ma, dopo essere sopravvissuto provocandosi solo un lungo taglio sulla guancia destra, Mark riesce, alla fine di \"Saw 3D - Il capitolo finale\" a catturare Jill e ucciderla con la stessa trappola. Lo stesso Mark viene per\u00f2 subito dopo catturato e rinchiuso nel bagno in cui \u00e8 ambientato il primo film dal dottor Gordon per volont\u00e0 di John. La cosa non si ripercuoter\u00e0 nel capitolo a venire della saga, nel quale infatti non sar\u00e0 il dottor Gordon a portare avanti l'eredit\u00e0 di Jigsaw: egli in effetti non \u00e8 mai stato un suo apprendista, bens\u00ec solo un sopravvissuto.\nSuccessivamente in \"Saw: Legacy\" si scoprir\u00e0 che John scelse anche Logan Nelson come suo apprendista e che per il momento \u00e8 lui a condurre il gioco. Logan fu una delle vittime del suo primo \"gioco\" il quale sopravvisse per volere di John, aiutandolo in seguito a perfezionare i suoi marchingegni; di tutti i suoi discepoli Logan \u00e8 quello che pi\u00f9 di tutti si avvicina al livello del suo mentore John.\nBilly il pupazzo.\nBilly sembra essere un manichino per ventriloqui, visto che la sua mandibola \u00e8 mobile al fine di dare l'idea che stia parlando, anche se non viene utilizzato allo stesso modo. Il suo volto \u00e8 bianco, con fronte e guance sporgenti che hanno spirali rosse disegnate su di esse e cornee nere dalla pupilla rossa. Viene raffigurato, in tutti i film della saga, con addosso uno smoking nero, canottiera e guanti bianchi, farfallino rosso e scarpe dello stesso colore; \u00e8 quasi sempre apparso alla guida di un vecchio triciclo rosso, che si riveler\u00e0 essere un giocattolo dell'infanzia di John Kramer.\nIn \"Saw IV\" viene rivelato che il disegno originario di Billy era meno spaventoso e di minori dimensioni e che John lo cre\u00f2 per il suo bambino mai nato. La sua voce \u00e8 quella di John, modificata da un apparecchio per alterare la voce, e l'unico suono emesso dal pupazzo \u00e8 una diabolica risata fatta funzionare con un registratore al suo interno.\nLo scopo principale di Billy \u00e8 quello di fornire messaggi alle vittime del suo creatore, apparendo spesso in uno schermo televisivo spiegando le regole del \"gioco\" e cosa fare per sopravvivere. Dopo la morte di Kramer sar\u00e0 Mark Hoffman a dargli la voce.\nLa maschera di maiale.\nIn tutta la serie John, scelte le sue vittime, per rapirle invia i suoi apprendisti che, per celare la propria identit\u00e0, indossano una maschera da maiale con i capelli. Nei primi tre film \u00e8 Amanda Young a rapire le vittime, come mostrato in \"Saw III\", poi sar\u00e0 il detective Hoffman a portare avanti la \"missione\". All'insaputa di tutti (meno John, naturalmente) anche il dottor Gordon compiva lo stesso lavoro. L'origine di questo travestimento \u00e8 spiegato nel quarto capitolo durante il rapimento di Cecil, quando si scopre che quando Jigsaw inizi\u00f2 il suo lavoro era l'anno del maiale (secondo l'oroscopo cinese) e inoltre come spiegato nell'ultimo film 'Saw Legacy' il maiale \u00e8 l'animale che soffre vedendo gli altri esseri soffrire. Insieme al pupazzo Billy \u00e8 una delle componenti pi\u00f9 emblematiche della saga.\nInoltre, Amanda Young \u00e8 un personaggio giocabile nel videogioco Dead by Daylight, e veste proprio i panni del maiale."}
{"id": "1838394", "revid": "1482985", "url": "https://it.wikipedia.org/wiki?curid=1838394", "title": "Marzo", "text": "Marzo \u00e8 il terzo mese dell'anno nel calendario gregoriano, conta 31 giorni e si colloca nella prima met\u00e0 di un anno civile.\nEtimologia.\nIl nome deriva dal latino \u00ab\"Martius\"\u00bb, in riferimento al fatto che il mese fosse dedicato al dio romano Marte: alla divinit\u00e0 erano attribuiti il raccolto primaverile e la guerra.\nPrima della riforma giuliana, era il mese con cui l'anno aveva inizio.\nEventi.\nMarzo \u00e8 il mese che segna il passaggio dall'inverno alla primavera e risulta contrapposto al mese di settembre . Secondo l'astrologia a inizio mese il sole \u00e8 nei Pesci e dal 21 entra nell'Ariete, mentre astronomicamente il sole si trova nella costellazione dell'Aquario fino giorno 11, per poi entrare nei Pesci. Nell'immaginario collettivo, marzo \u00e8 descritto come un mese \u00abpazzo\u00bb che renderebbe le persone nate in questo periodo incostanti e volubili."}
{"id": "1838398", "revid": "47767", "url": "https://it.wikipedia.org/wiki?curid=1838398", "title": "Aprile", "text": "Aprile \u00e8 il quarto mese dell'anno in base al calendario gregoriano, e il secondo della primavera nell'emisfero boreale, dell'autunno nell'emisfero australe, conta 30 giorni e si colloca nella prima met\u00e0 di un anno civile.\nSecondo alcune interpretazioni, il nome deriva dall'etrusco \"Apro\", a sua volta dal greco Afrodite, dea dell'amore, a cui era dedicato il mese di aprile. Secondo altre teorie, il nome deriva invece dal latino \"aperire\" (aprire) per indicare il mese in cui si \"schiudono\" piante e fiori.\nLe traduzioni in inglese, \"April\" e in francese \"Avril\", sono usate come nome proprio di persona."}
{"id": "1838401", "revid": "21880", "url": "https://it.wikipedia.org/wiki?curid=1838401", "title": "Sainte Marie", "text": ""}
{"id": "1838404", "revid": "767487", "url": "https://it.wikipedia.org/wiki?curid=1838404", "title": "Giorgio Bravi", "text": ""}
{"id": "1838405", "revid": "218520", "url": "https://it.wikipedia.org/wiki?curid=1838405", "title": "Giugno", "text": "Giugno, denominato anche \"Mese del Sole\" o \"Mese della Libert\u00e0\", \u00e8 il sesto mese dell'anno secondo il calendario gregoriano, ed \u00e8 il primo mese dell'estate nell'emisfero boreale ed il primo dell'inverno nell'emisfero australe; conta 30 giorni e si colloca nella prima met\u00e0 di un anno civile. Il nome deriva dalla dea Giunone, moglie di Giove.\nLa denominazione \"Mese del Sole\" deriva dal fatto che in corrispondenza del 21\u00ba giorno del mese, ovvero nel solstizio d'estate, l'asse terrestre presenta un'inclinazione tale da garantire la massima durata di luce nell'arco di un giorno. In contrasto con il solstizio d'estate, il solstizio d'inverno, che cade il 22 dicembre, rappresenta il giorno dell'anno solare pi\u00f9 corto, in quanto l'asse terrestre raggiunge un valore di declinazione negativa, rappresentando quindi l'inizio della stagione invernale nell'emisfero boreale. La traduzione inglese del nome, June, viene usata come nome proprio femminile.\nIl mese nel Cristianesimo.\nNel Cattolicesimo a Giugno c'\u00e8 la devozione al Sacro Cuore di Ges\u00f9 propagandata da Margherita Maria Alacoque."}
{"id": "1838408", "revid": "2184720", "url": "https://it.wikipedia.org/wiki?curid=1838408", "title": "Novembre", "text": "Novembre \u00e8 l'undicesimo mese dell'anno secondo il calendario gregoriano e il terzo e ultimo mese dell'autunno nell'emisfero boreale, della primavera nell'emisfero australe, conta 30 giorni e si colloca nella seconda met\u00e0 di un anno civile.\nIn questo mese si ricordano i defunti; il primo di novembre, infatti, ricorre la solennit\u00e0 di Ognissanti e il giorno seguente la Commemorazione dei defunti. Il 27 di novembre ricorre la Festa della Madonna della Medaglia miracolosa. \nIl nome deriva dal latino \"november\", \"novembris\", derivato a sua volta da \"novem\", nove, perch\u00e9 era il nono mese del calendario romano, che incominciava con il mese di marzo.\nFino al 470 a.C. era seguito da Maglio, mese di caccia imperiale, tradizione adottata dall'Impero romano d'Oriente secondo la cultura longobarda.\nI primi giorni del mese possono essere caratterizzati da un breve periodo di belle giornate, culminanti l'11 novembre, giorno conosciuto come estate di san Martino per l'improvvisa mitezza del clima. Il poeta Giovanni Pascoli ha dedicato all'incanto di questo fenomeno, singolare quanto fugace e illusorio, un componimento in versi intitolato \"Novembre\".\nI segni zodiacali del mese di novembre sono lo Scorpione (dal 23 ottobre al 22 novembre) e il Sagittario (dal 23 novembre al 21 dicembre)."}
{"id": "1838409", "revid": "256896", "url": "https://it.wikipedia.org/wiki?curid=1838409", "title": "Allocricetulus curtatus", "text": "Il criceto mongolo (Allocricetulus curtatus) \u00e8 un roditore appartenente alla famiglia dei Cricetidae.\n\u00c8 stato trovato in Cina e in Mongolia."}
{"id": "1838412", "revid": "767487", "url": "https://it.wikipedia.org/wiki?curid=1838412", "title": "Olympique d'Al\u00e8s en C\u00e9vennes", "text": "L'Olympique d'Al\u00e8s en C\u00e9vennes \u00e8 una societ\u00e0 calcistica di Al\u00e8s, Francia. Milita nella Division d'Honneur R\u00e9gionale, la settima divisione del campionato nazionale.\nFondata nel 1923, fino a tre stagioni fa partecipava al campionato di terza divisione, ma l'ultimo, disastroso periodo, con difficolt\u00e0 economiche e societarie, ha fatto s\u00ec che la squadra, con 6 stagioni di Ligue 1 alle spalle, precipitasse sino alla settima divisione, la Division d'Honneur R\u00e8gionale, punto pi\u00f9 basso della sua ottantennale storia.\nDopo un'entusiasmante campionato viene promossa nel CFA 2 2013-2014"}
{"id": "1838414", "revid": "399", "url": "https://it.wikipedia.org/wiki?curid=1838414", "title": "Tagad\u00e0", "text": "Il tagad\u00e0 \u00e8 una giostra meccanica diffusa dagli anni ottanta e presente nella maggior parte dei luna park itineranti d'Italia.\nStruttura.\nSi compone di una base a forma di disco sul cui perimetro sono disposti una serie di divanetti rivolti verso il centro dell'attrazione. L'intera attrazione ruota su s\u00e9 stessa a velocit\u00e0 variabile e durante la rotazione, grazie ad alcuni pistoni idraulici o pneumatici (ad aria compressa), viene fatta inclinare in modo ondulatorio e in maniera repentina, facendo sobbalzare i passeggeri. Dall'impianto sonoro della giostra si ascolta quasi sempre una colonna sonora composta dai pi\u00f9 noti brani dance del momento.\nAzione meccanica.\nLa giostra \u00e8 montata su una base inclinata di circa 20\u00b0 e viene fatta ruotare da un motore che raggiunge una velocit\u00e0 massima di 12 giri al minuto. A seconda della progettazione pu\u00f2 essere provvista di 2 o 4 pistoni di spinta che garantiscono un'inclinazione in movimento compresa tra 20\u00b0 e 45\u00b0. L'intera giostra \u00e8 progettata in modo da poter essere racchiusa su un rimorchio per il trasporto. L'intera struttura pesa circa 20 tonnellate e il montaggio avviene in 8 ore in 2 persone.\nLa gestione del \"giro\" pu\u00f2 essere controllata in automatico o (come pi\u00f9 spesso succede) da un operatore che decide durata, velocit\u00e0 e ondulazioni utilizzando un'apposita pulsantiera presente nella cassa."}
{"id": "1838418", "revid": "1482985", "url": "https://it.wikipedia.org/wiki?curid=1838418", "title": "Luglio", "text": "Luglio \u00e8 il settimo mese dell'anno secondo il calendario gregoriano e il secondo mese dell'estate nell'emisfero boreale, dell'inverno nell'emisfero australe; conta 31 giorni e si colloca nella seconda met\u00e0 di un anno civile.\nEtimologia.\nIl nome deriva da Giulio Cesare, nato attorno al 12 oppure il 13, a seconda delle fonti. In precedenza, nel calendario romano di Romolo, era il quinto mese e aveva il nome di Quintile (\"quintilis\"), nome latino del numero cinque. Venne poi cambiato in \"iulius\" per ordine di Marco Antonio."}
{"id": "1838419", "revid": "1573940", "url": "https://it.wikipedia.org/wiki?curid=1838419", "title": "Lonchura oryzivora", "text": "Il padda o fringuello di Giava (Lonchura oryzivora ()) \u00e8 un uccello passeriforme appartenente alla famiglia Estrildidae, endemico dell'Indonesia.\nDistribuzione e habitat.\nIl padda \u00e8 una specie stanziale, che in natura occupa un areale piuttosto circoscritto che comprende le isole indonesiane di Giava, Bali e Bawean. La specie, piuttosto popolare come uccello da gabbia e da voliera, \u00e8 stata inoltre introdotta, volontariamente o accidentalmente, in numerose parti del mondo, come ad esempio a Sumatra, alle Molucche, nelle Filippine, in Malaysia, a Singapore, Hong Kong, in Indocina e a Bangkok, nel subcontinente indiano (dove tuttavia non \u00e8 riuscita a naturalizzarsi con successo, sebbene sussistano popolazioni riproduttive a Madras, Calcutta e Colombo), alle Hawaii (in particolare ne sussiste una popolazione consistente sull'isola di Oahu), sulle isole Figi, nella peorzione meridionale di Taiwan e a Miami, oltre che a Porto Rico, in Giamaica, a Zanzibar e sull'isola di Sant'Elena.\nL\"'habitat\" di questi uccelli \u00e8 rappresentato dalle risaie, dai campi coltivati, dalle foreste umide di bamb\u00f9 ed in generale dalle aree erbose sul limitare di foreste e boscaglie, con presenza di fonti d'acqua dolce permanenti. Si tratta di uccelli che dimostrano di temere poco l'uomo, tanto da spingersi a colonizzare anche le aree urbane, i giardini ed i cortili delle case. Sebbene sia una specie tipica delle aree pianeggianti, la si pu\u00f2 osservare fino ai 1500 m di quota.\nDescrizione.\nDimensioni.\nIl padda misura circa 14\u201317\u00a0cm di lunghezza, compresa la coda: queste dimensioni fanno del padda l'estrildide di maggiori dimensioni.\nAspetto.\nQuesto uccello presenta un caratteristico aspetto forte e tozzo, con un becco estremamente robusto di forma conica. Nel complesso, i padda mostrano una forte somiglianza coi frosoni, ed in particolare coi frosoni asiatici del genere \"Eophona\"; non sussiste tuttavia alcuna parentela particolarmente stretta con questi uccelli.\nLa colorazione \u00e8 grigio topo su tutto il corpo, con tendenza ad assumere nette sfumature bruno-cannella sul ventre, mentre il sottocoda \u00e8 bianco sporco: bianche sono anche le caratteristiche macchie guanciali di forma ovale, mentre la testa e la coda sono nere. Il grosso becco \u00e8 di colore rosato, con punta e margini che assumono colorazione bianca perlata, mentre gli occhi sono di un caratteristico colore bruno-rossiccio, circondati da un cerchio perioculare glabro e di color carnicino; anche le zampe sono dello stesso colore.\nIn cattivit\u00e0 sono inoltre state selezionate numerose mutazioni di colore di questo uccello:\nLe varie mutazioni possono essere combinate fra loro, ad esempio gli esemplari mutati bianchi, accoppiati ad altri con altre mutazioni, danno prole cosiddetta \"pezzata\" dove la colorazione originaria mostra aree bianche pi\u00f9 o meno estese.\nBiologia.\nSi tratta di uccelli diurni dalle abitudini tendenzialmente gregarie, che si riuniscono in stormi anche numerosi, spesso in compagnia anche di altre specie come il cappuccino testa bianca ed il domino; gli stormi passano la maggior parte del tempo al suolo o fra l'erba alta alla ricerca di cibo, mentre sul far della sera essi si riuniscono fra gli alberi per passare la notte. I vari membri di un gruppo tendono a tenersi in contatto fra loro emettendo spesso una caratteristica nota cinguettata.\nAlimentazione.\nGrazie al forte becco, il padda \u00e8 in grado di spezzare senza problemi gli involucri di numerosissime variet\u00e0 di piccoli semi, che rappresentano la stragrande maggioranza della dieta di questi uccelli: essi in particolare privilegiano le graminacee, il mais e soprattutto il riso, del quale vanno particolarmente ghiotti ed al quale essi devono il proprio nome scientifico (\"oryzivora\" deriva infatti dal greco e significa proprio \"mangiatrice di riso\"): i padda prelevano i semi ancora immaturi direttamente dalla pianta, rimanendo aggrappati agli steli, oppure ricercano quelli in fase di germinazione al suolo.\nQuesti uccelli si nutrono inoltre anche di frutta, verdura, germogli e bacche, mentre \u00e8 abbastanza difficile che rivolgano le proprie attenzioni verso alimenti di origine animale, privilegiando in questo caso i piccoli insetti volanti (come le termiti nei periodi in cui esse sciamano), che vengono catturati soprattutto durante il periodo riproduttivo, quando vi \u00e8 un'aumentata richiesta energetica dovuta alla riproduzione ed all'allevamento della prole.\nRiproduzione.\nQuesti uccelli sono in grado di riprodursi durante tutto l'arco dell'anno: tuttavia, per assicurare ai nascituri una maggiore quantit\u00e0 di cibo, essi tendono a concentrare l'evento riproduttivo nella fase finale della stagione delle piogge, quando si pu\u00f2 osservare una pigmentazione pi\u00f9 carica delle zone nude del corpo (zampe, cerchio perioculare) e del becco dei maschi, che divengono quasi di color salmone.\nIl maschio corteggia la femmina cantando (il canto consiste nella riproduzione continua per 5-6 volte del normale trillo di richiamo) e saltellandole attorno, tenendo al contempo un contegno impettito ed arruffando le penne del petto e dell testa.\nIl nido, piuttosto voluminoso e grossolano, viene costruito da ambedue i sessi intrecciando rametti, steli d'erba ed altro materiale fibroso a formare una struttura sferica ubicata alla biforcazione di un ramo nel folto della vegetazione, all'interno della quale la femmina depone da 3 a 10 uova biancastre, al ritmo di uno al giorno. La coppia si alterna nella cova durante il giorno, mentre durante la notte ambo i sessi riposano assieme all'interno del nido, e dopo 13-18 giorni schiudono i \"pulli\", inizialmente ciechi ed implumi: essi vengono imbeccati ed accuditi da entrambi i genitori, e sono in grado d'involarsi attorno alle 4 settimane dalla schiusa. Essi rimangono comunque nei pressi del nido, tornandovi per dormire durante la notte e chiedendo l'imbeccata ai genitori, per altre 3 settimane, dopodich\u00e9 se ne allontanano definitivamente.\nLa maturit\u00e0 sessuale viene raggiunta dai maschi attorno ai 5-6 mesi di vita, mentre le femmine sono leggermente pi\u00f9 tardive e sono pronte per la riproduzione attorno ai 10 mesi di vita, sebbene sia piuttosto difficile che i giovani di ambedue i sessi riescano a riprodursi con successo prima dell'anno di vita.\nConservazione.\nSebbene sia comune ed apprezzato come uccello da gabbia, ed allevato a questo scopo da secoli (i primi esemplari giunsero in Europa nel 1860, ma essi venivano allevati in cattivit\u00e0 in Cina e Giappone gi\u00e0 da molto tempo), il padda \u00e8 piuttosto raro nelle aree delle quali \u00e8 originario, e anzi la distruzione dell'habitat, la pressione demografica e le persecuzioni alle quali questo uccello \u00e8 stato sottoposto in quanto dannoso per le coltivazioni hanno fatto s\u00ec che la specie abbia subito un drastico calo numerico nel corso degli anni, tanto che lo IUCN la classifica come \"vulnerabile\".\nIl padda \u00e8 inoltre inserito nell'Appendice II della CITES, pertanto ne \u00e8 consentito il commercio e la detenzione in cattivit\u00e0, a patto di denunciare obbligatoriamente nascite, decessi e cessioni degli animali."}
{"id": "1838422", "revid": "1234826", "url": "https://it.wikipedia.org/wiki?curid=1838422", "title": "Settembre", "text": "Settembre \u00e8 il nono mese dell'anno secondo il calendario gregoriano ed \u00e8 il primo mese dell'autunno nell'emisfero boreale ed il primo della primavera nell'emisfero australe; conta 30 giorni e si colloca nella seconda met\u00e0 di un anno civile.\nI segni zodiacali di settembre sono Vergine e Bilancia, che rappresentano la fine dell'estate e l'inizio dell'autunno: il passaggio tra segni e stagioni avviene infatti con l'equinozio, il 22\u00ba o 23\u00ba giorno del mese.\nIl nome deriva dal latino \"september\", a sua volta da \"septem\", \"sette\", perch\u00e9 era il settimo mese del calendario romano, che iniziava con il mese di marzo. Nel 37 l'imperatore Caligola mut\u00f2 il nome del mese in \"Germanico\" in onore dell'omonimo padre, ma alla morte dell'imperatore il nome torn\u00f2 quello originale. Nell'89 il nome fu nuovamente cambiato in \"Germanico\", questa volta per celebrare una vittoria dell'imperatore Domiziano sui Catti, ma anche Domiziano fu assassinato e il nome del mese ripristinato. Destino breve ebbe anche la riforma del calendario operata da Commodo, nella quale il mese di settembre prendeva il nome di \"Amazonius\".\nNel calendario rivoluzionario francese l'anno terminava a cavallo del mese di settembre: fino al 16 o 17 di settembre si era nel mese di Fruttidoro, vi erano poi cinque giorni detti \"Sanculottidi\" (sei negli anni bisestili), infine, dal 22 settembre alla fine del mese si cadeva nel primo mese del calendario rivoluzionario, Vendemmiaio.\nCitazioni e riferimenti in campo musicale.\nSettembre \u00e8 il mese che ha ispirato molte canzoni. Alcuni dei numerosi titoli, in ordine cronologico, sono:"}
{"id": "1838423", "revid": "117604238", "url": "https://it.wikipedia.org/wiki?curid=1838423", "title": "MAS 96", "text": "Il MAS 96 \u00e8 attualmente una nave museo al Vittoriale degli italiani a Gardone Riviera.\nFondamentalmente si tratta di un motoscafo in legno di tipo Orlando da 12 tonnellate di dislocamento, una serie che comprese i MAS dal 91 al 102 e da 218 a 232, in legno con carena a spigolo e 27 nodi circa di velocit\u00e0 di punta; avevano 8 uomini di equipaggio e armamento costituito generalmente da 2 siluri e alcune bombe di profondit\u00e0, oltre a una mitragliatrice o a un cannoncino.\nQuesta unit\u00e0 partecip\u00f2, con a bordo l'allora capitano di fregata Costanzo Ciano, il comandante Luigi Rizzo e il poeta Gabriele D'Annunzio, alla Beffa di Buccari (la notte dell'11 febbraio 1918) insieme con i MAS 94 e 95.\nOltre a questa \u00e8 presente un'altra MAS risalente al primo conflitto mondiale: il \"MAS 15\" esposto al Sacrario delle bandiere al Vittoriano di Roma.\nOltre a queste due altri MAS sono conservate: la \"MAS 472\" a Marina di Ravenna e il \"MAS 473\" al museo storico navale di Venezia assieme alla motozattera \"MZ 737\" e al sottomarino \"Enrico Dandolo\"."}
{"id": "1838424", "revid": "200568", "url": "https://it.wikipedia.org/wiki?curid=1838424", "title": "Agosto", "text": "Agosto \u00e8 l'ottavo mese dell'anno secondo il calendario gregoriano, conta 31 giorni e si colloca nella seconda met\u00e0 di un anno civile.\nAnticamente chiamato sextilis (il sesto mese dell'anno del calendario romano, che cominciava da Martius), il mese fu rinominato \"augustus\" nell'anno 8 a.C., in onore dell'imperatore Augusto, dal quale prende il nome anche il Ferragosto (\"feriae Augusti\"), su decisione del Senato di Roma.\nSi aggiunse anche un giorno di durata, sottraendolo da febbraio, per renderla uguale a quella del mese di luglio (dedicato a Cesare).\nTra i guanci delle isole Canarie, il mese di agosto ha ricevuto in nome di Be\u00f1esmer o Be\u00f1esmen, che \u00e8 stato anche il festival di raccolta tenuto questo mese."}
{"id": "1838428", "revid": "2075278", "url": "https://it.wikipedia.org/wiki?curid=1838428", "title": "Ottobre", "text": "Ottobre \u00e8 il decimo mese dell'anno secondo il calendario gregoriano e il secondo mese dell'autunno nell'emisfero boreale, della primavera nell'emisfero australe; conta 31 giorni e si colloca nella seconda met\u00e0 di un anno civile.\nIl nome deriva dal latino \"october\", perch\u00e9 era l'ottavo mese del calendario romano, che incominciava con il mese di marzo. L'imperatore Commodo oper\u00f2 una riforma in base alla quale il mese assumeva uno dei suoi titoli, \"Invictus\", ma dopo la sua morte la riforma fu abbandonata.\nNel calendario persiano corrispondeva al mese di \"Mehr\" (fino al 22) e poi a quello di \"Aban\".\nNel calendario rivoluzionario francese ottobre corrispondeva a due mesi: fino al 22/24 ottobre a Vendemmiaio e successivamente a Brumaio.\nIl 2 ottobre ricorre la festa dei nonni, nello stesso giorno ricorre anche la solennit\u00e0 degli angeli custodi. Il 7 ottobre \u00e8 la solennit\u00e0 della Vergine del Rosario.\nIl 12 ottobre viene festeggiato il Columbus Day.\nIl 14 ottobre ricorre l'Army Independence Day.\nIl 31 ottobre si festeggia invece Halloween.\nL'ultima domenica di ottobre si porta indietro di un'ora l'orologio rendendo di fatto il mese di ottobre, il mese pi\u00f9 lungo dell'anno.\nI segni zodiacali del mese di ottobre sono la Bilancia (23 settembre - 22 ottobre) e lo Scorpione (23 ottobre - 22 novembre)."}
{"id": "1838431", "revid": "169529", "url": "https://it.wikipedia.org/wiki?curid=1838431", "title": "Particolarismo giuridico", "text": "Con il termine particolarismo giuridico si intende la mancanza di unitariet\u00e0 e di coerenza dell'insieme delle leggi vigenti in una determinata sfera spazio-temporale, all'interno della quale ci dovrebbe essere (o almeno ci si aspetterebbe che ci fosse) unit\u00e0 e coerenza di leggi.\nStoria.\nIl \u00abparticolarismo\u00bb \u00e8 stato illustrato da Giuseppe Galasso come \u00abcarattere originale\u00bb della storia d\u2019Italia; \"carattere per il quale di solito ci si richiama, e giustamente, al \"particulare\" di Guicciardini, ma la cui consapevolezza risale a un secolo o due prima, come testimoniano vari meno noti scrittori toscani e specialmente I libri della famiglia di Leon Battista Alberti. E con esso \u00abl\u2019individualismo\u00bb privato della sua inerente dimensione di \u00ablegame sociale\u00bb, trascurando che l\u2019essere umano \u00e8 insieme individuo ed elemento sociale, cio\u00e8 nasce, vive e muore come essere socialmente costituito.\nIl particolarismo ha molti volti. \u00c8 particolarismo di interessi dei ceti e delle corporazioni che li rappresentano. \u00c8 particolarismo locale, che oppone citt\u00e0 a citt\u00e0, campagna a citt\u00e0, borgo a borgo. \u00c8 particolarismo familiare (...) \u00c8 particolarismo culturale (...) E ne deriva un\u2019incapacit\u00e0 di piegarsi al bene comune in nome dell\u2019adesione a un\u2019interpretazione personale, idealmente sentita come quella verace.\nQuesto radicamento degli italiani nel \"particulare\" guicciardiniano ha un profondo risvolto costituzionale, nella misura in cui appunto conforma l\u2019agire dei cittadini nella societ\u00e0 e il funzionamento delle istituzioni. Non c\u2019\u00e8 bisogno di sottolineare quanto nuoccia a uno sviluppo del paese Italia: lo aveva gi\u00e0 cantato Petrarca alle radici della costituzione dei paesi europei come Stati: \u00abVostre voglie divise guastan del mondo la pi\u00f9 bella parte\u00bb. Particolarismo e individualismo sono davvero fenomeni che rappresentano elementi costitutivi di lunghissimo periodo, estendendosi, per quanto riguarda l\u2019Italia unita, dal suo periodo d\u2019avvio all\u2019oggi pi\u00f9 attuale\".\nL'opera di codificazione del diritto, intrapresa nel secolo XIX, aveva proprio lo scopo di semplificare la disciplina, eliminando alcune delle situazioni di privilegio accumulatesi nel corso dei secoli. Oggi, l'avvertita esigenza di una eguaglianza sostanziale ha condotto a una serie di norme speciali, in favore di determinate categorie di persone (ad es:, affittuari, lavoratori subordinati, consumatori), riproponendo non pochi problemi legati al \"particolarismo giuridico\".\nDiritto.\nNel caso del diritto per particolarismo giuridico si intende un insieme di usi e consuetudini (quindi leggi non scritte), diverse per ogni feudo, poich\u00e9 questo particolare raggruppamento di norme giuridiche caratterizzava il Medioevo.\nIl particolarismo giuridico si pu\u00f2 vedere da pi\u00f9 punti di vista: in ragione delle persone e in ragione dei territori.\nIl primo \u00e8 dato dalla diversificazione normativa che si aveva durante l'Antico regime a seconda dello status delle persone, cio\u00e8 in base alla loro categoria sociale di appartenenza.\nIl secondo consisteva nella variet\u00e0 di normative in relazione alle diverse realt\u00e0 locali: le citt\u00e0 erano trattate diversamente dalle campagne.\nLo stato assoluto ostacolava la nuova \"economia sociale di mercato\" (che nasceva nello stato liberale, essa storicamente si \u00e8 accoppiata al modo di produzione capitalistico) con l'assenza di unitariet\u00e0 e di coerenza delle leggi vigenti all'interno di ciascuno Stato; questo \"ostacolo\" fu individuato con il termine di particolarismo giuridico.\nAltri progetti.\n&lt;br&gt;&lt;br&gt;"}
{"id": "1838432", "revid": "439868", "url": "https://it.wikipedia.org/wiki?curid=1838432", "title": "Maggio", "text": "Maggio \u00e8 il quinto mese dell'anno secondo il calendario gregoriano e il terzo e ultimo mese della primavera nell'emisfero boreale, dell'autunno nell'emisfero australe, conta 31 giorni e si colloca nella prima met\u00e0 di un anno civile.\nEtimologia e religioni.\nIl nome Maggio deriva dal corrispondente mese dell'antico calendario romano \"Maius\", cos\u00ec detto in quanto dedicato alla divinit\u00e0 latina Maia, dea dell'abbondanza e della fertilit\u00e0, che rappresenta la grande madre terra.\nNegli antichi riti, il primo giorno del mese di maggio il flamine del dio Vulcano sacrificava in onore della dea Maia, essendo questa moglie di Vulcano secondo la religione romana.\nMese mariano.\nNella cultura cristiana maggio \u00e8 il mese dedicato alla Madonna con particolare utilizzo della devozione del Santo Rosario.\nZodiaco.\nI segni zodiacali di maggio sono Toro (fino al giorno 20) e Gemelli (dal giorno 21)."}
{"id": "1838433", "revid": "599013", "url": "https://it.wikipedia.org/wiki?curid=1838433", "title": "Brunello Cocciuti", "text": ""}
{"id": "1838437", "revid": "123210124", "url": "https://it.wikipedia.org/wiki?curid=1838437", "title": "Gennaio", "text": "Gennaio \u00e8 il primo mese dell'anno secondo il calendario gregoriano, \u00e8 uno dei sette mesi che conta 31 giorni e si colloca nella prima met\u00e0 di un anno civile.\nIl nome \"gennaio\" (in latino \"Ianuarius\") deriva dal dio romano Giano (\"Ianus\"), divinit\u00e0 preposta alle porte e ai ponti che in generale rappresentava ogni forma di passaggio e mutamento (effettivamente gennaio \u00e8 il mese che apre le porte del nuovo anno, infatti il sostantivo latino \"ianua\" corrisponde al termine italiano \"porta\"). Il calendario romano originale era pi\u00f9 breve di quello gregoriano (304 giorni), in quanto i Romani consideravano l'inverno un periodo senza mesi. Fu Numa Pompilio intorno al 713 a.C. ad aggiungere gennaio e febbraio, fissandoli come i primi mesi dell'anno e rendendo l'anno uguale a quello solare (calendario numiano di 355 giorni). Tuttavia, fino al 153 a.C., i Romani consideravano marzo il primo mese dell'anno civile in quanto coincidente con l'inizio delle attivit\u00e0 militari e della carica pubblica dei consoli. A partire dalla met\u00e0 del II secolo a.C., l'inizio dell'anno venne dunque identificato con gennaio in quanto in questo periodo venivano scelti i consoli e i magistrati eponimi.\nIl primo giorno del mese di gennaio \u00e8 capodanno. Durante il Medio Evo, anche se si continu\u00f2 a rappresentare il calendario giuliano secondo il costume dei Romani (dodici colonne da gennaio a dicembre), nel mondo cristiano c'era eterogeneit\u00e0 nella scelta del capodanno fatto coincidere, a seconda delle tradizioni delle varie regioni, ora con il Natale (25 dicembre), con l'Annunciazione (25 marzo) o con la Pasqua. Nel XVI secolo, cominci\u00f2 a diffondersi in alcuni paesi cristiani, come il Regno di Francia, l'usanza di far iniziare l'anno il 1\u00ba gennaio con la Festa della Circoncisione di Cristo (sette giorni dopo il Natale): tale data venne estesa nel 1582 a tutto il mondo cattolico da papa Gregorio XIII con la riforma del calendario che da lui prende nome.\nNomi storici del mese sono, oltre al romano \"Ianuarius\", il sassone \"Wulf-monath\" (\"mese del lupo\") e il termine usato da Carlo Magno \"Wintarmanoth\" (\"mese invernale\"). In finlandese, il mese \u00e8 chiamato \"tammikuu\", ovvero \"mese della farnia\", mentre in ceco \"leden\", che significa \"mese del ghiaccio\".\nIl primo luned\u00ec di gennaio \u00e8 chiamato \"Handsel Monday\" in Scozia e nell'Inghilterra settentrionale. In Inghilterra, l'anno agricolo inizia con il \"Plough Sunday\", la domenica dopo l'Epifania.\nLa maggiore et\u00e0 in Giappone veniva festeggiata dal 1948 il secondo luned\u00ec di gennaio per coloro che divenivano ventenni nel nuovo anno solare. Festa nazionale, \u00e8 stata spostata al 15 gennaio dal 1999, quando il governo ha cercato di contemperare esigenze economiche a festivit\u00e0 varie, cercando di accorparle fra loro.\nNella Ruota dell'Anno pagana, gennaio finisce nel periodo dell'Imbolc nell'emisfero nord e del Lughnasadh in quello sud.\nSecondo l'astrologia, gennaio ha dapprima il sole in Capricorno, quindi in Aquario, ma astronomicamente il sole si trova nella costellazione del Sagittario fino al 19, giorno in cui passa nel Capricorno."}
{"id": "1838447", "revid": "1355461", "url": "https://it.wikipedia.org/wiki?curid=1838447", "title": "Unit\u00e0 nazionale", "text": "Per unit\u00e0 nazionale s'intende la condizione mediante la quale la parte preponderante di una nazione \u00e8 soggetta alla sovranit\u00e0 di un unico Stato.\nPu\u00f2, per ragioni storiche, non sussistere per lunghi periodi di tempo, essere momentaneamente spezzata a causa di guerre civili (come la Spagna durante la guerra 1936/'39 o l'Italia tra il 1943 e il 1945) oppure di occupazioni militari di porzioni rilevanti del territorio statale da parte di eserciti stranieri (come la Francia tra il 1940 e il 1945).\nLa storia offre esempi di nazioni separate in due entit\u00e0 statuali reciprocamente indipendenti, con entrambe che si proclamano legittime rappresentanti dello stesso popolo. \u00c8 il caso della Germania, fino al 3 ottobre 1990 divisa nella Repubblica Federale di Germania (Germania Ovest) e nella Repubblica Democratica Tedesca (Germania Est). Questa divisione si \u00e8 risolta con lo scioglimento della Repubblica Democratica e l'unione dei suoi neoricostituiti \"L\u00e4nder\" alla Repubblica Federale.\nUn'altra divisione ancora operante - questa volta sull'asse Nord-Sud - \u00e8 quella fra la Repubblica Democratica Popolare di Corea (Nord) e la Repubblica di Corea (Sud)."}
{"id": "1838449", "revid": "83531", "url": "https://it.wikipedia.org/wiki?curid=1838449", "title": "Prima fiera internazionale del libro (Messico)", "text": "La Prima fiera internazionale del libro del Messico si svolse a Citt\u00e0 del Messico nel 1980 nel Palacio De Min\u00e9ria; essa ebbe la sua approvazione anche dallo scrittore Jos\u00e9 Taylor.\nNell'ambito della Fiera furono presentati libri popolari, divulgativi, educativi, scolastici, volumi fotografici sul Messico, sull'arte precolombiana, sulla civilt\u00e0 dei Maya, degli Aztechi e dei Toltechi. Oltre ad essi, fu presentata anche la pubblicazione in facsimile del \"Codice Fiorentino\" di Fra Bernardino da Sahag\u00fan, il cui originale \u00e8 conservato presso la Biblioteca Medicea Laurenziana di Firenze, libro che \u00e8 un documento basilare per la conoscenza e la storia dei costumi dell'antico Messico e che ha per titolo originale \"Historia general de las cosas de la Nueva Espa\u00f1a\".\nFu esposta anche una pubblicazione del \"Codice Atlantico\" di Leonardo da Vinci, una copia del quale fu donata dall'editore Giunti all'allora presidente messicano Jos\u00e9 L\u00f3pez Portillo.\nEdito dalla Casa Editrice Giunti Martello fu presentato \" Quetzalcoatl\" e questa edizione si affianc\u00f2 a quella originale messicana; la veste tipografica di questo libro fu studiata e realizzata da Beatrice Trueblood, direttrice dell'omonimo studio grafico messicano.\n\"Quetzalcoatl\" si compone di tre parti; nella prima Demetrio Sodi espone le testimonianze lasciate dall'archeologia sul mito del serpente piumato, nella seconda parte si trova il racconto poetico e suggestivo fatto dal presidente Jos\u00e9 Lopez Portillo, l'ultima \u00e8 costituita da un saggio di Fernando Diaz Infante sulle testimonianze del passato, presentando gli aspetti socio-psicologici del mondo preispanico"}
{"id": "1838450", "revid": "260676", "url": "https://it.wikipedia.org/wiki?curid=1838450", "title": "Febbraio", "text": "Febbraio \u00e8 il secondo mese dell'anno secondo il calendario gregoriano e conta 28 giorni negli anni ordinari o 29 giorni negli anni bisestili. Viene dopo gennaio e prima di marzo ed \u00e8 il terzo ed ultimo mese dell'inverno nell'emisfero boreale o dell'estate nell'emisfero australe.\nOltre al ventinovesimo giorno degli anni bisestili, in alcuni paesi \u00e8 esistito anche un 30 febbraio: \u00e8 stato introdotto in Svezia nel 1712 e in Unione Sovietica nel 1930 e 1931.\nStoria e cultura.\nIl nome del mese deriva dal latino \"februare\", che significa \"purificare\" o \"un rimedio agli errori\" dato che nel calendario romano febbraio era il periodo dei rituali di purificazione, tenuti in onore del dio etrusco Februus e della dea romana Febris, i quali avevano il loro culmine il giorno 14; secondo Varrone il termine deriverebbe dal Sabino \"februm\", purificazione.\nTale ricorrenza pagana sembrerebbe poi essere confluita nel culto cristiano tributato in onore a Santa Febronia, poi soppiantata da San Valentino e trasferita al 25 giugno. Assieme a gennaio \u00e8 stato l'ultimo mese aggiunto al calendario, poich\u00e9 i romani consideravano l'inverno un periodo senza mesi. Secondo i miti, fu Numa Pompilio, nel 700 a.C., a inserirli entrambi per potere adattare al calendario l'anno solare: il febbraio originale conteneva 29 giorni (30 in un bisestile). Augusto avrebbe rimosso in seguito un giorno di febbraio per aggiungerlo al mese in suo nome, agosto, (rinominato da Sestile), in modo che il mese dedicato a Giulio Cesare, luglio, non fosse pi\u00f9 lungo. Questo fatto, provato da poche fonti non certissime, \u00e8 contestato da molti storici che reputano pi\u00f9 probabile un febbraio da sempre di 28 giorni.\nNominalmente febbraio era l'ultimo mese dell'anno romano, che iniziava a marzo. Poich\u00e9 i calcoli calendariali antichi erano imprecisi, alcune volte i sacerdoti romani inserirono un mese di inframezzo, Mercedonius, dopo febbraio, per riallineare le stagioni.\nNomi storici di febbraio sono l'anglosassone \"Solmoneth\" (\"mese del fango\") e \"Kale-monath\" cos\u00ec come il corrispettivo carolingio \"Hornung\". Nel vecchio calendario giapponese, il mese \u00e8 chiamato \"Kisaragi\" (\u5982\u6708, \u7d79\u66f4\u6708 o \u8863\u66f4\u6708, che letteralmente significa \"il mese del cambio di vesti\"). Altro nome nipponico \u00e8 \"Mumetsuki\" (\u6885\u898b\u6708, che significa letteralmente \"il mese in cui si vedono i fiori di prugno\") o \"Konometsuki\" (\u6728\u76ee\u6708, \"il mese nel quale gli alberi prendono nuova vita\"). In finlandese, il mese \u00e8 chiamato \"helmikuu\", \"mese della perla\".\nFebbraio \u00e8 conosciuto come \"Black History Month\" (\"Mese della storia nera\") negli USA e Canada, una ricorrenza osservata negli Stati Uniti d'America, Canada e Regno Unito per celebrare l'importanza delle persone e degli eventi nella storia della diaspora africana. \u00c8 celebrato annualmente negli Stati Uniti e in Canada durante il mese di febbraio e nel Regno Unito in ottobre. Fu ideato nel 1926, quando lo storico Carter G. Woodson e l'associazione ASALH annunciarono che la seconda settimana di febbraio sarebbe stata chiamata \"negro history week\". Tale settimana fu scelta poich\u00e9 vi ricadevano i compleanni sia di Abramo Lincoln che di Frederick Douglass.\nSecondo l'astrologia, febbraio incomincia con il sole nell'Aquario e termina con il sole nei Pesci, mentre astronomicamente incomincia con il Capricorno e termina con l'Aquario."}
{"id": "1838451", "revid": "89688", "url": "https://it.wikipedia.org/wiki?curid=1838451", "title": "Moshi Moshi records", "text": ""}
{"id": "1838453", "revid": "89688", "url": "https://it.wikipedia.org/wiki?curid=1838453", "title": "Moshi moshi records", "text": ""}
{"id": "1838456", "revid": "22475", "url": "https://it.wikipedia.org/wiki?curid=1838456", "title": "Allocricetulus eversmanni", "text": "Il criceto di Eversmann (Allocricetulus eversmanni) \u00e8 un roditore appartenente alla famiglia dei Cricetidae.\n\u00c8 stato trovato solo in Kazakistan."}
{"id": "1838460", "revid": "154326", "url": "https://it.wikipedia.org/wiki?curid=1838460", "title": "Ferdinando III d'Asburgo-Lorena", "text": ""}
{"id": "1838461", "revid": "1573940", "url": "https://it.wikipedia.org/wiki?curid=1838461", "title": "Hattori", "text": ""}
{"id": "1838462", "revid": "121153001", "url": "https://it.wikipedia.org/wiki?curid=1838462", "title": "Sala montata", "text": "Nell'ingegneria ferroviaria si definisce sala montata l'insieme costituito da due ruote e dall'asse corrispondente (assile o \"sala\") di un veicolo ferroviario. Nel caso di rotabili automotori o locomotive una \"sala montata\" viene definita sala motrice quando ad essa \u00e8 applicata una coppia motrice in seguito all'accoppiamento con un qualsiasi tipo di motore e pertanto serve a far muovere il rotabile. Quando una sala \u00e8 accoppiata mediante bielle o ingranaggi alla sala motrice viene chiamata sala accoppiata.\nSi definisce invece sala portante quando svolge soltanto la funzione di sostenere il carico per asse applicato. \nDescrizione.\nLa due ruote in acciaio stampato o (soprattutto anticamente) a raggi sono montate a freddo sulle apposite sedi rettificate, dette \"portate\", dell'assile di solito in acciaio fucinato al maglio, a sezione circolare che presenta alle due estremit\u00e0 due superfici rettificate dette fuselli.\nI fuselli fungono da appoggio per il rotabile attraverso una o pi\u00f9 boccole lubrificate interposte o pi\u00f9 generalmente coppie di cuscinetti a rulli.\nSui rotabili pi\u00f9 recenti sull'assile sono calettati anche i dischi del sistema frenante. Questi sono alettati per facilitare lo dispersione del calore che si sviluppa durante l'azione frenante.\nRuote cerchiate.\nInizialmente e per la maggior parte della loro storia le ruote ferroviarie erano composte da tre elementi:\nCon questa modalit\u00e0 di costruzione il centro ruota non viene mai sostituito, andando invece a cambiare il solo cerchione quando ha raggiunto il limite di usura.\nLe ruote cerchiate sono andate in disuso per due principali motivi: laddove si aveva frenatura a ceppi, le grandi quantit\u00e0 di calore liberate dall'attrito fra ceppo e cerchione potevano essere tali da rilassare le tensioni residue nel cerchione e generare scorrimenti fra questo e centro ruota, andando incontro a fenomeni come sfaccettature sulla superficie di rotolamento o corrosione da sfregamento sulla superficie di accoppiamento; inoltre il calettamento a caldo impone uno stato di trazione all'interno del cerchione, il quale favorisce l'avanzamento di cricche che si possono formare sulla superficie di rotolamento. Per rotabili ad alta velocit\u00e0, un altro fenomeno sfavorevole all'utilizzo di ruote cerchiate \u00e8 la forza centrifuga.\nRuote monoblocco.\nA partire dall\u2019approvazione della TSI HS nel 2002, le ruote monoblocco sono le uniche a poter beneficiare della conformit\u00e0 da parte della normazione europea. Le sale montate prodotte per funzionare con ruote cerchiate ante TSI possono continuare ad essere utilizzate.\nPoich\u00e9 composte da un solo elemento strutturale, non hanno problemi derivanti dalla forza centrifuga, n\u00e9 termomeccanici. Inoltre tramite il trattamento di tempra differenziale, \u00e8 possibile imporre uno stato tensionale di compressione all'interno del cerchione, limitando fortemente la propagazione di cricche che si possono formare sulla superficie di rotolamento.\nNelle ruote monoblocco si realizza sul fianco del cerchione un intaglio circolare rappresentante il limite di usura (linea di fede), ovvero il limite entro il quale \u00e8 possibile ritornire la ruota per riportarla al profilo di progetto.\nLa ruota monoblocco \u00e8 fornita gi\u00e0 completa da parte del costruttore, fatta eccezione per il foro del mozzo, che si rifinisce in funzione del calettamento sull\u2019assile. Il foro semifinito, per garantire la geometrica centricit\u00e0, \u00e8 realizzato con la stessa piazzatura del resto della ruota."}
{"id": "1838465", "revid": "729019", "url": "https://it.wikipedia.org/wiki?curid=1838465", "title": "RPD", "text": "La RPD (\"Ruchnoj Pulem\u00ebt Degtyar\u00ebva\", in russo: mitragliatrice leggera Degtyarev) \u00e8 un'arma automatica di produzione sovietica introdotta in servizio nel 1950, una delle prime armi destinate a una nuova cartuccia intermedia (7,62 x 39\u00a0mm M43) e tra le precursori del concetto di mitragliatrice di squadra. Venne utilizzata per sostituire l'ormai obsoleta serie di mitragliatori Degtyarev (DP-28, DPM, RP-46) usati nel Secondo conflitto mondiale. Negli anni '60 ne venne interrotta la produzione per il successivo sviluppo del pi\u00f9 moderno fucile mitragliatore RPK, pi\u00f9 economico da produrre per via dei componenti comuni all'AK-47.\nSviluppo.\n\u00c8 stata sviluppata intorno al 1944 da Vasily Degtyaryov (al quale fu per questo conferito il titolo di Eroe del lavoro socialista) a seguito di una richiesta dell'Armata Rossa per un'arma automatica di squadra che impiegasse la nuova munizione \"intermedia\" sovietica da 7,62 x 39mm M43, in grado di fornire fuoco di accompagnamento alla fanteria sulle distanze di combattimento pi\u00f9 frequenti, utilizzando cos\u00ec le stesse munizioni in dotazione ai fucilieri (per i quali infatti erano previste armi di nuova concezione e pi\u00f9 maneggevoli).\nTale concetto tattico derivava dal fatto che l'analisi degli scontri sul campo di battaglia indicava che raramente la fanteria si trovava a combattere a distanze superiori ai 4-500 metri e che pertanto le armi automatiche di accompagnamento in dotazione, per quanto ottime (la mitragliatrice pesante Maxim M1910 e quella leggera DP-28), che impiegavano la munizione standard sovietica 7,62 x 54R erano fin troppo potenti per il ruolo di armi di squadra o di plotone, con la loro gittata massima che sfiorava i 2000 metri; inoltre, la potenza della cartuccia sovietica imponeva che tali armi fossero pesanti e massicce per poter funzionare con sicurezza. In considerazione di ci\u00f2, e basandosi anche sugli studi della Wehrmacht che proprio nel 1943 aveva introdotto il suo rivoluzionario fucile d'assalto MP43/44 con una nuova munizione molto pi\u00f9 adatta a tali distanze, l'Armata Rossa aveva sviluppato una cartuccia da fanteria di nuova concezione, la 7,62 x 39mm M43.\nOccorreva quindi un'arma da destinare ai piccoli reparti come la squadra e il plotone, che impiegasse la stessa nuova cartuccia in modo da facilitare molto il compito dei fanti sovietici che cos\u00ec non sarebbero stati pi\u00f9 costretti a trascinarsi dietro le pesanti e ingombranti cassette di munizioni per le mitragliatrici, leggere e pesanti, in dotazione all'epoca all'Armata Rossa, ma avrebbero potuto rifornire l'arma con le stesse cartucce usate per i loro fucili semiautomatici o fucili d'assalto, all'epoca gi\u00e0 in fase di progettazione.\nAlla fine del 1943 pertanto Vasily Degtyaryov (progettista del ben riuscito fucile mitragliatore DP-28) Sergej Simonov e Aleksei Sudayev, i maggiori progettisti di armi individuali dell'URSS, vennero incaricati di progettare una nuova arma con lo stesso ruolo ma che impiegasse la nuova munizione, e che fosse perci\u00f2 pi\u00f9 maneggevole, leggera e facile da impiegare. Degtyaryev mantenne lo stesso schema meccanico di base del DP con alcune leggere modifiche e aggiunse un'alimentazione a tamburo posto sotto al castello (e non pi\u00f9 superiormente come nel precedente modello). Il suo progetto fu accettato nel 1944 come \"7.62 mm \u0420\u0443\u0447\u043d\u043e\u0439 \u041f\u0443\u043b\u0435\u043c\u0451\u0442 \u0414\u0435\u0433\u0442\u044f\u0440\u0451\u0432\u0430\", \"P\u041f\u0414\" (\"Rucnoj Pulem\u00ebt Degtyar\u00ebva\", RPD - in russo: \"mitragliatrice leggera Degtyaryev da 7,62mm\").\nBench\u00e9 sia stata utilizzata in piccoli lotti dalle truppe sovietiche nelle fasi finali della seconda guerra mondiale, venne adottata ufficialmente come armamento standard di squadra dell'esercito sovietico nel 1948 e distribuita in quantit\u00e0 dall'inizio del 1950 fino al 1960, quando \u00e8 stata sostituita dalla mitragliatrice leggera RPK, una versione specializzata dell'AKM.\nVa osservato che il concetto alla base del RPD era estremamente innovativo: fino agli anni '70 del XX secolo, gli eserciti occidentali della NATO non disponevano per la propria fanteria di armi paragonabili, e impiegavano per lo stesso ruolo tattico le pesanti ed esuberanti mitragliatrici tutte di modello e concezione risalenti alla Seconda guerra mondiale.\nTecnica.\nLa RPD pu\u00f2 essere descritta come un ulteriore sviluppo delle precedenti mitragliatrici. Il funzionamento \u00e8 a sottrazoine di gas, con pistone a corsa lunga, e l'otturatore \u00e8 derivato direttamente da quello del DP-28. Allo sparo, l'otturatore scatta in avanti sotto la spinta della molla di recupero, estrae una cartuccia dal nastro e la inserisce nella camera di sparo della culatta, dove si arresta. Il portaotturatore prosegue ancora per un breve tratto la sua corsa in avanti, e cos\u00ec facendo spinge all'esterno due alette mobili, incernierate alla testa dell'otturatore, le quali vanno a inserirsi in due appositi svasi sagomati all'interno del castello, realizzando cos\u00ec una chiusura molto solida e sicura. A questo punto il portaotturatore colpisce il percussore che \u00e8 flottante entro l'otturatore; questi urta l'innesco della cartuccia provocando lo sparo.\nI gas prodotti dall'esplosione attraversano la canna e vengono prelevati da una valvola sotto la stessa, e convogliati nel condotto entro il quale si trova il pistone: questo, sotto la spinta dei gas, scorre violentemente all'indietro e poich\u00e9 \u00e8 solidale al portaotturatore questo inizia ad arretrare. L'otturatore \u00e8 ancora bloccato dalle alette, che rientrano solo dopo che il portaotturatore ha rinculato per un breve tratto: a quel punto, il proiettile \u00e8 ormai fuoriuscito dalla canna e le pressioni sono scese a livello di sicurezza perci\u00f2 le alette mobili rientrano e anche l'otturatore \u00e8 libero di arretrare, estrarre il bossolo esploso ed espellerlo, comprimendo la molla di recupero che \u00e8 collocata nel calcio. La molla di recupero poi risospinge il tutto in avanti e il ciclo si ripete finch\u00e9 il tiratore non rilascia il grilletto: a quel punto una leva a bilancere intercetta il portaotturatore e il ciclo si ferma.\nL'arma presenta la tipica caratteristica sovietica della cromatura dell'anima della canna e della culatta, che facilita la manutenzione e il funzionamento. Sul lato destro dell'arma vi \u00e8 la manetta di armamento e sopra il ponticello del grilletto, la sicura a leva, che ha solo due posizioni: \"fuoco\" e \"sicura\"; il RPD infatti spara solo a fuoco automatico (raffica). Un bipiede di appoggio \u00e8 incernierato sotto la canna. Gli organi di mira consistono in un alzo posteriore a tangente, graduato da 200 a 1000 metri, e in un mirino anteriore regolabile in deriva ed elevazione. Calcio, impugnatura e astina sono in legno. Le parti metalliche sono profondamente fosfatizzate. Le finiture esterne sono tipicamente militari, adeguatamente lavorate, mentre quelle interne sono impeccabilmente eseguite e l'arma \u00e8 costruita senza risparmio di materiale, secondo la tradizione sovietica di robustezza e affidabilit\u00e0. Il castello e il coperchio di alimentazione sono in lamiera piegata e stampata mentre la meccanica interna \u00e8 fresata dal pieno.\nL'alimentazione avviene mediante nastro metallico non disintegrabile da 100 colpi, inserito nell'arma dal lato sinistro, e contenuto in un caricatore a tamburo in acciaio da inserire in una guida posta sotto il castello: questo rende molto pi\u00f9 agevole e sicuro il funzionamento poich\u00e9 il nastro \u00e8 molto pi\u00f9 facile da inserire nel tamburo delle cartucce sciolte, e il nastro \u00e8 cos\u00ec al sicuro da sporcizia e deformazioni cui i nastri portati all'esterno sono sempre soggetti e che costituiscono la causa primaria di inceppamenti. Il concetto \u00e8 simile ai caricatori a tamburo da 50 colpi usati nelle MG34 e MG42 tedesche, e tale impressione \u00e8 rafforzata dal fatto che l'esercito ungherese ha sviluppato tamburi per nastri da 50 colpi, molto copiati e utilizzati anche da altri Paesi. Ovviamente l'arma pu\u00f2 impiegare anche nastri senza tamburo.\nIl principale difetto del RPD risiede nella canna fissa e perci\u00f2 non intercambiabile: nel fuoco automatico, si surriscalda rapidamente e per non rendere l'arma inservibile, i tiratori venivano addestrati a sparare raffiche brevi. Secondo gli utilizzatori, il RPD pu\u00f2 erogare fuoco efficace fino a 6-700 metri e alle distanze tipiche di combattimento (2-300 metri) \u00e8 un'arma precisa e stabile, del tutto rispondente al suo ruolo.\nImpiego.\nEntrato in servizio in tutti i Paesi del Patto di Varsavia fin dagli anni '50 il RPD \u00e8 stato prodotto in enorme quantit\u00e0 e massicciamente distribuito a tutti i Paesi satelliti ed alleati dell'URSS, molti dei quali lo hanno prodotto su licenza. Ebbe un grande successo anche presso molti movimenti clandestini o di guerriglia ideologicamente vicini all'URSS, come l'OLP, l'IRA, il FRELIMO, la SWAPO ecc per via del basso costo, facilit\u00e0 d'uso, affidabilit\u00e0, buone prestazioni e soprattutto perch\u00e9 impiega la stessa munizione dell'onnipresente AKM. \u00c8 apparso praticamente in ogni conflitto dal 1950 in poi e continua tuttora ad essere presente in molte aree nel mondo, in mano a corpi militari o movimenti di guerriglia che non possono permettersi armi pi\u00f9 moderne.\nNella met\u00e0 degli anni '60, l'Armata Rossa cominci\u00f2 a sostituirlo con il pi\u00f9 moderno RPK ma l'enorme numero in circolazione ha fatto s\u00ec che il RPD continuasse ad essere regolarmente usato dalla fanteria sovietica fino alla guerra in Afghanistan. Oltre ad essere stata impiegata nell'Armata Rossa, oggi alcune RPD possono essere ancora viste in circolazione in Russia nell'Esercito a equipaggiare le unit\u00e0 della riserva. Grandi quantit\u00e0 del RPD sono state ad esempio catturate da Israele all'OLP ed altre milizie palestinesi, e sono state impiegate anche dall'esercito israeliano; lo stesso \u00e8 avvenuto in Angola, dove l'esercito sudafricano, negli anni 1970-80, ha catturato alla SWAPO un gran numero di armi fra cui molti RPD che ha prontamente reimpiegato.\nL'arma \u00e8 stata prodotta anche in altri paesi (con o senza licenza), come la Cina, dove \u00e8 stata identificata come \"mitragliatrice leggera Tipo 56\". La Cina lo offre ancora oggi (2019) sul mercato dell'esportazione."}
{"id": "1838466", "revid": "1573940", "url": "https://it.wikipedia.org/wiki?curid=1838466", "title": "Lanius schach", "text": "L'averla dalla coda lunga o averla dorso rossiccio (Lanius schach ) \u00e8 un uccello appartenente alla famiglia dei Lanidi.\nEtimologia.\nIl nome scientifico della specie, \"schach\", deriverebbe dal nome che secondo Pehr Osbeck (il quale procur\u00f2 gli esemplari utilizzati per la descrizione scientifica) questi uccelli avrebbero in lingua cinese.\nDescrizione.\nDimensioni.\nMisura 20-25 cm di lunghezza, per 33-53 g di peso.\nAspetto.\nSi tratta di uccelli dall'aspetto robusto ma slanciato, muniti di grossa testa ovale e allungata con becco forte e dall'estremit\u00e0 adunca, ali corte e arrotondate, forti zampe artigliate e lunga coda (in alcune sottospecie fino a met\u00e0 delle dimensioni totale dell'animale, caratteristica dalla quale deriva il nome comune della specie) dall'estremit\u00e0 squadrata. Nel complesso, l'averla dalla coda lunga ricorda molto nell'aspetto e nella colorazione le averle grigie, come l'averla grigia meridionale.\nIl piumaggio mostra variazioni anche notevoli a seconda della popolazione presa in considerazione: in generale, la calotta (fronte, vertice, nuca e spalle) \u00e8 di color grigio perla, mentre dorso, ali (queste ultime con remiganti nere con sottile specchio alare bianco), fianchi, codione e sottocoda sono di color pesca, gola, petto e ventre sono di colore bianco e coda e mascherina facciale sono di colore nero, la prima con margini rossicci. In alcune sottospecie (\"tricolor\", nasutus, longicaudatus) il nero cefalico si estende a tutta la calotta, in altre (nominale, \"caniceps\", \"bentet\") il grigio cefalico copre anche buona parte del dorso o financo le ali, oppure il bianco ventrale pu\u00f2 essere pi\u00f9 o meno esteso a favore del pesca dei fianchi, che pu\u00f2 a sua volta assumere tonalit\u00e0 pi\u00f9 aranciate o maggiormente tendenti al bruno o al rosso mattone.\n\u00c8 presente dimorfismo sessuale, con le femmine dalla colorazione pi\u00f9 dimessa (in particolar modo per quanto riguarda il nero).\nGli occhi sono di colore bruno scuro: il becco e le zampe sono quasi neri.\nBiologia.\nL'averla dalla coda lunga \u00e8 un uccello diurno, dalle abitudini di vita perlopi\u00f9 solitarie (sebbene possano vivere in coppie o addirittura in gruppetti anche all'infuori della stagione riproduttiva) e territoriali, con l'estensione dei territori che mostra rapporto di proporzionalit\u00e0 inversa rispetto alla quantit\u00e0 di risorse presente negli stessi: ad esempio, in aree particolarmente ricche di cibo e all'infuori della stagione degli amori questi uccelli possono essere osservati grossomodo a un paio di chilometri gli uni dagli altri.\nQuesti uccelli passano gran parte del proprio tempo appollaiati su un posatoio in evidenza, dal quale possono godere di un'ottima visuale sui dintorni: in tal modo, essi possono prontamente individuare eventuali intrusi nel proprio territorio, cos\u00ec come le potenziali prede. Il volo \u00e8 ondulato, ma i suoi battiti sono sicuri e determinati.\nL'averla dalla coda lunga comunica mediante aspri richiami squillanti, che divengono pi\u00f9 alti quando l'animale \u00e8 eccitato: questi uccelli sono inoltre in grado di imitare i rumori dell'ambiente circostante inserendoli nelle proprie serie di richiami, caratteristica quest'ultima che li rende popolari animali da compagnia nel Sud-est asiatico\nAlimentazione.\nSi tratta di uccelli carnivori e opportunisti, la cui dieta si compone perlopi\u00f9 di grossi invertebrati (principalmente ragni di grandi dimensioni ed ortotteri, mentre gli insetti alati vengono catturati al volo), comprendendo per\u00f2 anche piccoli vertebrati come lucertole, piccoli uccelli e roditori, e perfino serpentelli e pesci catturati dai ruscelli. L'averla dalla coda lunga \u00e8 stata inoltre osservata compiere cleptoparassitismo nei confronti di altre specie di piccoli uccelli. Sebbene raramente, inoltre, questi uccelli possono cibarsi di cibi di origine vegetale: ad esempio, nel Kerala essi sono stati osservati cibarsi dei frutti del \"n\u012bm\".\nCome tipicamente osservabile fra le averle, le prede catturate vengono impalate ad una punta tagliente, ad esempio una spina: una volta messe cos\u00ec al sicuro, l'animale pu\u00f2 farle a pezzi con il robusto becco uncinato, dato che i suoi piedi non sono fatti per strappare. Questi uccelli possono inoltre impalare anche i residui di cibo di origine vegetale.\nRiproduzione.\nLa stagione riproduttiva si estende generalmente dalla fine di marzo a luglio, con le popolazioni meridionali che possono deporre fino a un mese prima e quelle delle aree fredde che possono farlo anche un mese pi\u00f9 tardi. Durante la stagione riproduttiva viene generalmente portata avanti una singola covata, ma in caso di seconda covata viene riutilizzato il nido servito per la prima.\nSi tratta di uccelli monogami, le cui coppie possono rimanere insieme anche all'infuori della stagione riproduttiva, condividendo lo stesso territorio.\nIl nido viene ubicato generalmente fra i rami di un cespuglio spinoso (come le varie specie di \"Flacourtia\" o le palme nane): esso consiste in una struttura a coppa profonda, edificata da ambedue i sessi intrecciando rametti, fibre vegetali e pelame. Al suo interno la femmina depone 3-6 uova, che si alterna a covare col maschio per 13-16 giorni, al termine dei quali schiudono \"pulli\" ciechi ed implumi.\nI giovani vengono accuditi da entrambi i \"partner\", che li nutrono principalmente con pezzetti di carne di uccellini.\nL'averla dalla coda lunga subisce parassitismo di cova da parte del cuculo comune, del cuculo sparviero, del cuculo bianconero e del koel.\nDistribuzione e habitat.\nL'averla dalla coda lunga popola tutta l'ecozona indomalese, popolando un esteso areale che spazia dal Kazakistan centro-meridionale (con nidificazioni registrate anche nel nord-ovest del Paese) alla Nuova Guinea (dove \u00e8 presente nella penisola di Huon e lungo la costa orientale della Papua Nuova Guinea, fino alle propagini sud-orientali dei Monti Owen Stanley) attraverso il Turkestan (Uzbekistan meridionale, Turkmenistan orientale, Kirghizistan), Afghanistan centro-settentrionale e orientale, Khorasan, Pakistan (pur mancando dall'estremo ovest del Paese), gran parte del subcontinente indiano (India, Nepal, Bangladesh, nord dello Sri Lanka), Bhutan, Tibet sud-orientale, Cina centrale, meridionale e sud-orientale (compresa Hainan), Taiwan, Birmania, Thailandia, Indocina (ad eccezione della parte centrale e sud-orientale della Cambogia, dell'Annam meridionale e della Cocincina), penisola malese, grandi Isole della Sonda (Sumatra, Giava, Borneo sud-orientale e settentrionale, ad est fino a Timor ed alle isole Sermata, mentre manca da Sulawesi e dalle Molucche) e Filippine.\nSi tratta di una specie relativamente stanziale, tuttavia alcune popolazioni tendono a compiere spostamenti di modesta entit\u00e0 (ad esempio le popolazioni dell'India meridionale tendono a spostarsi nelle aree costiere pi\u00f9 secche durante la stagione delle piogge, cos\u00ec come quelle himalayane scendono verso il delta del Gange o nel Deccan per sfuggire ai rigori dell'inverno): singoli esemplari in dispersione sono stati avvistati anche in aree ben lontane dall'areale usualmente occupato dalla specie, con avvistamenti in Giappone, alle Maldive, nel Levante, in Europa Orientale e addirittura ad ovest fino ai Paesi Bassi od a South Uist nelle Ebridi Esterne.\nL\"'habitat\" di questa averla \u00e8 rappresentato dalle aree aperte erbose o steppose con presenza isolata di macchie cespugliose o alberate dalle quali dominare i dintorni: questi uccelli non disdegnano la presenza umana, colonizzando senza problemi le aree coltivate, i villaggi ed i parchi e i giardini delle aree suburbane, non di rado servendosi di elementi antropogeni (come staccionate o pali della luce) come posatoi prediletti.\nTassonomia.\nSe ne riconoscono nove sottospecie:\nAlcuni autori riconoscerebbero inoltre le sottospecie \"jaxartensis\" dell'Asia centrale (sinonimizzata con \"erythronotus\"), \"nigriceps\" (meticcio di \"tricolor\" ed \"erythronotus\" nel nord dell'India, dove gli areali delle due sottospecie si sovrappongono ampiamente), \"kathiawarensis\" del Gujarat meridionale ([sinonimizzata con \"caniceps\"), \"formosae\" di Taiwan, \"hainanus\" di Hainan (sinonimizzate con la nominale), e \"fuscatus\" della Cina sud-orientale e di Hainan (riferito ad individui affetti da melanismo e quindi privo di valore tassonomico).\nAll'interno del \"taxon\" possono essere distinti cinque cladi distinguibili principalmente in base a criteri di carattere morfometrico (taglia, lunghezza della coda rispetto alle dimensioni totali e colorazione), rappresentati dalla sottospecie nominale, dalle sottospecie \"erythronotus\" e \"caniceps\", dalle sottospecie \"tricolor\" e \"longicaudatus\", dalla sottospecie \"bentet\" e dalle sottospecie \"nasutus\", \"suluensis\" e \"stresemanni\": lo \"status\" tassonomico di quest'ultima, molto isolata e distinta in termini morfometrici e di piumaggio, potrebbe rappresentare un \"taxon\" a s\u00e9 stante."}
{"id": "1838467", "revid": "1442080", "url": "https://it.wikipedia.org/wiki?curid=1838467", "title": "Fregio storico della Basilica Emilia", "text": "Il fregio storico della Basilica Emilia nel Foro Romano venne rinvenuto in numerosi frammenti durante vari scavi. Alto 0,76 m, oggi \u00e8 conservato nel Museo nazionale romano, sezione di Palazzo Massimo alle Terme. Il fregio \u00e8 un precoce esempio di recezione dei modelli ellenistici in ambito romano, antecedenti alla diffusione del neoatticismo, che appiatt\u00ec l'arte romana verso una pi\u00f9 fredda e accademica riproduzione di modelli dell'arte greca classica. \nStoria.\nLa datazione dell'opera \u00e8 stata molto controversa, oscillando tra l'et\u00e0 cesariana, augustea, tiberiana o anche flavia. Le opzioni relative ai periodi pi\u00f9 tardi sono per\u00f2 scartabili sulla base di elementi stilistici, rendendo verosimile un arco di tempo tra il II e il I secolo a.C.\nIl retro del fregio presenta i segni di pesanti riadattamenti (taglio dello spessore per ridurlo al minimo), quindi \u00e8 verosimile che si trovasse in un edificio pi\u00f9 antico, in seguito riciclato su una nuova fabbrica. Inoltre il materiale con cui \u00e8 stato scolpito \u00e8 il marmo pentelico greco, diverso da quello usato nel resto dell'edificio e nell'altro fregio, che sono realizzati nello stesso materiale di altri edifici romani databili alla seconda met\u00e0 del I secolo a.C. (tempio di Saturno di Planco, Regia di Calvino, Arco partico). Il presente fregio dovette quindi risalire alla ricostruzione dell'87-78 a.C., che interess\u00f2 innanzitutto gli interni. La moneta di Marco Emilio Lepido (65 a.C. circa) raffigura infatti l'interno della basilica coi clipei al primo piano aggiunti dal padre. Inoltre i denarii di Lucio Tiberio Sabino (87 a.C.) raffigurano i temi del ratto delle Sabine e della punizione di Tarpea con notevoli affinit\u00e0 iconografiche a quelle del fregio, considerabili gli uni il riflesso dell'altro.\nIl fregio venne riutilizzato nella ricostruzione di epoca augustea tra il 54 e il 34 a.C. (\"basilica Paulli\"), quando dovette essere smontato e riadattato alla nuova dimensione del fregio.\nDescrizione.\nIl fregio storico si trovava all'interno dell'edificio dove decorava il primo ordine, mentre il secondo presentava motivi vegetali soltanto. Ne sono stati ricomposti circa 16 metri a partire da innumerevoli frammenti, mentre la grandezza totale doveva aggirarsi sui 90 metri di lunghezza per 60 centimetri di altezza. \nComprendeva varie lastre con episodi delle origini di Roma. Tra quelle individuate ci sono:\nTra le scene meglio conservate spicca quella della \"Punizione di Tarpea\", la donna che aveva aperto le porte del Campidoglio ai Sabini per poi venire da essi lapidata da un cumulo di armi. L'eroina \u00e8 raffigurata al centro, col manto increspato dal vento che forma una sorta di disco tenuto dalle sue braccia spalancate, mentre subisce la lapidazione con gli scudi e i bracciali promessile dai Sabini in cambio del tradimento. Il tumulo le arriva fino alla vita e tre soldati Sabini sono attorno nell'atto di gettare altro materiale o di portarlo. All'estrema sinistra un soldato barbuto assiste alla scena con un piede poggiato su un'asperit\u00e0 del terreno, vestito di corazza e un ampio mantello. \nStile.\nLa scena di Tarpea, come le altre, \u00e8 costruita all'insegna di un'immediata leggibilit\u00e0, con una narrazione esplicita, senza stacchi netti tra gli elementi della scena e lo sfondo neutro (costruzione \"paratattica\"), grazie anche a numerosi dettagli paesistici e ambientali.\nLa rappresentazione \u00e8 da mettere in relazione da un lato con la pittura storico-onoraria di tradizione romana e, dall'altro lato, con l'ispirazione consapevole dall'ellenismo asiano del II secolo a.C., in particolare al fregio dell'Artemision di Magnesia, il cui architetto, Ermogene di Priene, ebbe notevole influenza sulla cultura artistica romana."}
{"id": "1838468", "revid": "767487", "url": "https://it.wikipedia.org/wiki?curid=1838468", "title": "One Call Away (Chingy)", "text": "One Call Away \u00e8 il terzo singolo del rapper statunitense Chingy, pubblicato nel 2004 come estratto dall'album di debutto \"Jackpot\". \u00c8 stato prodotto dai Trackstarz e vi ha partecipato il cantante R&amp;B e Attore Jason Weaver, pi\u00f9 noto con lo pseudonimo di J-Weav.\nInformazioni.\nDopo il successo di \"Right Thurr\" e \"Holidae In\", \"One Call Away\" ha dimostrato d'essere anch'esso un ottimo singolo: ha infatti raggiunto la posizione n.2 nella \"Billboard Hot 100\", la n.3 nella \"Hot R&amp;B/Hip-Hop Songs\" e la n.1 nella \"Hot Rap Tracks\". In Regno Unito ha raggiunto la posizione n.26.\nIl testo originale della canzone presenta tre strofe, sebbene nel videoclip la terza sia assente.\nVideoclip.\nIl videoclip include un cameo del giocatore di pallacanestro \"Hot Sauce\". Inizia con Chingy a bordo della sua auto, che ad un tratto \u00e8 costretto a fermarsi a un casello. Qui nota che a servirlo c'\u00e8 una bella ragazza (interpretata dall'attrice Keshia Knight Pulliam) e quindi, senza farsi notare, nel momento in cui le porge i soldi per il pagamento vi allega un biglietto con su scritto il suo numero di telefono. Lei lo guarda sorridendo facendogli segno che ha capito, e lui prosegue per la sua strada. Il giorno dopo Chingy viene effettivamente richiamato, difatti la scena successiva vede lui e la ragazza in una stanza intenti a giocare ad alcuni videogiochi e a scambiarsi intensi sguardi. I due continuano a sentirsi per telefono anche in seguito quando un giorno, durante una partita di basket alla quale sta giocando maldestramente lo stesso Chingy, questi nota che sugli spalti \u00e8 seduta proprio lei, la ragazza del casello. Dopo un'azione impacciata che per fortuna non desta attenzioni, Chingy riesce a far colpo eseguendo un ottimo passaggio da una notevole distanza e a prendersi anche gioco del suo avversario con un'abile finta. Va quindi dalla ragazza e si offre di invitarla a casa sua. Una volta arrivato, il rapper va a farsi una doccia e quando esce, vede la ragazza ad attenderlo sul suo letto in biancheria intima, segno che ormai lui ha fatto colpo. A questo punto, il videoclip si conclude sulle note di \"Chingy Jackpot\", traccia presente nell'album."}
{"id": "1838471", "revid": "124408539", "url": "https://it.wikipedia.org/wiki?curid=1838471", "title": "Servitium editrice", "text": "L'attivit\u00e0 editoriale di Servitium editrice nasce con la costituzione della Comunit\u00e0 monastica e laica raccoltasi nel 1964, in pieno clima postconciliare, attorno al Priorato di Sant'Egidio di Fontanella di Sotto il Monte e alla figura di padre David Maria Turoldo. L'attivit\u00e0 editoriale nasce nel 1996.\nPubblicare testi in cui raccogliere il frutto di studi, riflessioni, preghiere venne subito ritenuto uno dei compiti principali di una comunit\u00e0 che poneva tra le sue ragioni essenziali quello di coltivare il dialogo e l'ecumenismo.\nLa casa editrice raccoglie i suoi titoli in diverse collane, tra le quali vanno segnalate \"Ecumene\", dedicata a studi di teologia ortodossa; \"Spirito e vita\", che raccoglie testi di spiritualit\u00e0 di autori contemporanei; \"Cesure\", che presenta testi di narrativa. \nTra gli autori pubblicati da Servitium editrice vanno ricordati tra gli altri, oltre a Turoldo stesso i seguenti: Giovanni Vannucci, Ermes Ronchi, Angelo Casati, Camillo De Piaz, Abramo Levi, Enrico Peyretti, Alberto Preda, Aristide Serra, Pierangelo Sequeri, Renzo Salvi, Giovanni Bianchi. Christian Bobin, Annick de Souzenelle, Christiane Singer, Jaqueline Morineau, Raimon Panikkar, Henry le Saux, Maurice Bellet, Joaquin Grau, Patrick Levy, Colette Nis-Mazure, Seraphim Rose, Loris Capovilla."}
{"id": "1838475", "revid": "16955031", "url": "https://it.wikipedia.org/wiki?curid=1838475", "title": "Kamioka", "text": ""}
{"id": "1838477", "revid": "44008", "url": "https://it.wikipedia.org/wiki?curid=1838477", "title": "Apogeymatini", "text": ""}
{"id": "1838483", "revid": "44008", "url": "https://it.wikipedia.org/wiki?curid=1838483", "title": "Socratis Kokkalis", "text": ""}
{"id": "1838485", "revid": "44008", "url": "https://it.wikipedia.org/wiki?curid=1838485", "title": "Socrates Kokkalis", "text": ""}
{"id": "1838486", "revid": "44008", "url": "https://it.wikipedia.org/wiki?curid=1838486", "title": "Socrate Kokkalis", "text": ""}
{"id": "1838491", "revid": "6923", "url": "https://it.wikipedia.org/wiki?curid=1838491", "title": "Helichrysum stoechas", "text": "La stocade o tignamica (Helichrysum stoechas () \u00e8 una pianta erbacea aromatica, perenne, appartenente alla famiglia delle Asteracee.\nDescrizione.\nI fusti, fortemente accespati, sono cosparsi di densa peluria biancastra.Le foglie sono lineari, lunghe 10\u201335\u00a0mm.I fiori sono disposti in infiorescenze a capolino emisferiche di 4\u20136\u00a0mm di diametro.\nFiorisce da maggio ad agosto. Se bruciata da secca emana un gradevole odore.\nDistribuzione e habitat.\nSi trova fino agli 800 m s.l.m. in garighe costiere e macchie delle regioni mediterranee occidentali. In Italia \u00e8 una specie rara e la si trova a macchia di leopardo lungo la costa tirrenica.\nUso.\nFiori e foglie sono usati per le loro propriet\u00e0 terapeutiche, principalmente balsamiche. \u00c8 abbondante tra le dune costiere del Parco naturale di Migliarino, San Rossore, Massaciuccoli, dove viene utilizzato nella produzione di un particolare miele millefiori denominato \"Miele della spiaggia\"."}
{"id": "1838492", "revid": "5376", "url": "https://it.wikipedia.org/wiki?curid=1838492", "title": "Paolo Flores D\u2019Arcais", "text": ""}
{"id": "1838498", "revid": "102925283", "url": "https://it.wikipedia.org/wiki?curid=1838498", "title": "Demnitz", "text": ""}
{"id": "1838501", "revid": "1444886", "url": "https://it.wikipedia.org/wiki?curid=1838501", "title": "Governo di unit\u00e0 nazionale", "text": "Un governo di unit\u00e0 nazionale, o governo di coalizione nazionale, \u00e8 un governo di coalizione che si forma in situazioni particolari di emergenza nazionale, caratterizzato dal temporaneo abbandono delle categorie di maggioranza e opposizione e dal sostegno di tutti o quasi i partiti politici, per fini e/o scopi comuni agli schieramenti contrapposti.\nCaratteristiche.\nGeneralmente vengono formati in passaggi transitori caratterizzati da transizioni e da importanti mutamenti politici.\nAlla base della formazione del governo di unit\u00e0 nazionale c'\u00e8, dunque, la necessit\u00e0 di superare uno stato di negazione o di pericolo per le libert\u00e0 democratiche nonch\u00e9 per l'indipendenza e l'unit\u00e0 della nazione, rimandando la normale \"gara\" fra idee e interessi contrapposti a quando la democrazia e la pace saranno ristabilite.\nAnalogamente, un governo di unit\u00e0 nazionale pu\u00f2 essere giudicato necessario in momenti relativamente tragici della storia di uno Stato, come di fronte ad un'importante crisi economica o ad una grave minaccia terroristica.\nEsempi.\nRegno Unito.\nI governi che hanno retto il Regno Unito in momenti di grande crisi sono stati Governi di coalizione dei maggiori partiti (in lingua inglese National unity government) e si sono verificati:\nGrecia.\nIl governo di K\u014dnstantinos Karamanl\u012bs nel 1974, nella convulsa fase di ritorno ad un \"governo civile\", fu chiamato Governo di Unit\u00e0 nazionale (in lingua greca \u039a\u03c5\u03b2\u03ad\u03c1\u03bd\u03b7\u03c3\u03b7 \u0395\u03b8\u03bd\u03b9\u03ba\u03ae\u03c2 \u0395\u03bd\u03cc\u03c4\u03b7\u03c4\u03b1\u03c2).\nBelgio.\nIl governo Delacoix del 1919 fu chiamato di \"Unit\u00e0 nazionale\". (in fiammingo \"Regering van nationale eenheid\")\nLussemburgo.\nAnche il Lussemburgo in coincidenza con le due guerre mondiali ha avuto governi di \"Unit\u00e0 nazionale\".\nDanimarca.\nLa Danimarca ha avuto un governo di unit\u00e0 nazionale (in lingua danese \"Samlingsregering\") in coincidenza con l'occupazione tedesca della II guerra mondiale \nIsraele.\nIsraele ha avuto diversi governi di unit\u00e0 nazionale, in cui i principali partiti rivali hanno formato una coalizione di governo. Tale coalizione \u00e8 stata formata in particolare nei giorni precedenti la guerra dei sei giorni.\nDistinzioni.\nVa distinto da quello di governo di unit\u00e0 nazionale il concetto di governo di larghe intese o di grande coalizione che, come la Germania del primo e terzo governo di Angela Merkel, nasce dalla mera constatazione dell'impossibilit\u00e0 di formare una maggioranza parlamentare con le sole forze politiche presentatesi come affini in campagna elettorale ovvero, come nel caso italiano del fallito tentativo di formare un governo da parte di Antonio Maccanico nel 1996, dalla necessit\u00e0 di provvedere in tempi relativamente rapidi alla modifica delle norme organizzative della Costituzione e della legislazione elettorale."}
{"id": "1838502", "revid": "599013", "url": "https://it.wikipedia.org/wiki?curid=1838502", "title": "G\u00f6lsdorf", "text": ""}
{"id": "1838505", "revid": "149727", "url": "https://it.wikipedia.org/wiki?curid=1838505", "title": "Hasenfelde", "text": ""}
{"id": "1838506", "revid": "119403162", "url": "https://it.wikipedia.org/wiki?curid=1838506", "title": "J\u00e4nickendorf", "text": ""}
{"id": "1838509", "revid": "1839090", "url": "https://it.wikipedia.org/wiki?curid=1838509", "title": "Neuendorf im Sande", "text": "Neuendorf im Sande \u00e8 una frazione del comune tedesco di Steinh\u00f6fel, nel Land del Brandeburgo.\nStoria.\nNel 2003 il comune di Neuendorf im Sande venne aggregato al comune di Steinh\u00f6fel.\nGeografia antropica.\nIl territorio della frazione di Neuendorf im Sande comprende anche le localit\u00e0 di Margaretenhof, Gutshof e Bahnhofsiedlung."}
{"id": "1838510", "revid": "149727", "url": "https://it.wikipedia.org/wiki?curid=1838510", "title": "Sch\u00f6nfelde", "text": ""}
{"id": "1838512", "revid": "149727", "url": "https://it.wikipedia.org/wiki?curid=1838512", "title": "Tempelberg", "text": ""}
{"id": "1838516", "revid": "729019", "url": "https://it.wikipedia.org/wiki?curid=1838516", "title": "Winchester 1200", "text": "Il Winchester modello 1200 \u00e8 un fucile a pompa a canna liscia.\nStoria.\nIntrodotto nell'esercito americano in piccoli numeri nel 1968, per sostituire il Winchester Model 1912, ma fu poco usato, e ritirato nel 1969. La versione militare differisce da quella civile per l'attacco per baionetta, impugnatura ventilata e chinghia di trasporto girevole. L'azionamento a pompa \u00e8 ad otturatore gireviole con quattro perni d'arresto. \u00c8 la prima arma della Winchester a presentare il meccanismo di facile cambio della strozzatura della canna in volata. La baionetta \u00e8 la baionetta M1917, quella usata dall'esercito per il fucile Enfield M1917, che per\u00f2 non funzionava n\u00e9 sullo Springfield M1903 ne sull'M1 Garand, quindi avendone un grande surplus, il Winchester 1200, Winchester Model 1912 e Winchester Model 1897 fu adattato per questa baionetta."}
{"id": "1838527", "revid": "1442080", "url": "https://it.wikipedia.org/wiki?curid=1838527", "title": "Cerrado", "text": "Il Cerrado (portoghese/spagnolo: \"chiuso\" o \"inaccessibile\") \u00e8 una grande savana tropicale, una ecoregione del Brasile. Il Cerrado \u00e8 caratterizzato da una grande biodiversit\u00e0 di fauna e flora. Secondo il WWF \u00e8 la savana pi\u00f9 ricca biologicamente nel mondo.\nClima.\nIl clima tipico del Cerrado \u00e8 caldo, semi-umido, e stagionale, con inverni secchi da maggio a settembre-ottobre. Le precipitazioni annuali si attestano intorno ai 800\u20131600\u00a0mm. Il suolo \u00e8 generalmente povero chimicamente.\nFlora.\nIl paesaggio del Cerrado \u00e8 caratterizzato da una savana estesa, foreste e valli. Vi sono campi umidi e sentieri di palmizi \"buriti\" presso le zone acquatiche. \nLa savana non \u00e8 uniforme in quanto c'\u00e8 una grande variazione nella quantit\u00e0 di vegetazione erbosa e legnosa; vi sono grandi campi erbosi aperti, i \"cerrado\", e le foreste chiuse, i \"cerrad\u00e3o\" (gran cerrado).\nGli alberi del \"cerrado\" hanno tronchi caratteristici curvati coperti da una corteccia spessa, e foglie appuntite e rigide. Molte piante possiedono radici estese per contenere acqua e assorbire le sostanze nutritive. Le radici e la corteccia spesse servono come difesa dagli incendi periodici della zona. Questo adattamento permette alle piante di rigenerarsi velocemente dopo l'incendio.\nLa variabilit\u00e0 dello habitat nei diversi tipi di \"cerrado\" sostiene un gran numero di specie di piante e animali diverse. Alcuni studi stimano che il numero di specie di piante vascolari della zona raggiunga le 10.000 unit\u00e0.\nFauna.\nNel Cerrado sono state identificate 180 specie di rettili, 113 anfibi, 837 uccelli e 195 mammiferi. Tra gli invertebrati vi sono le termiti e le formiche tagliafoglie (\"sa\u00favas\"). L'armadillo gigante e il formichiere gigante sono i principali insettivori della zona. Tra gli erbivori vi sono il tapiro brasiliano e il cervo della pampa. I predatori principali sono il crisocione, il coguaro, il giaguaro, l'ocelot e il jaguarundi.\nStoria.\nGli abitanti indigeni della regione avevano imparato a sfruttare l'uso del fuoco combinato alla capacit\u00e0 di rigenerazione della vegetazione della zona, per fare spazio a terreni adatti al nutrimento degli animali domestici.\nFino agli anni sessanta, le attivit\u00e0 agricolturali nei \"cerrados\" erano molto limitate, orientate principalmente verso la produzione di bovini per la sussistenza del mercato locale. Dopo il periodo, lo sviluppo della industria della regione sud-est ha obbligato a spostare l'agricoltura nella regione centro-occidentale. Il trasferimento della capitale da Rio de Janeiro a Brasilia fu un importante fattore che attrasse popolazione nella regione. Dal 1975 agli anni ottanta, diversi programmi del governo sono stati lanciati con l'intento di sviluppare le attivit\u00e0 nel \"cerrado\", con sussidi per l'agricoltura. A causa di ci\u00f2, la pressione urbana e il rapido sviluppo delle attivit\u00e0 agricolturali nella regione hanno contribuito a ridurre la biodiversit\u00e0 dell'ecosistema.\nAgricoltura.\nIl cerrado era considerato non adatto all'agricoltura fin quando alcuni ricercatori della Embrapa scoprirono che il terreno poteva essere reso fertile con l'aggiunta di quantit\u00e0 corrette di fosforo e calce. I ricercatori crearono anche una variet\u00e0 tropicale della soia, fino a quel periodo un prodotto da clima temperato.\nLa regione del \"cerrado\" fornisce pi\u00f9 del 70% dei prodotti ottenuti dall'allevamento dello stato, e grazie alla irrigazione e alle tecniche di correzione del suolo \u00e8 un centro di produzione di cereali, soia, fagioli, mais e riso.\nIl Premio Nobel Norman Borlaug ha definito il Cerrado come uno degli ultimi posti sulla Terra dove ci sono territori arabili in cui l'agricoltura si pu\u00f2 espandere ancora.\nConservazione.\nIl Cerrado \u00e8 uno degli ecosistemi pi\u00f9 a rischio in Brasile, minacciato dagli effetti delle attivit\u00e0 agricolturali, dagli incendi dolosi e da altri effetti antropici. Meno del 3% del territorio \u00e8 protetto dalla legge.\nLa conservazione delle risorse naturali dei \"cerrados\" \u00e8 rappresentata da diverse categorie di unit\u00e0 di conservazione secondo specifici obiettivi: otto parchi nazionali, alcuni parchi statali e stazioni ecologiche, che coprono circa il 6,5% dell'area totale del Cerrado."}
{"id": "1838531", "revid": "729019", "url": "https://it.wikipedia.org/wiki?curid=1838531", "title": "Metodo Kousmine", "text": "Il cosiddetto Metodo Kousmine \u00e8 un sistema di alimentazione presentato come uno strumento di lotta a malattie come il cancro\n, spesso suggerito da medici che seguono i dettami delle medicine alternative e da naturopati. Il metodo si basa, oltre che sulle regole di alimentazione, sull'igiene intestinale, sull'equilibrio acido-base, sull'integrazione nutrizionale con macrodosi di vitamine e sugli oligoelementi, nonch\u00e9 sulla consulenza psicosociale. Questo metodo, nonostante non vi sia alcuna evidenza scientifica della sua efficacia, viene diffuso come in grado non solo di guarire le patologie tumorali, ma tra le altre cose la bronchite cronica, le allergie, le malattie cardiovascolari, la poliartrite e la sclerosi multipla.\nEsso prende il nome da Catherine Kousmine (Chvalynsk 17 settembre 1904 - Lutry 24 agosto 1992), medico svizzero di origine russa, che lo ha proposto.\nDescrizione.\nIl metodo, che non ha alcuna validit\u00e0 scientifica, comprende alcuni principi fondamentali, tra i quali la riduzione del consumo di carni e derivati animali, l'eliminazione dello zucchero bianco e di cereali raffinati, nonch\u00e9 l'assunzione di grandi quantit\u00e0 di frutta e verdura, e in generale di alimenti che aiutino l'organismo a mantenere un'acidit\u00e0 controllata. Come strumento per l'igiene intestinale e per liberarsi dalle tossine presenti nel corpo, vengono consigliati enteroclismi regolari e la pratica dell'Oil pulling. La Kousmine si basava sul presupposto che molte malattie sono da ricondurre a una percentuale eccessiva di acidi nel corpo a causa di un'alimentazione scorretta. I pazienti secondo il suo pensiero dovevano verificare regolarmente il valore del pH dell'urina e, alla sua discesa al di sotto di una soglia stabilita, assumere citrati per regolarizzarlo. In realt\u00e0 per modificare il pH urinario (che pu\u00f2 essere differente da quello plasmatico) sarebbero necessarie quantit\u00e0 enormi di citrati con le quali si otterrebbero effetti potenzialmente pericolosi per l'organismo.\nUn'altra osservazione della Kousmine \u00e8 una generale carenza nella dieta moderna di acidi grassi polinsaturi (quasi assenti per esempio nell'olio di oliva), presenti invece negli oli di semi spremuti a freddo (girasole, lino, ecc.) e necessari per il mantenimento integro della mucosa intestinale (importante filtro di virus, batteri, sostanze tossiche) e senza la cui azione protettiva il sistema immunitario si troverebbe in situazione permanente di iperattivit\u00e0 che lo porterebbe alla lunga a situazioni di stress e di scarsa efficacia nell'ordinaria attivit\u00e0 di difesa del corpo con anche pi\u00f9 gravi fenomeni degenerativi."}
{"id": "1838538", "revid": "124952639", "url": "https://it.wikipedia.org/wiki?curid=1838538", "title": "Tkinter", "text": "Tkinter (Tk-interface) \u00e8 una libreria, facente parte della standard library di Python, utilizzata per lo sviluppo di software che necessitano di un'interfaccia grafica. La libreria \u00e8 implementata come wrapper delle librerie Tcl/Tk e viene fornita completa dell'Interprete Tcl, integrato, a sua volta, nell'interprete Python.\nNonostante lo stesso creatore di Python, Guido van Rossum, abbia ammesso che librerie come le wxPython siano migliori, le Tkinter mantengono comunque un primato di leggerezza e stabilit\u00e0 e per questo si sono aggiudicate il loro prestigioso posto.\nStruttura.\nLa libreria \u00e8 suddivisa nei seguenti moduli:\ntkinter.\n\u00c8 il modulo base, fornisce un insieme di widgets sotto forma di classi Python attraverso le quali \u00e8 possibile costruire l'interfaccia grafica.\ntkinter.colorchooser.\nContiene una classe, denominata codice_12, che funge da interfaccia al \"color picker\" nativo del sistema.\ntkinter.commondialog.\nContiene la classe base, denominata codice_13, utilizzata in altri moduli.\ntkinter.filedialog.\nImplementa una serie di funzioni e classi per la selezione di file e cartelle sia tramite l'emulazione di finestre native del sistema che non native.\ntkinter.simpledialog.\nImplementa una serie di funzioni e classi per ottenere un valore tipizzato (intero, virgola mobile o stringa) in input dall'utente mediante una finestra di dialogo pop-up.\ntkinter.font.\nContiene una classe, denominata codice_14, utilizzata per specificare la tipologia e lo stile del font da applicare su uno o pi\u00f9 widgets, a patto, ovviamente, che il widget supporti tale funzionalit\u00e0.\ntkinter.messagebox.\nImplementa una serie di funzioni e classi per la generazione di avvisi o domande tramite finestre di tipo pop-up.\ntkinter.scrolledtext.\nContiene una classe, denominata codice_15, utilizzata per permettere la visualizzazione di testi molto lunghi che, senza l'utilizzo di tale classe, non sarebbero completamente visibili.\ntkinter.dnd.\n\u00c8 un modulo sperimentale che contiene classi e funzioni per implementare le funzionalit\u00e0 di \"drag and drop\" nelle applicazioni tkinter.\ntkinter.ttk.\n\u00c8 un modulo, presente dalla versione 8.5 in poi di Tk, che effettua l'override della maggior parte dei widgets presenti nel modulo base, implementando anche nuove classi come ad esempio la classe codice_16 . Lo scopo del modulo codice_17 \u00e8 di far ottenere un aspetto pi\u00f9 moderno alle applicazioni create tramite tkinter. \ntkinter.tix.\nQuesto modulo fornisce, come suggerisce il suo nome (\"Tk Interface Extension\"), un set di widgets addizionali da poter utilizzare nelle applicazioni sviluppate con tkinter.\nEsempio di programma.\nQuesto \u00e8 un semplice programma scritto in Python 3 con 2 bottoni, uno per uscire dall'applicazione e l'altro, se premuto, scrive \"Ciao a tutti!\".\nfrom tkinter import * # Python 3\nclass App:\n def __init__(self, master):\n frame = Frame(master)\n frame.pack()\n self.button = Button(frame, text=\"Esci\", fg=\"red\", command=master.destroy)\n self.button.pack(side=LEFT)\n self.hi_there = Button(frame, text=\"Ciao a tutti!\", command=self.say_hi)\n self.hi_there.pack(side=LEFT)\n def say_hi(self):\n print(\"Ciao a tutti!\")\nroot = Tk()\napp = App(root)\nroot.mainloop()\nSe state usando Python 2, dovete usare:\nfrom Tkinter import * # Python 2"}
{"id": "1838542", "revid": "767487", "url": "https://it.wikipedia.org/wiki?curid=1838542", "title": "Sean Mackin", "text": "\u00c8 stato membro degli Yellowcard. \u00c8 il membro che differenzia la band da molti altri gruppi rock, in quanto suona uno strumento raro nel punk rock e in altri generi moderni, anche se per sua ammissione spera che non sia questa l'unica differenza che la gente riscontra tra gli Yellowcard ed altre band nel loro genere. \u00c8 l'unico membro originale del gruppo rimasto.\nCarriera.\nInizia a suonare il violino attorno ai 5 anni su pressione della madre, anche lei violinista (e pianista), e forma inizialmente un gruppo folk chiamato String Soup assieme all'amico Ben Harper. Nel 1997, all'et\u00e0 di 17 anni, inizia a suonare con gli Yellowcard assieme a Harper ed altri amici e compagni che come lui frequentavano la Douglas Anderson School of the Arts di Jacksonville, sebbene il suo nome non compaia fra i crediti del primo album della band, \"Midget Tossing\". Dopo il diploma ottiene una borsa di studio per l'iscrizione alla Florida State University, ma decide di abbandonare gli studi per seguire la propria carriera musicale. In seguito a questa decisione ha affermato che lui e sua madre non si sono parlati per alcuni mesi, perch\u00e9 lei voleva che il figlio proseguisse gli studi. Una volta visto il successo ottenuto dalla band, comunque, i due si sono riconciliati.\nCon l'arrivo nel 2000 nel gruppo del nuovo cantante Ryan Key, la band si trasferisce in California ed ottiene il suo primo vero contratto discografico, con l'etichetta indipendente Lobster Records che pubblica il terzo album della band, \"One for the Kids\", nel 2001. Nello stesso anno suona il violino nella canzone \"Back and Forth\" dei Craig's Brother (la band in cui suonava Ryan Key prima di raggiungere gli Yellowcard) e lavora nel frattempo come cameriere presso Chili's per mantenersi. Nel 2002 gli Yellowcard hanno la grande occasione di firmare con una major, la Capitol Records, che pubblica il quarto album della band, \"Ocean Avenue\". L'album riscuote un grandissimo successo, arrivando a vendere pi\u00f9 di 2,5 milioni di copie ottenendo il doppio disco di platino negli Stati Uniti e diventando uno dei pi\u00f9 influenti album nel pop punk del decennio. In questo periodo Sean fa apparizioni nell'album \"Discovering the Waterfront\" dei Silverstein (2005) suonando il violino nella canzone omonima e nel 2006 in \"The Energy\" degli Over It, dall'album \"Step Outside Yourself\".\nDurante la pausa che la band ha preso tra il 2008 e il 2010, ha aperto una concessionaria di automobili, e ha poi detto che ha guadagnato pi\u00f9 soldi facendo quel lavoro di quanti ne abbia guadagnati in media facendo il musicista.\nNel 2012, nel corso del Warped Tour, ha partecipato al progetto Band Happy, dando lezioni gratuite di canto e violino ai fan che si erano iscritti. Ha suonato il violino per le versioni acustiche di \"Somewhere in Neverland\" e \"The Reckless and the Brave\", contenute nella riedizione del 2013 di \"Don't Panic\" degli All Time Low.\nTra la musica che pi\u00f9 l'ha influenzato, Sean ha menzionato Bach, di cui apprezza la passione ed anche le atmosfere a volte cupe. Una sua caratteristica durante le performance live \u00e8 quella di esibirsi in un salto mortale all'indietro a un certo punto del concerto.\nVita privata.\nSean \u00e8 per met\u00e0 irlandese (da parte del padre) e per met\u00e0 giapponese (Paese di nascita di sua madre), come si pu\u00f2 notare dai suoi tratti somatici. Ha un fratello pi\u00f9 piccolo di lui. Nato a Denver, si \u00e8 poi trasferito nel New Jersey con la famiglia all'et\u00e0 di 12 anni e successivamente in Florida, dove ha conosciuto gli altri membri degli Yellowcard.\nSi \u00e8 sposato il 13 giugno 2009 con l'infermiera Cat Halzle, conosciuta 5 anni prima, con cui vive a Seattle. Il 24 febbraio 2014 la coppia ha annunciato di aspettare per settembre il primo figlio. Madelyn Anne Mackin nasce il 6 settembre.\nTifa per la squadra di football americano dei Denver Broncos, e nel 2013 ha partecipato come \"capogruppo\" al torneo di fantafootball organizzato per beneficenza dal sito Absolutepunk.net, scegliendo Skate for Cancer e WellSpring come organizzazioni a cui devolvere l'eventuale vincita finale. Lo stesso ha fatto per l'edizione 2014.\nIl 27 dicembre 2011 gli \u00e8 stato diagnosticato un tumore alla tiroide ed \u00e8 stato sottoposto ad alcuni interventi chirurgici per l'asportazione della tiroide e circa 50 linfonodi a febbraio. L'11 giugno ha comunicato con un messaggio sul sito ufficiale degli Yellowcard che le sue condizioni sono buone e che si sta riprendendo pienamente dopo i vari interventi. In questo periodo, non aveva comunque smesso di suonare live e lavorare con la band alla creazione dell'album \"Southern Air\". I suoi fan, appresa la notizia, hanno dato vita ad un progetto chiamato \"Strong for Sean\", che vendendo online braccialetti recanti il nome del progetto, raccoglie fondi da destinare all'American Cancer Society, oltre a dimostrare il proprio sostegno al violinista. Dopo soli due mesi, i braccialetti venduti erano gi\u00e0 pi\u00f9 di 800 in tutto il mondo. Il 3 marzo 2013 i gestori del progetto hanno comunicato di aver raccolto 1.700$, che verranno interamente devoluti per la ricerca contro i tumori."}
{"id": "1838548", "revid": "1791151", "url": "https://it.wikipedia.org/wiki?curid=1838548", "title": "Dinamite (album)", "text": "Dinamite \u00e8 il sesto album del cantante raggae rasta italiano Babaman, distribuito dal 15 aprile 2008 da Vibrarecords. l'album contiene una sola collaborazione in italiano, \"Guerrieri del microfono\" con Gu\u00e9 Pequeno, una in inglese, \"Rise To The Top\" con JahLingua e uno in spagnolo, \"Mi Yerba\" con Camacho. Babaman dimostra un'ottima conoscenza dello spagnolo anche nella traccia \"Cosa sar\u00e0\"."}
{"id": "1838556", "revid": "216824", "url": "https://it.wikipedia.org/wiki?curid=1838556", "title": "Guy di Dampierre", "text": ""}
{"id": "1838557", "revid": "1226", "url": "https://it.wikipedia.org/wiki?curid=1838557", "title": "Scientific romance", "text": ""}
{"id": "1838567", "revid": "486946", "url": "https://it.wikipedia.org/wiki?curid=1838567", "title": "Harmonium", "text": ""}
{"id": "1838570", "revid": "3082", "url": "https://it.wikipedia.org/wiki?curid=1838570", "title": "Magister militum per Armeniam", "text": ""}
{"id": "1838571", "revid": "729019", "url": "https://it.wikipedia.org/wiki?curid=1838571", "title": "Yawara", "text": "Lo (anche detto pasak o dulodulo nelle arti marziali filippine) \u00e8 un'arma giapponese utilizzata in diverse arti marziali, soprattutto giapponesi. Da essa \u00e8 derivato il kubotan.\nStoria.\nLo yawara, come moltissime delle armi delle arti marziali quali nunchaku, sai o b\u014d, \u00e8 una delle armi nate durante il periodo del Giappone feudale, secondo le cui leggi era proibito ai civili utilizzare armi con lama; per questo motivo nacquero molte scuole di arti marziali che insegnavano l'utilizzo per difesa personale di vari oggetti nella vita quotidiana. Uno di questi era lo yawara: facile da nascondere e leggero da usare.\nGrazie all'operato di Frank Atsuo Matsuyama, l'utilizzo dello yawara \u00e8 stato largamente diffuso tra i poliziotti giapponesi a partire dagli anni 1940 e reso popolare in Occidente negli anni 1970 da Soke Kubota Takayuki, in una sua variante denominata kubotan, che venne data in dotazione alla polizia di Los Angeles.\nDescrizione e utilizzo.\nCostituita da una asticella solitamente in legno lunga da 15 a 20 centimetri, a seconda della dimensione della mano del combattente, e modellata in modo da favorirne la presa. Un esperto nell'uso dello yawara pu\u00f2 disporre di un'arma pericolosissima, seppur legale nella maggior parte delle giurisdizioni, e facile da nascondere. Vista la sua struttura estremamente semplice, molti oggetti quotidiani, come penne, possono fungere da yawara.\nLo yawara pu\u00f2 avere diversi utilizzi. Pi\u00f9 comunemente viene usato per colpire parti specifiche del corpo umano: articolazioni, nervi, tempie, fasci di muscoli e cranio sono i bersagli ideali. Un colpo ben assestato pu\u00f2 temporaneamente paralizzare un arto o persino far perdere i sensi. Lo yawara pu\u00f2 anche essere utilizzato in tecniche di controllo o proiezione. Si pu\u00f2 anche stringere la mano attorno all'arma per assistere il pugno."}
{"id": "1838573", "revid": "1086846", "url": "https://it.wikipedia.org/wiki?curid=1838573", "title": "Bologna Football Club 1962-1963", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1962-1963.\nStagione.\nNella Stagione 1962-1963 il Bologna disputa il campionato di Serie A, con 42 punti si piazza in quarta posizione, dietro all'Inter che vince il suo ottavo titolo ottenendo 49 punti, seconda la Juventus con 45 punti, terzo il Milan con 43 punti. Retrocedono in Serie B il Napoli con 27 punti, il Venezia con 22 punti ed il Palermo con 20 punti.\nL'estate del 1962 port\u00f2 a Bologna il tedesco Helmut Haller, presente alla spedizione in terra cilena della sua Nazionale per i Mondiali. La squadra felsinea brill\u00f2 soprattutto in avvio di campionato portandosi in testa alla quarta giornata, sospinta dalla puntualit\u00e0 sotto rete di Pascutti (a segno consecutivamente per dodici volte nei primi dieci turni): sub\u00ec poi la rimonta di Juventus ed Inter, staccandosi dal vertice ed arrivando al giro di boa con un ritardo di due punti dai bianconeri. Lo stentato inizio del girone di ritorno cost\u00f2 ulteriore distacco dalle prime della classe: complice anche un reparto arretrato non impeccabile (a fine torneo le reti al passivo saranno trentanove, venti in pi\u00f9 dell'Inter campione d'Italia) ed alcuni punti persi di troppo, il Bologna finisce solo al quarto posto. Con 58 reti il Bologna ha per\u00f2 segnato pi\u00f9 di tutti in campionato, 2 reti in pi\u00f9 dell'Inter, Harald Nielsen ha vinto la classifica dei marcatori con 19 reti a pari merito con il romanista Pedro Manfredini, in doppia cifra anche Ezio Pascutti autore di 14 reti.\nIn Coppa Italia la squadra felsinea elimina al primo turno la Sambenedettese, ma poi si ferma agli Ottavi di finale estromessa al Dall'Ara dal Torino ai rigori, l'incontro era terminato (2-2). Il quarto posto ottenuto nella stagione precedente consent\u00ec una parentesi internazionale con la partecipazione alla Mitropa Cup, nella quale venne eliminata nei Quarti di finale dalla squadra ungherese dell'MTK."}
{"id": "1838574", "revid": "767487", "url": "https://it.wikipedia.org/wiki?curid=1838574", "title": "Museo della figurina", "text": "Il museo della figurina \u00e8 un museo dedicato alla figurina. Inaugurato il 15 dicembre 2006, \u00e8 situato all'interno di Palazzo Santa Margherita, a Modena.\nStoria.\nIl museo della figurina \u00e8 nato per volont\u00e0 e passione collezionistica di Giuseppe Panini, fondatore delle Edizioni Panini e ideatore del rinnovamento della figurina in senso moderno, che volle avvalorare il proprio prodotto attraverso una storia della piccola stampa raccogliendo, sin dagli inizi della sua attivit\u00e0 imprenditoriale, centinaia di migliaia di piccole stampe provenienti da tutto il mondo, affini alla figurina per tecnica o funzione. La collezione si ampli\u00f2 a tal punto da diventare, nel 1986, un museo sito all'interno della ditta stessa. Nel 1992 Giuseppe Panini decise, in accordo con l'azienda e il Comune di Modena, di donare la raccolta, divenuta una delle pi\u00f9 importanti del mondo, alla sua citt\u00e0, eletta capitale mondiale della figurina, e quindi sede naturale di un museo che ne potesse documentare le origini e lo sviluppo fino ad arrivare alle pi\u00f9 moderne tecniche di produzione. Negli anni a seguire l'attivit\u00e0 del museo si concentr\u00f2 sulla catalogazione della raccolta, costituita da circa 500.000 esemplari, sul suo ampliamento e sulla sua divulgazione attraverso pubblicazioni e mostre tematiche.\nLe sale.\nL'allestimento comprende una sezione permanente suddivisa nelle seguenti aree principali:\nIl museo \u00e8 allestito in un'ampia sala espositiva, nella quale si trovano sei armadi, corrispondenti a sei grandi album da sfogliare. Al loro interno \u00e8 ripercorsa l'intera storia della figurina, dagli esordi alle pi\u00f9 innovative tecniche di produzione. Ogni armadio corrisponde a un percorso preciso, scandito da stampe e oggetti originali, per un totale di 2.500 pezzi, che costituiscono parte del patrimonio del museo (circa 500.000 esemplari in tutto).\nOltre alle figurine vere e proprie, che rappresentano la parte principale della raccolta, nel Museo si possono ammirare altre preziose collezioni, che Giuseppe Panini aveva voluto per rappresentare l'intero mondo della piccola stampa a colori: cigarettes cards inglesi, fascette di sigari, scatole di fiammiferi, menu ed etichette d'hotel, carte da caramelle, calendarietti da barbiere, e ben 80.000 bolli chiudilettera.\nAi fini dell'esposizione, il Museo organizza solitamente delle mostre temporanee, che propongono un determinato tema.\nNel Museo sono presenti anche un laboratorio per attivit\u00e0 didattiche e una biblioteca specializzata."}
{"id": "1838576", "revid": "43530", "url": "https://it.wikipedia.org/wiki?curid=1838576", "title": "Museo della Figurina", "text": ""}
{"id": "1838583", "revid": "466539", "url": "https://it.wikipedia.org/wiki?curid=1838583", "title": "La coda dell'asino", "text": "La coda dell'asino \u00e8 stata una mostra di pittura d'avanguardia tenutasi a Mosca, in Russia, nel 1912 e di un gruppo artistico sorto in relazione a essa.\nStoria.\nIl titolo provocatorio della mostra era stato suggerito dalla beffa organizzata a Parigi nel 1910 dal pittore Joachim-Raphael Boronali che al Salon des Ind\u00e9pendants aveva esposto quadri dipinti a colpi di coda da Lola, l'asina di un suo conoscente. Alle mostre de \"La coda dell'asino\" esposero proprie opere, oltre a Michail Larionov (animatore del gruppo e organizzatore delle mostre) e a sua moglie Natal'ja Gon\u010darova, giovani artisti di Mosca e San Pietroburgo quali K. Malevich, V.E. Tatlin, M. Chagall, A.V. \u0160ev\u010denko, V.D. Markov (Matvej), V.S. Bart, O. Rozanova, P.N. Filonov. Tra gli altri che poi aderirono al gruppo figuravano K.M. Zdanevi\u010d, S.P. Bobrov, A.V. Fonvizin, M.V. Le-Dantju.\nGli effetti della scelta provocatoria del nome furono immediati, sia nell'ambiente artistico che in quello amministrativo. L'amministrazione dello stabile affittato per la mostra proib\u00ec l'esposizione in strada del relativo manifesto e la polizia viet\u00f2 che fosse esposto il quadro della Gon\u010darova \"I quattro Evangelisti\" per \u00abincompatibilit\u00e0 tra il carattere religioso del soggetto e la denominazione della mostra\u00bb. L'organizzazione della mostra costituiva un atto di scissione del Fante di quadri, raggruppamento in cui si riconoscevano, a Mosca, quasi tutti gli esponenti della nascente avanguardia russa.\nI \"codasinisti\" rimproveravano ai \"fanti\" di ripetere passivamente i procedimenti introdotti dall'avanguardia francese, cui peraltro riconoscevano un'originalit\u00e0 che volevano riproporre in loco. A far scattare la scissione era stata appunto una mostra del \"Fante di quadri\", apertasi poche settimane prima di quella de \"La coda dell'asino\", in cui erano esposte assieme opere di autori russi e francesi, quali Picasso, Matisse, C\u00e9zanne.\nGli aderenti de \"La coda dell'asino\" propugnavano l'esigenza di recuperare l'espressivit\u00e0 delle tradizioni iconografiche locali, proponendo motivi tratti da icone, immaginette dei lubki (stampe popolari, tipo vignette, sui pi\u00f9 svariati temi: religioso, satirico, divulgativo, favolistico, moralistico), opere di artigianato contadino, insegne di negozi, pittura primitiva (da essi nacque il Neoprimitivismo russo e presentarono per primi al vasto pubblico l'opera del pi\u00f9 famoso na\u00eff delle Russie, il georgiano Niko Pirosmani\u0161vili). Il concetto di fonti \"orientali\" da contrapporre a quelle \"europee\" si estese poi fino a comprendere le grandi culture asiatiche.\nIl tutto, comunque, era riportato nell'alveo delle ricerche sviluppate dalle avanguardie europee. E proprio da \"La coda dell'asino\" prese corpo l'avvicinamento con il futurismo italiano (guardato con una certa diffidenza, nonostante il futurismo russo, principale movimento d'avanguardia, fosse sorto da motivi ripresi da esso), in gran parte per merito del giovane poeta I.M. Zdanevi\u010d che fungeva da assistente e segretario di M. Larionov, teorico del gruppo. \"La coda dell'asino\" che si evolver\u00e0 poi, con la mostra \"Il bersaglio\", lanciando il primo movimento d'arte non figurativa d'origine russa, il Raggismo, ebbe vita breve, essendo fortemente legato alla figura di Larionov, tanto da sciogliersi, praticamente, quando questi fu richiamato sotto le armi."}
{"id": "1838586", "revid": "6923", "url": "https://it.wikipedia.org/wiki?curid=1838586", "title": "The Carpenter (Nightwish)", "text": "The Carpenter \u00e8 il primo singolo del gruppo musicale finlandese Nightwish. Tratto dal loro album di debutto \"Angels Fall First\", \u00e8 cantato sia da Tarja Turunen che Tuomas Holopainen.\nVideo.\nIl video della canzone mostra Tarja Turunen vestita di rosso in un campo, e un uomo che sta progettando qualcosa simile aeroplano, probabilmente basandosi sulla storia di \u00cdkaros.\nIl video \u00e8 stato girato a Helsinki e a Henningsv\u00e6r durante la primavera del 1998."}
{"id": "1838596", "revid": "287204", "url": "https://it.wikipedia.org/wiki?curid=1838596", "title": "Saharsa", "text": "Saharsa \u00e8 una suddivisione dell'India, classificata come \"municipality\", di 124.015 abitanti, capoluogo del distretto di Saharsa e della divisione di Kosi, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su). Fu eretta a municipalit\u00e0 nel 1961\nGeografia fisica.\nLa citt\u00e0 \u00e8 situata a 25\u00b0 52' 60 N e 86\u00b0 35' 60 E e ha un'altitudine di 40 .\nSociet\u00e0.\nEvoluzione demografica.\nAl censimento del 2001 la popolazione di Saharsa assommava a 124.015 persone, delle quali 67.010 maschi e 57.005 femmine. I bambini di et\u00e0 inferiore o uguale ai sei anni assommavano a 20.837, dei quali 10.747 maschi e 10.090 femmine. Infine, coloro che erano in grado di saper almeno leggere e scrivere erano 72.151, dei quali 44.504 maschi e 27.647 femmine.."}
{"id": "1838603", "revid": "69815", "url": "https://it.wikipedia.org/wiki?curid=1838603", "title": "Nage Waza", "text": ""}
{"id": "1838604", "revid": "196390", "url": "https://it.wikipedia.org/wiki?curid=1838604", "title": "Lo scocciatore", "text": ""}
{"id": "1838607", "revid": "1305772", "url": "https://it.wikipedia.org/wiki?curid=1838607", "title": "Rosaria Renna", "text": "Come conduttrice radiofonica italiana, ha curato rubriche di cinema e di editoria a Radio Dimensione Suono e Radio Monte Carlo. Ha esperienze di dj e speaker, \u00e8 ospite nei programmi televisivi della Rai, di Canale 5 e di altre tv, animatrice nelle discoteche e presenta alcuni eventi musicali e culturali.\nBiografia.\nLa sua formazione incomincia ad appena dodici anni con l'esordio presso Tele Radio Antenna Monopoli, proseguendo nella stessa citt\u00e0 con Radio Argento e Radio Elle. A 17 anni partecipa alle selezioni pugliesi di Miss Italia ma non arriva in finale. A 18 anni entra, nella vicina Conversano, a Telenorba, per la quale lavora come giornalista e presentatrice, quindi passa a Radionorba come dj, e frequenta corsi di recitazione e doppiaggio; cura la dizione alla scuola Ribalte di Enzo Garinei.\nIl 1992 \u00e8 l'anno della svolta nella sua carriera: convocata a Roma dal direttore artistico di Rds (Radio Dimensione Suono) per sostituire Anna Pettinelli per un breve periodo di maternit\u00e0, riscuote grande successo e diventa una speaker affermata a livello nazionale. Nel 1995 partecipa come presentatrice a \"T.R.I.B.U.\" e presenta il \"Clio RDS Live\", in diretta su Italia 1.\nDopo aver condotto per molti anni (e con straordinario successo) tra le 17 e le 20 e tra 16 e le 19, (con una parentesi nel 2000 tra le 6 e le 9), nel marzo del 2013 inizia a lavorare in coppia con Claudio Guerrini, dal luned\u00ec al sabato dalle 15 alle 18. \nI due diventano in breve tempo una delle coppie pi\u00f9 amate della radio italiana. Da settembre 2016 il loro spazio radiofonico si allunga: sono in onda infatti dal luned\u00ec al sabato sempre a partire dalle 15 ma fino alle 19. A fine 2016 d\u00e0 le dimissioni da RDS e viene sostituita da Roberta Lanfranchi. Senza dare spiegazioni agli ascoltatori l\u2019emittente la posiziona improvvisamente e per il periodo restante alla conclusione del rapporto di lavoro ai confini del palinsesto (seconda serata del weekend). \nA fine gennaio 2017, dopo 25 anni, termina la sua collaborazione con RDS.\nDal 13 marzo 2017 inizia la sua collaborazione con Radio Monte Carlo, conducendo dal luned\u00ec al venerd\u00ec dalle 10 alle 13 il programma \"Due come noi\" in coppia con Max Venegoni.\nDal febbraio 2016 conduce sul canale Alice TV, alle 20.30, in coppia con lo chef Gregori Nalon, il programma di cucina \"Piatti e misfatti\"."}
{"id": "1838613", "revid": "125461559", "url": "https://it.wikipedia.org/wiki?curid=1838613", "title": "Dieta Budwig", "text": "La dieta Budwig \u00e8 un regime alimentare incentrato sul consumo regolare di cibi ricchi di acidi grassi essenziali, in particolare acido linolenico. \u00c8 stata proposta nel 1952 dalla farmacista tedesca Johanna Budwig (Essen 30 settembre 1908 - Freudenstadt 19 maggio 2003), la quale asseriva che avesse un effetto anti-cancro.\nTuttavia non vi \u00e8 alcuna prova attendibile a sostegno affermazioni della Budwig e non c'\u00e8 nessuna prova scientifica che certifichi la posivit\u00e0 della dieta Budwig per le persone con il cancro.\nLa Dieta Budwig.\nIl regime alimentare della Budwig \u00e8 incentrato su:\n-Olio di semi di lino (ammessi anche girasole, soia, papavero, noce e mais) spremuto a freddo e non raffinato (ricco di omega 3 e 6) sempre appaiati a cibi contenenti un alto quantitativo di proteine ricche di zolfo\n-Formaggio in fiocchi a basso tenore di grassi (ricco di omega 3 e 6), latte, yogurt, e lievito di birra (fonti di vitamine del gruppo B)\n-Succhi di verdura, specialmente carote e uva nera (ricchi di polifenoli quali il resveratrolo)\n-Verdure tipo cipolle, porri, erba cipollina, datteri, fichi, pere, mele, aglio e uva. Anche il miele \u00e8 indicato\nStando a tale dieta, Il fabbisogno giornaliero di una persona \u00e8 di circa 125 gr di formaggio magro in fiocchi amalgamato bene con 2 cucchiaini di olio di semi di lino e 40 ml di latte a cui si pu\u00f2 aggiungere miele e frutta o verdure.\nLa dieta bandisce il consumo di grassi animali e di grassi idrogenati, di cibi ricchi di conservanti, di carni e specialmente dello zucchero raffinato. Secondo la Budwig, i benefici fermenti del cibo vengono distrutti dal calore o dalla bollitura degli oli nei cibi e dai nitrati utilizzati per conservare le carni.\nStando alle teorie della Budwig, i due acidi grassi insaturi possiedono un triplo legame ad alta energia che influenzerebbe le membrane cellulari aumentando il trasporto e l'assimilazione dell'ossigeno. L'idea della Budwig \u00e8 che gli acidi grassi omega-3 e omega-6 assieme a proteine ricche di amminoacidi solforosi (come la cisteina ad esempio) agiscano per riparare le pareti cellulari danneggiate e influenzino la comunicazione chimica tra cellule tumorali fino al punto in cui queste smettano di comportarsi da cellule tumorali interrompendo il processo di rigenerazione.\nLa Budwig sosteneva che questa dieta curasse o potesse prevenire molte forme tumorali, in particolare il tumore della mammella e il tumore della prostata, e un lungo elenco di altre malattie degenerative, comprese le malattie cardiovascolari e le malattie della pelle. Secondo Budwig la dieta sarebbe sia un mezzo preventivo sia curativo: l'assenza di acidi linoleico/linolenico nella dieta occidentale media sarebbe responsabile della produzione di ossidasi, che induce la crescita di cellule tumorali ed \u00e8 la causa di molti altri disturbi cronici.\nCritiche.\nTale teoria si basa su una profonda ignoranza dei meccanismi patologici alla base delle neoplasie e, in misura minore, delle malattie degenerative, comunque giustificata dall'epoca storica in cui \u00e8 stata formulata.\nIn prima battuta, la Budwig riteneva, a torto, che per l'oncogenesi fosse necessario un ambiente basofilo e povero di ossigeno. Nella realt\u00e0 dei fatti, i tumori sono particolarmente avidi di ossigeno come si pu\u00f2 vedere dalla frequente espressione e sovrastimolazione di VEGF e EGRF. La mancata o insufficiente neoangiogenesi nei tumori rende ragione della necrosi intratumorale che \u00e8 sovente riscontrabile nelle neoplasie a pi\u00f9 rapida crescita, inoltre alcuni tumori sono caratterizzati dalla presenza di pattern istologici ricchissimi di vasi per soddisfare le proprie esigenze di ossigeno (ad esempio, il pattern di crescita chicken wire tipico del carcinoma a cellule chiare del rene). Per chiarire del tutto questo punto, basti pensare che le nuove terapie biologiche come il bevacizumab, generalmente pi\u00f9 efficaci e meno pesanti per il paziente della classica chemioterapia, agiscono proprio limitando la formazione di nuovi vasi sanguigni e di conseguenza i flussi di ossigeno al tumore.\nSecondariamente, la sua idea di un tumore dovuto a segnali chimici tra cellule non tiene per nulla conto degli sviluppi moderni in campo genetico per quanto riguarda la genetica molecolare. Ad oggi, sappiamo con certezza che le neoplasie hanno espansione clonale e che il comportamento aberrante \u00e8 dovuto a mutazioni presenti nel genoma di tutte le cellule neoplastiche e correlate in modo specifico a ciascun tipo di neoplasia (ad esempio, un linfoma follicolare presenter\u00e0 sempre una traslocazione del gene BCL2 sul locus delle catene pesanti delle immunoglobuline). Una cellula neoplastica segue una condotta aberrante a prescindere da ci\u00f2 che le sta intorno perch\u00e9 ha perso la capacit\u00e0 di andare in apoptosi a seguito dei segnali inviati dalle altre cellule. La componente ormonale \u00e8 alla base di alcune manifestazioni tipiche delle neoplasie o dell'espansione di alcune popolazioni sane parallelamente alla neoplasia (ad esempio, l'infiltrato granulocitario nei linfomi di Hodgkin o della duplice componente dei fibroadenomi e tumori filloidi) ma non dell'oncogenesi stessa.\nPer concludere, c'\u00e8 chi ha proposto di spezzare una lancia in favore degli acidi insaturi per quanto riguarda le malattie cardiovascolari, citando il paradosso inuit per mostrare gli effetti benefici sul cardiovascolare di una dieta ricca di grassi insaturi. Tuttavia, anche quest'ultimo assunto non ha trovato conferma negli studi osservazionali condotti a partire dagli anni 2000, anzi tra gli Inuit il tasso di malattie cardiovascolari \u00e8 doppio rispetto alle popolazioni non artiche."}
{"id": "1838615", "revid": "125384692", "url": "https://it.wikipedia.org/wiki?curid=1838615", "title": "Mark Kelly", "text": "Biografia.\nInfanzia e carriera.\nNato a Orange, nel New Jersey, dopo la scuola superiore ha conseguito un \"bachelor degree\" in ingegneria marina e scienze nautiche presso l'accademia della Marina Mercantile nel 1986. Ha lavorato come Regimental Executive Officer e nel 1994 ha conseguito un master in ingegneria aerospaziale presso la \"U.S. Naval Postgraduate School\".\nNel dicembre 1987 ha iniziato l'addestramento sull'aereo A-6 Intruder e successivamente assegnato all'Attack Squadron 115 presso Atsugi a Kanagawa, in Giappone ed ha effettuato due impieghi nel Golfo Persico sulla portaerei USS \"Midway\". Nel secondo ha volato in 39 missioni di combattimento nell'ambito della guerra del Golfo. Dopo aver ricevuto il master ha frequentato la \"U.S. Naval Test Pilot School\" nel giugno 1993.\nCarriera alla NASA.\nNel 1996 Mark Kelly e il suo fratello Scott sono stati selezionati come piloti dalla NASA. \u00c8 stato assegnato alla missione STS-108, lanciata il 5 dicembre 2001, dove, in qualit\u00e0 di pilota dello Space Shuttle \"Endeavour\", assieme all'equipaggio ha trasportato rifornimenti alla Stazione Spaziale Internazionale.\nSuccessivamente \u00e8 stato assegnato come pilota alla missione STS-121, la seconda missione di \"ritorno al volo\" degli Shuttle dopo il disastro dello Space Shuttle Columbia. In questa missione, lanciata il 4 luglio 2006, a bordo dello Space Shuttle \"Discovery\", ha contribuito ai test per verificare le nuove procedure di sicurezza per la ripresa dei voli Shuttle, oltre a trasportare rifornimenti e l'astronauta Thomas Reiter sulla Stazione Spaziale.\nIl 31 maggio 2008 ha partecipato come comandante del \"Discovery\" nella missione STS-124. In questa missione gli astronauti del Discovery e della Stazione Spaziale hanno installato alcuni componenti del Japanese Experiment Module.\nIl giorno 16 maggio 2011 il Capitano di Vascello Mark Kelly \u00e8 partito a bordo della navetta Endeavour per la missione STS-134 in qualit\u00e0 di comandante. La missione ha previsto l'attracco alla Stazione Spaziale Internazionale e l'installazione del gigantesco AMS-02 (Alpha Magnetic Spectrometer), strumento che studia i raggi cosmici, sviluppato da numerose industrie e istituti di ricerca, sotto la responsabilit\u00e0 del CERN di Ginevra.\nCarriera politica.\nNel 2020 si \u00e8 candidato alla carica di senatore per lo stato dell'Arizona per il Partito Democratico. \u00c8 stato eletto con il 51,2% dei voti, battendo la senatrice repubblicana uscente Martha McSally. \u00c8 entrato in carica il 2 dicembre dello stesso anno.\nVita privata.\nHa un fratello gemello, Scott Joseph Kelly, anch'egli astronauta della NASA.\nNel 1989 si \u00e8 sposato con Amelia Vcitoria Babis, dalla quale ha avuto due figli; divorziarono nel 2004. Nel 2007 si \u00e8 risposato con la deputata per l'Arizona Gabrielle Giffords.\nRicerca sugli effetti della permanenza nello spazio.\nMark Kelly \u00e8 rimasto dal 2015 per un anno a terra perch\u00e9 il fratello gemello Scott Joseph Kelly, \u00e8 stato designato per la missione della stessa durata nella Stazione Spaziale Internazionale assieme al cosmonauta russo Mikhail Kornienko. La partenza \u00e8 avvenuta il 27 marzo 2015. Sono stati cos\u00ec studiati gli effetti della permanenza nello spazio sul corpo umano, soprattutto delle radiazioni a livello genetico, confrontando i parametri biologici di Scott a fine missione con quelli del fratello rimasto sulla terra."}
{"id": "1838624", "revid": "1422021", "url": "https://it.wikipedia.org/wiki?curid=1838624", "title": "Fulvio Sisti", "text": "Biografia.\nOriginario di Milano, \u00e8 scomparso poco pi\u00f9 che quarantenne.\n\u00c8 stato protagonista delle notti versiliesi suonando in diversi locali molto alla moda negli anni '80 come La Bussola e La Capannina.\nAllievo di Giorgio Gaslini, si \u00e8 formato negli Stati Uniti accanto a grandi personalit\u00e0 come Chet Baker, con cui ha suonato, Johnny Hodges e Sonny Stitt, suo insegnante, specializzandosi nel sax alto.\nTornato in Italia nella seconda met\u00e0 degli anni settanta, debutta incidendo con Pietro Tonolo.\nTra i musicisti con cui ha collaborato ricordiamo Enrico Rava, Luca Flores, Romano Mussolini, Andrea Colli, Massimo Urbani, Larry Nocella, e la cantante Loretta Grazzini (sua compagna nella vita).\nPer alcuni anni ha suonato nel gruppo di Gaetano Liguori; ha formato poi un quartetto a suo nome, il \"Fulvio Sisti Quartet\", con Franco Nesti (contrabbasso), Francesco Maccianti (pianoforte) e Alessandro Fabbri (batteria).\nSi \u00e8 dedicato anche all'insegnamento del sax alto e del sax contralto.\nCome musicista raffinato ha saputo rivitalizzare grandi classici del jazz con il suo suono melodico assieme a grandi jazzisti, primo fra tutti Chet Baker.\nSisti \u00e8 morto nel 1998 all'et\u00e0 di 43 anni a causa di una cirrosi epatica.\nIl quotidiano La Stampa, dando la notizia della morte, cos\u00ec ha scritto: \"la fibra forte del famoso sassofonista non ce l'ha fatta\".\nIl Memorial Fulvio Sisti, che si tiene in Versilia, lo ricorda annualmente."}
{"id": "1838626", "revid": "1543377", "url": "https://it.wikipedia.org/wiki?curid=1838626", "title": "I Won't Let You Down", "text": "I Won't Let You Down \u00e8 un singolo del gruppo britannico Ph.D, pubblicato in Europa nell'aprile 1981 dalla WEA (catalogo K 79209).\nIl disco.\nTra il 1981 e il 1982 \u00e8 stato ristampato, soprattutto per il mercato europeo, con una diversa copertina, che, a sua volta, cambia il colore dello sfondo: blu (WEA 79209), rosso (WEA U 79209). Esiste anche una versione promozionale in formato maxi singolo a 12\" pubblicata in Europa (WEA PRO 560) e negli Stati Uniti (Atlantic PR 444).\n\"I Won't Let You Down\" ha due versioni diverse. Quella sul singolo (4:09) ha un'introduzione strumentale di sintetizzatore (circa 25 secondi), che ripete il ritornello della canzone e precede l'attacco vocale. La versione nell'album Ph.D., complessivamente pi\u00f9 lunga (4:21), \u00e8 invece priva dell'introduzione, ma aggiunge, dopo il ritornello della seconda strofa, la ripetizione del titolo e dell'intero ritornello con un'ulteriore sottofondo di percussioni.\nSuccesso e classifiche.\n(*) Rimane nella classifica dei singoli pi\u00f9 venduti in Italia tra la fine del 1982 e del 1983, raggiungendo la 2\u00aa posizione della hit parade settimanale e risultando 15\u00b0 nel 1982.\nVideo musicale.\nIl videoclip della canzone, pubblicato e diffuso inizialmente da VH1 Classic e, dal 2010, da MTV Classic, \u00e8 girato, nel distretto cosmopolita del Queensway, sobborgo dell'area occidentale londinese, con lo stile del cortometraggio comico basato sul linguaggio del corpo.\nDa una parte, Jim Diamond impersona un distinto signore che cerca in ogni modo di riconquistare le attenzioni della sua amante (come ripetuto nel ritornello della canzone) con regali, acquisti e ristoranti costosi; dall'altra, Tony Hymas \u00e8 il suo trasandato antagonista, che, travestendosi e mimetizzandosi, prova invano ogni espediente per eliminare o uccidere il suo rivale e ottenere il favore della donna. Dopo vari comici tentativi infruttuosi, ci riuscir\u00e0, spacciandosi per rivenditore di auto e convincendo l'amico a provare da uno sfasciacarrozze una Fiat 128 bianca di seconda mano. Appena salito sull'auto, Diamond scoprir\u00e0 che \u00e8 bloccata e agganciata ad una gru da cantiere che la sta sollevando, mentre Hymas se ne andr\u00e0 con la ragazza.\nTracce.\nTesti e musiche di Jim Diamond, Tony Hymas.\nLato A\nLato B (pubblicato solo su singolo)"}
{"id": "1838637", "revid": "767487", "url": "https://it.wikipedia.org/wiki?curid=1838637", "title": "Ricardo Laborde", "text": ""}
{"id": "1838641", "revid": "2090794", "url": "https://it.wikipedia.org/wiki?curid=1838641", "title": "Scorie (programma televisivo)", "text": "Scorie \u00e8 stato un programma televisivo di Rai 2. \u00c8 stato condotto prima da Nicola Savino con Claudia Galanti, Debora Salvalaggio e Dj Angelo (2008) e poi \u00e8 stato affiancato da Laura Barriales (2009), in onda il luned\u00ec in seconda serata e in replica il sabato, sempre su Rai 2, nella fascia preserale con un collage dei momenti migliori (\"Scorie di Scorie\"). Tra gli ospiti fissi Rocco Tanica nelle vesti di \"Maestro Sergione\" e Massimo Bagnato. Dal 16 settembre 2009 la conduzione va ad Elena Di Cioccio, sempre in diretta seconda serata, ma il mercoled\u00ec. Ospite fisso rimane Rocco Tanica con interventi di Giorgio Ganzerli, Brenda Lodigiani, Massimo Bagnato ed Antonio Ornano. Il commento sonoro \u00e8 del Gruppo Elettrogeno, band milanese vicina ad Elio e le Storie Tese. Il programma, realizzato in modo \"aperto\" in uno studio televisivo di Milano, incoraggia il pubblico a interagire con i conduttori e a portare filmati da casa, alcuni dei quali vengono trasmessi durante la trasmissione. Gran parte della trasmissione \u00e8 realizzata utilizzando video bizzarri o fotomontaggi reperiti da internet, in molti casi gi\u00e0 noti a chi frequenta il web. Sono mostrati anche divertenti fuori onda delle principali fiction e reality o talent show della Rai, in particolare \"X Factor\"."}
{"id": "1838646", "revid": "1305772", "url": "https://it.wikipedia.org/wiki?curid=1838646", "title": "Bucium", "text": "Con il nome di bucium (, ma anche conosciuto come tr\u00e2mbi\u021b\u0103 o tulnic) si indica uno strumento musicale a fiato tradizionale, di natura simile al corno alpino svizzero, nonch\u00e9 quasi identico alla trembita ucraina. \nDi origine dace, torn\u00f2 a essere usato nelle regioni di Moldavia e Valacchia come strumento di segnalazione militare. Il nome \"bucium\" deriva da quello dello strumento romano \"bucinum\", dal significato di \"corno curvo\".\nIl tubo \u00e8 solitamente costruito con corteccia di limone, legno, o anche (parzialmente) metallo.Attualmente \u00e8 usato da pastori per segnalazioni nelle montagne con foreste, e per guidare pecore e cani."}
{"id": "1838651", "revid": "1442080", "url": "https://it.wikipedia.org/wiki?curid=1838651", "title": "Il nuovo maestro di cappella", "text": "Il nuovo maestro di cappella \u00e8 un intermezzo comico composto da Giovanni Paisiello, basato su un libretto di produzione ignota, forse opera dello stesso Paisiello.\nQuesta operina \u00e8 molto meno conosciuta de \"Il maestro di cappella\" di Domenico Cimarosa e peraltro \u00e8 ancora pi\u00f9 breve. Mentre nel caso della composizione di Cimarosa si pensa che essa sia stata un ampliamento di un'aria per basso, l'operina di Paisiello \u00e8 a tutti gli effetti un'aria con recitativo per basso buffo.\nQuesto intermezzo \u00e8 una parodia della figura del maestro di cappella settecentesco ed \u00e8 affine come tipologia a quei lavori che satirizzavano l'ambiente teatrale.\nIl primo interprete in epoca moderna di quest'opera \u00e8 stato il baritono Giovanni Di Mare che lo ha interpretato a Mantova il 25 settembre 2008 presso il teatro Bibbiena, nell'edizione del \"Laboratorio teatro musicale del Settecento Enzo Dara\", appunto con la regia di Dara e sotto la bacchetta di Domenico Tondo.\nTrama.\nUn maestro di cappella interviene nel mezzo di un'esecuzione. Millanta le sue doti musicali e la sua capacit\u00e0 di insegnare composizione e canto in brevissimo tempo. Per dare prova del suo talento vuole un'orchestra speciale, costituita da un numero abnorme di strumenti, svariati organi, trombe, corni, ecc. Ovviamente nel corso dell'aria dimostra la sua incompetenza."}
{"id": "1838652", "revid": "21981", "url": "https://it.wikipedia.org/wiki?curid=1838652", "title": "Tr\u00e2mbi\u0163\u0103", "text": ""}
{"id": "1838653", "revid": "729019", "url": "https://it.wikipedia.org/wiki?curid=1838653", "title": "Fiat G.18", "text": "Il Fiat G.18 era un bimotore di linea ad ala bassa prodotto dall'azienda italiana Fiat Aviazione nella met\u00e0 degli anni trenta.\nStoria del progetto.\nIl G.18 nasce dall'esigenza di dotare la compagnia aerea Avio Linee Italiane, di propriet\u00e0 del gruppo FIAT, di un nuovo modello. Il progetto viene affidato all'ingegner Giuseppe Gabrielli, gi\u00e0 in forze alla Fiat Aviazione e progettista di numerosi velivoli sia civili che militari.\nI primi tre esemplari prodotti vennero destinati alla ALI, compagnia di propriet\u00e0 della casa automobilistica torinese, risultando operativi dai primi mesi del 1936. Dopo i primi voli venne per\u00f2 evidenziato che per l'impiego a loro destinato risultavano sottopotenziati. Per ovviare al problema, l'azienda costruttrice ricorse ad una parziale riprogettazione di alcuni particolari. La coda venne modificata adottando un nuovo impennaggio caratterizzato da una deriva di diverso disegno ed uno stabilizzatore dotato di controventatura, quindi si opt\u00f2 per la sostituzione dell'impianto motore dagli originali A.59 R con una coppia dei pi\u00f9 potenti Fiat A.80 RC.41 da 1\u00a0030 CV (758 kW), sempre ad architettura radiale ma a doppia stella e dotati di compressore.\nTecnica.\nIl G.18 era un velivolo dall'aspetto convenzionale; monoplano bimotore ad ala bassa a sbalzo di costruzione interamente metallica.\nLa fusoliera, di sezione rettangolare, integrava la cabina di pilotaggio posta in posizione superiore collegata allo scomparto passeggeri da 18 posti a sedere ed al vano bagagli. La stessa terminava posteriormente in una coda tradizionale dotato di impennaggio monoderiva di grandi dimensioni.\nL'ala, montata bassa e a sbalzo, era divisa in due semiali dalla struttura trilongherone, realizzata in duralluminio e ricoperta da lamiera liscia dello stesso materiale.\nIl carrello d'atterraggio presentava una configurazione a triciclo classico con i carrelli anteriori semiretrattili che rientravano nelle gondole motore integrato da un ruotino posteriore d'appoggio posizionato sotto la coda.\nLa propulsione era assicurata da due motori posizionati in due gondole alari, i Fiat A.59 R da 700 CV (515 kW), dei radiali 9 cilindri raffreddati ad aria, ma era previsto l'utilizzo di motori radiali alternativi di produzione nazionale.\nImpiego operativo.\nIn questa configurazione vennero prodotti sei esemplari, tutti consegnati alla ALI, i quali vennero utilizzati per coprire alcune tratte europee fino allo scoppio della seconda guerra mondiale. Nel giugno 1940 la ALI venne posta sotto il controllo della Regia Aeronautica con il nome di Nucleo Comunicazioni Avio Linee che requis\u00ec i G.18 per utilizzarli come aerei da trasporto, tra l'altro, nelle operazioni di trasporto truppe verso l'Albania del novembre successivo, una delle operazioni integrate nella Campagna italiana di Grecia.\nFu in quelle circostanze che il 26 novembre 1940 il Fiat G.18 con numero seriale 1 e marche I-ELIO in volo da Tirana a Linate precipit\u00f2 in fase di atterraggio incendiandosi al suolo.\nAlla data dell'armistizio di Cassibile rimaneva operativo un solo esemplare, mentre tre furono requisiti dalla Luftwaffe ed un ultimo esemplare di G.18 V venne utilizzato dall'Aeronautica Nazionale Repubblicana. Quest'ultimo, con marche I-ELCE, il 30 aprile 1944 rimase coinvolto in un incidente sulla pista dell'Aeroporto di Bresso dove, a causa del carico di munizioni, esplose coinvolgendo anche le infrastrutture alle quali arrec\u00f2 notevoli danni."}
{"id": "1838654", "revid": "21981", "url": "https://it.wikipedia.org/wiki?curid=1838654", "title": "Tulnic", "text": ""}
{"id": "1838658", "revid": "1632387", "url": "https://it.wikipedia.org/wiki?curid=1838658", "title": "Jackyl (album)", "text": "Jackyl \u00e8 il primo album dei Jackyl pubblicato nel 1992 per la Geffen Records."}
{"id": "1838660", "revid": "1632387", "url": "https://it.wikipedia.org/wiki?curid=1838660", "title": "Push Comes to Shove", "text": "Push Comes to Shove \u00e8 il secondo album dei Jackyl pubblicato nel 1994 per la Geffen Records."}
{"id": "1838662", "revid": "267430", "url": "https://it.wikipedia.org/wiki?curid=1838662", "title": "Giorgio Van Straten", "text": ""}
{"id": "1838665", "revid": "179078", "url": "https://it.wikipedia.org/wiki?curid=1838665", "title": "Montepeloso", "text": ""}
{"id": "1838676", "revid": "1776051", "url": "https://it.wikipedia.org/wiki?curid=1838676", "title": "Stayin' Alive (Jackyl)", "text": "Stayin' Alive \u00e8 un album raccolta dei Jackyl pubblicato nel 1998 per la Shimmering Tone Records."}
{"id": "1838677", "revid": "135224", "url": "https://it.wikipedia.org/wiki?curid=1838677", "title": "Om kolthoum", "text": ""}
{"id": "1838678", "revid": "438678", "url": "https://it.wikipedia.org/wiki?curid=1838678", "title": "Tom Sawyer (film 1973)", "text": "Tom Sawyer \u00e8 un film del 1973 diretto da Don Taylor, tratto dal romanzo \"Le avventure di Tom Sawyer\" di Mark Twain.\nTrama.\nAmbientato nel XIX secolo si rivive le avventure dei due personaggi letterari Tom Sawyer e il suo migliore amico, Huckleberry Finn. Testimoni di un delitto commesso dal mezzosangue Injun Joe la loro vita tranquilla in un piccolo paese non sar\u00e0 pi\u00f9 tale.\nProduzione.\nIl film venne prodotto dalla United Artists con il Rider's Digest.\nRiconoscimenti.\nIl film ebbe numerose nomination: \nDistribuzione.\nData di uscita.\nIl film venne distribuito in varie nazioni, fra cui:\nCritica.\nCondita da varie canzoni all'interno della pellicola, il film non riesce, nonostante la bravura degli attori, a superare la noia nel rivedere per l'ennesima volta la stessa storia."}
{"id": "1838680", "revid": "1543377", "url": "https://it.wikipedia.org/wiki?curid=1838680", "title": "Identity Crisis (Thrice)", "text": "Identity Crisis \u00e8 il primo album studio della band statunitense Thrice, originariamente pubblicato nel 2000 dalla Green Flag Record e riedito nel 2001 dalla Sub City Records (etichetta facente parte della Hopeless Records). Come per la gran parte delle pubblicazioni dei Thrice, una parte degli introiti dalla vendita del disco furono donati dalla band ad un'associazione di beneficenza locale chiamata \"Crittenton Services for Children and Families\"."}
{"id": "1838682", "revid": "287204", "url": "https://it.wikipedia.org/wiki?curid=1838682", "title": "La coda dell\u2019asino", "text": ""}
{"id": "1838687", "revid": "230824", "url": "https://it.wikipedia.org/wiki?curid=1838687", "title": "Tempio mormone", "text": ""}
{"id": "1838690", "revid": "599013", "url": "https://it.wikipedia.org/wiki?curid=1838690", "title": "Michael Uma\u00f1a", "text": "Carriera.\nClub.\nUma\u00f1a cominci\u00f2 la sua carriera nel Carmelita prima di trasferirsi all'Herediano, giunge nella MLS ai Los Angeles Galaxy all'inizio del 2005, poi ritorna in Costa Rica nel Brujas. Dopo il Mondiale 2006 ritorna all'Herediano, che lasci\u00f2 recentemente per un'altra squadra costaricana, il Liberia.\nNazionale.\n\u00c8 stato membro, tra il 2004 ed il 2017, della nazionale della Costa Rica, con la quale ha competuto nella Coppa del Mondo del 2006.\nEntusiasm\u00f2 durante la Gold Cup 2005. Ha partecipato anche alla Gold Cup 2007, ed \u00e8 stato inoltre selezionato per la Coppa America 2004.\nPartecip\u00f2 anche ai Giochi Olimpici 2004 in Atene dove la Costa Rica arriv\u00f2 ai quarti di finale.\nViene convocato per la Copa Am\u00e9rica Centenario negli Stati Uniti."}
{"id": "1838691", "revid": "168713", "url": "https://it.wikipedia.org/wiki?curid=1838691", "title": "Jos\u00e9 Porras", "text": ""}
{"id": "1838695", "revid": "1501558", "url": "https://it.wikipedia.org/wiki?curid=1838695", "title": "Qazaqstan Kubogy", "text": "La Coppa del Kazakistan (\u0424\u0443\u0442\u0431\u043e\u043b\u0434\u0430\u043d \u049a\u0430\u0437\u0430\u049b\u0441\u0442\u0430\u043d \u041a\u0443\u0431\u043e\u0433\u044b) \u00e8 il principale torneo ad eliminazione diretta del calcio kazako, organizzata dalla Football Union of Kazakhstan. La coppa nacque per la prima volta nel 1936, riservata alle nazioni della RSS Kazaka, ma divenne una competizione nazionale dopo l'indipendenza del 1992.\nVincitori della Kazakh SSR Cup (1936-1991).\nLa competizione non fu sempre svolta e spesso ci furono delle interruzioni."}
{"id": "1838698", "revid": "647919", "url": "https://it.wikipedia.org/wiki?curid=1838698", "title": "Mihail Larionov", "text": ""}
{"id": "1838700", "revid": "767487", "url": "https://it.wikipedia.org/wiki?curid=1838700", "title": "Nel mezzo della notte", "text": "Nel mezzo della notte (\"Middle of the Night\") \u00e8 un film del 1959 diretto da Delbert Mann.\n\u00c8 stato presentato in concorso al 12\u00ba Festival di Cannes.\nTrama.\nJerry (Fredric March), imprenditore vedovo un po' anziano, cerca di avere una relazione con la sua giovane segretaria Betty (Kim Novak), reduce da un divorzio difficile. L'uomo sembra rinunciare al rapporto sotto le pressioni non completamente disinteressate della famiglia. Quando la solitudine spinge il suo socio a tentare il suicidio, Jerry capisce che deve approfittare delle occasioni che gli sottopone la vita prima che sia troppo tardi. Uno dei migliori film di Delbert Mann, regista solido ma senza grande genio, conosciuto soprattutto per le commedie romantiche anni '60, che \u00e8 riuscito con l'utilizzo di riprese in esterni a New York a fare dimenticare l'origine teatrale dello script e a rappresentare autentici momenti di vita. Kim Novak, in una delle sue performance migliori della sua carriera, dimostra grande naturalezza nella parte, pi\u00f9 del veterano Fredric March, a volte troppo compassato. Un feel good movie che, come il suo protagonista, \u00e8 invecchiato bene.\nRiconoscimenti.\nNel 1959 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1838706", "revid": "123346", "url": "https://it.wikipedia.org/wiki?curid=1838706", "title": "Coda d'asino", "text": ""}
{"id": "1838707", "revid": "123346", "url": "https://it.wikipedia.org/wiki?curid=1838707", "title": "Coda dell'asino", "text": ""}
{"id": "1838708", "revid": "123346", "url": "https://it.wikipedia.org/wiki?curid=1838708", "title": "La coda d'asino", "text": ""}
{"id": "1838709", "revid": "287204", "url": "https://it.wikipedia.org/wiki?curid=1838709", "title": "Saga degli Skjoldungar", "text": ""}
{"id": "1838713", "revid": "118457681", "url": "https://it.wikipedia.org/wiki?curid=1838713", "title": "Fiera nazionale di Galatina", "text": "La Fiera nazionale di Galatina era una delle principali fiere pugliesi e mediterranee con sede a Galatina e si teneva annualmente dal 26 al 30 giugno.\nStoria.\nLa fiera nasce come Mostra mercato del commercio, dell'industria e dell'artigianato il 26 giugno 1949, per una felice intuizione del professore Carmelo Faraone e del sindaco di allora Luigi Vallone come vetrina per la produzione industriale e artigianale e per lo sviluppo del commercio in tutto il salento. \nVenne dapprima ospitata presso l'edificio scolastico di piazza Fortunato Cesari. Dal 1977 la mostra mercato divenne Fiera nazionale di Galatina.\nStruttura.\nLa fiera crescendo negli anni ha necessit\u00e0 di una struttura dedicata e cos\u00ec nel 1979 si iniziano i lavori del Quartiere Fieristico nella periferia nord della citt\u00e0.\nNel 1984, in coincidenza della XXXV edizione, viene inaugurata la nuova sede alla presenza del vicepresidente del senato Giorgio De Giuseppe e del sindaco Beniamino De Maria.\nNel 1995 la gestione viene affidata all'Ente Autonomo Fiere di Verona e viene poi costituito dall'amministrazione comunale l'Ente Fiera di Galatina e del Salento con la partecipazione dell'amministrazione provinciale e della Camera di commercio.\nEsposizioni.\nIl Quartiere Fieristico di Galatina ha una superficie complessiva di 31.000 m2 di cui 11.000 m2 di superficie coperta (padiglioni e palazzina uffici).\nSempre presso il Quartiere Fieristico di Galatina si svolgono importanti manifestazioni in tema di matrimoni e abiti da sposa di alta moda.\nNel 2007 sempre presso la Fiera si \u00e8 tenuta una delle pi\u00f9 significative tappe del Motor-Show del Salento che ha visto la partecipazione di numerosi piloti nazionali e internazionali che ha avuto un enorme successo per il pubblico numerosissimo accorso e per lo spettacolo offerto dalle auto-sportive in gara."}
{"id": "1838714", "revid": "1745361", "url": "https://it.wikipedia.org/wiki?curid=1838714", "title": "Cleomede di Astipalea", "text": "Nella mitologia greca, Cleomede di Astipalea era il nome di uno degli eroi di Astipalea, personaggio realmente esistito e vissuto attorno al 480 a.C. come narrato da Pausania, si distinse per le sue abilit\u00e0 nelle gare olimpiche dell'epoca, e divenne famoso per essere stato considerato l'ultimo eroe.\nIl mito.\nCleomede durante una gara di pugilato, nella 72\u00aa gara olimpica uccise senza volerlo il suo diretto avversario, tale Ikkos di Epidauro, nel contesto i giudici di gare pensarono che si fosse avvalso di un qualche trucco e per questo non fu il vincitore della gara.\nQuesto peso sulla coscienza e il fatto di essere stato accusato ingiustamente fecero impazzire Cleomede che attacc\u00f2 un edificio, una scuola, tirando pugni ad una colonna portante fino a provocarne il crollo e uccidere decine di bambini. I cittadini volevano lapidarlo ma riusc\u00ec a fuggire in un tempio di Atena, ove pensava di essere al sicuro, nascondendosi.\nAlla fine gli uomini si convinsero ad entrare vincendo la soggezione della dea, ma non trovarono il corpo dell'uomo, per questo interrogarono l'oracolo che gli attribu\u00ec onori in quanto da considerare un eroe, l'ultimo degli eroi.\nPareri secondari.\nPlutarco afferma che invece di nascondersi nel tempio della dea aveva trovato rifugio in una cassa dove una volta scoperto, grazie al responso dell'oracolo di Delfi era sparito. Anche il suo carattere qui cambia, non impazz\u00ec a seguito di un evento ma era proprio il suo carattere, stupido ed esaltato, che lo ha portato a compiere tali gesta. "}
{"id": "1838715", "revid": "2763", "url": "https://it.wikipedia.org/wiki?curid=1838715", "title": "Ex falso quodlibet", "text": ""}
{"id": "1838720", "revid": "110157", "url": "https://it.wikipedia.org/wiki?curid=1838720", "title": "Lakinsk", "text": "Lakinsk \u00e8 una citt\u00e0 della Russia europea centrale (oblast' di Vladimir), situata sulla sponda sinistra del fiume Kljaz'ma, 32 km a sudovest del capoluogo; \u00e8 compresa amministrativamente nel distretto di Sobinka.\nSul sito dell'odierna citt\u00e0 era attestato, fin dal XV secolo, il villaggio di \"Undol\" (\u0423\u043d\u0434\u043e\u043b), centro artigianale e commerciale di una certa rilevanza a livello locale. Nel 1889 venne fondato, nelle immediate vicinanze del villaggio, una fabbrica tessile; lo sviluppo che ne segu\u00ec port\u00f2 il villaggio ad assumere, nel 1927, lo \"status\" di \"insediamento operaio\", unitamente al nome di \"Lakinskij\" (dal nome del leader locale del partito, \"M. I. Lakin\"). Risale al 1969, infine, la concessione dello \"status\" di citt\u00e0 e la ridenominazione con il nome attuale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1838728", "revid": "110157", "url": "https://it.wikipedia.org/wiki?curid=1838728", "title": "Matja\u017e Vrhovnik", "text": "Agli inizi della carriera, prima della dissoluzione della Jugoslavia (1991), gareggi\u00f2 per la nazionale jugoslava.\nBiografia.\nSlalomista puro in attivit\u00e0 tra gli anni 1990 e l'inizio del decennio successivo, Matja\u017e Vrhovnik debutt\u00f2 in campo internazionale in occasione dei Mondiali juniores di Geilo/Hemsedal 1991, dove non ottenne risultati di rilievo. Il 20 dicembre 1994 esord\u00ec in Coppa del Mondo, a Lech, senza classificarsi, mentre in Coppa Europa conquist\u00f2 gli ultimi podi a Champoluc il 12 gennaio 1995, vincendo la gara, e il giorno successivo, arrivando 2\u00ba. Debutt\u00f2 ai Campionati mondiali a Sestriere 1997 (22\u00ba) e ai Giochi olimpici invernali a , sua unica presenza olimpica, dove si piazz\u00f2 al 17\u00ba posto.\nVrhovnik raggiunse l'apice della sua carriera in Coppa del Mondo nella stagione 1999-2000, quando ottenne tutti i suoi 4 podi (il primo il 9 gennaio, 3\u00ba a Chamonix, l'ultimo il 19 marzo a Bormio, ancora 3\u00ba) e conquist\u00f2 l'unica vittoria, il 20 febbraio sulle nevi di Adelboden; a fine stagione risult\u00f2 17\u00ba nella classifica generale e 3\u00ba in quella di specialit\u00e0. In occasione della sua ultima partecipazione iridata, Sankt Anton am Arlberg 2001, non complet\u00f2 la prova. Si ritir\u00f2 al termine della stagione 2002-2003; disput\u00f2 la sua ultima gara in Coppa del Mondo il 28 gennaio sulla Planai di Schladming, senza qualificarsi per la seconda manche, e si conged\u00f2 dal Circo bianco in occasione della prova di Coppa Europa disputata a Madesimo il 25 febbraio, nella quale si classific\u00f2 al 25\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1838729", "revid": "726373", "url": "https://it.wikipedia.org/wiki?curid=1838729", "title": "Super Star Wars", "text": "Super Star Wars \u00e8 un videogioco ambientato nell'universo espanso di \"Guerre stellari\". \u00c8 stato sviluppato da Sculptured Software e LucasArts per la console Super Nintendo Entertainment System, mentre pubblicazione e distribuzione sono state di Nintendo e JVC. \u00c8 l'adattamento della trama del film \"Guerre stellari\".\nQuesto videogioco \u00e8 stato poi seguito da ' e da '.\nModalit\u00e0 di gioco.\n\"Super Star Wars\" \u00e8 un remake di \"Star Wars\", un gioco meno conosciuto nel 1991 per il Nintendo Entertainment System, Sega Master System, Game Boy e Game Gear.\nIl boss finale del gioco \u00e8 Dart Fener nella sua navicella TIE Advanced.\nIl gioco segue generalmente la trama del film, anche se con alcune modifiche per adattare la storia a un gioco d'azione platform. Ad esempio, invece del semplice acquisto di C-3PO e R2-D2 dai Jawa, Luke Skywalker deve combattere verso il suo tragitto sulla cima di un sandcrawler, mentre salta da una serie di nastri trasportatori in movimento. In seguito, i successivi livelli, consentono al giocatore di controllare il contrabbandiere e pilota Ian Solo o il Wookiee Chewbecca. Sono inoltre presenti livelli di guida nei quali il giocatore deve pilotare il landspeeder di Luke e un caccia X-Wing. Oltre al blaster, Luke utilizza anche una spada laser dopo aver incontrato Obi Wan Kenobi.\nAccoglienza.\n\"Super Star Wars\" \u00e8 stato premiato come miglior \"Action/Adventure Game\" del 1992 da \"Electronic Gaming Monthly\", cos\u00ec come \"Best Movie-to-Game\"."}
