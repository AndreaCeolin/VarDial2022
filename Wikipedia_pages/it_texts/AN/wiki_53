{"id": "1887191", "revid": "2121138", "url": "https://it.wikipedia.org/wiki?curid=1887191", "title": "Colonia Agrippina", "text": "Colonia Claudia Ara Agrippinensium (o Colonia Agrippina oppure Ara Ubiorum) era il nome dell'antica fortezza legionaria della provincia romana della Germania inferiore, che corrisponde all'odierna citt\u00e0 tedesca di Colonia. Era posizionata lungo il fiume Reno, di fronte alle trib\u00f9 germaniche dei Sigambri e dei Tencteri, a sud di Novaesium ed a nord di Bonna. Fu fondata attorno al 16-13 a.C. come accampamento (\"castrum\") per l'esercito romano di Druso maggiore impegnato nella campagna di conquista della Germania.\nStoria.\nDa Augusto a Vespasiano.\nNel 39/38 a.C. la trib\u00f9 degli Ubi si accord\u00f2 con le autorit\u00e0 romane, nella persona di Marco Vipsanio Agrippa, fedele braccio destro di Ottaviano, per insediarsi sulla sponda sinistra del Reno. L'insediamento prese allora il nome di \"Ara Ubiorum\" o \"Oppidum Ubiorum\", divenendo poi un'importante base militare romana, al centro di due importanti vie di comunicazione: la Bavai-Colonia Agrippina e la strada militare che costeggiava il Reno da \"Noviomagus Batavorum\" a \"Mogontiacum\" con diramazione a Treviri e Besan\u00e7on.\nIl primo \"castrum\" legionario semi-permanente potrebbe appartenere agli anni successivi alla visita in Gallia da parte di Augusto e del futuro imperatore Tiberio nel 16 a.C. Questo primo accampamento, che si trovava a tre km a sud dell\"'Oppidum Ubiorum\" in localit\u00e0 Alteburg, di fronte al porto fluviale della \"classis germanica\", arriv\u00f2 probabilmente ad ospitare una legione, l'equivalente di 5.500 armati circa.\nUna volta affidato il compito di iniziare la conquista della Germania libera, al figliastro Druso, quest'ultimo nel 12 a.C., dopo aver respinto un'invasione di Sigambri, dei loro alleati Tencteri ed Usipeti, penetr\u00f2 all'interno del territorio dei Batavi (probabili alleati di Roma) e devast\u00f2 le terre di Usipeti e Sigambri. Dopo aver disceso con una flotta il Reno in direzione del Mare del Nord, si rese alleati i Frisi e penetr\u00f2 nel territorio dei Cauci.\nNell'11 a.C. Druso oper\u00f2 pi\u00f9 a sud, affrontando e battendo ancora una volta il popolo degli Usipeti, utilizzando l'importante base legionaria di \"Castra Vetera\", poco pi\u00f9 a nord di \"Ara Ubiorum\", gettando nel corso della campagna un ponte sul fiume \"Lupia\", l'attuale Lippe ed invase ancora una volta il territorio dei Sigambri (assenti poich\u00e9 in lotta con i vicini Catti), costruendovi alcune fortezze (tra cui la latina \"Aliso\"); si spinse, infine, nei territori di Marsi e Cherusci, fino al fiume \"Visurgis\", l'odierno Weser. Per questi successi ricevette gli onori trionfali (ovvero gli \"ornamenta triumphalia\"). Gli anni successivi vide nuovi successi contro le popolazioni di Catti e Marcomanni da parte di Druso, che per\u00f2 mor\u00ec nel 9 a.C. e fu sostituito al comando degli eserciti del Nord dal fratello Tiberio.\nLe campagne militari proseguirono verso est e condussero a sottomettere i territori germanici fino al Weser, riducendoli quasi allo stato di provincia tributaria negli anni 8 e 7 a.C. \"Ara Ubiorum\" diventava la sede religiosa della nuova provincia germanica ancora in fase di costituzione (come Lugdunum lo era per le tre Gallie. La provincia che andava formandosi avrebbe dovuto comprendere al termine delle campagne del 4 e 5 tutti i territori compresi tra Reno ed Elba.\n\"Colonia Agrippina\" fu certamente utilizzato per le campagne militari di Tiberio del 4, quando lo stesso attacc\u00f2 i vicini Bructeri e poi penetr\u00f2 nel cuore della Germania fino al fiume Elba oppure nel corso delle campagne di Germanico del 14-16.\nAl termine di queste ultime operazioni del 16, l'imperatore romano Tiberio creava due nuove \"aree militarizzate\" ad ovest del fiume Reno, divenute settant'anni pi\u00f9 tardi le nuove province della Germania inferiore e della superiore, mentre la fortezza legionaria potrebbe essere stata abbandonata dopo il 18, o il 30, a vantaggio della vicina Bonna, o forse pi\u00f9 probabilmente potrebbero essere rimaste delle \"vexillationes\" (in localit\u00e0 Alteburg) per il pattugliamento del fiume, a supporto della \"classis germanica\".\nNel 50 Agrippina minore, la moglie dell'imperatore romano e figlia di Germanico, chiese che il villaggio in cui era nata fosse innalzato al rango di colonia: fu allora istituita \"Colonia Claudia Ara Agrippinensium\" (\"la colonia di Claudio e l'altare di Agrippina\") o, pi\u00f9 semplicemente, \"Colonia Agrippina\".\nCon la morte dell'imperatore Nerone, il \"castra\" fu coinvolto nella Rivolta batava degli anni 69 e 70, al termine della quale fu in parte ricostruita per le evidenti azioni di distruzione operate dai ribelli batavi.\nDa Domiziano a Diocleziano.\nCon il nuovo imperatore Vespasiano, dopo la distruzione conseguente la Rivolta batava, qui fu alloggiata la legio...\nA partire dall'84/87 \"Colonia Agrippina\" entr\u00f2 a far parte della nuova provincia della Germania inferiore, divenendone la sua capitale e, quindi, sede del \"Legatus Augusti pro praetore\". Questa nuova provincia comprendeva tra i suoi insediamenti principali anche \"Castra Vetera\" (Xanten), \"Noviomagus Batavorum\" (Nijmegen), \"Trajectum ad Rhenum\" (Utrecht), e \"Novaesium\" (Neuss), arrivando a contare fino a ventisette tra forti e fortini ausiliari, le tre fortezze legionarie, al tempo di Vespasiano, lungo il \"limes\" che dalla foce del Reno conduceva al forte di Remagen.\nColonia Agrippina divenne importante centro di scambio dell'intera provincia, oltrech\u00e9 sede di importanti industrie di manufatti in ceramica, come \u00e8 ben evidenziato dal tipico marchio di fabbrica \"CCAA\", equivalente alla moderna dicitura \"made in Colonia Claudia Ara Agrippinensium\". Fece, inoltre, parte per i secoli successivi del settore nord del \"limes\" renano, ed ebbe il difficile compito di respingere le numerose invasioni che si susseguirono in seguito alla formazione della federazione germanica dei Franchi a partire dal III secolo. A partire dal 257 circa divenne, sotto Gallieno, sede di una importante zecca monetaria.\nNel III secolo appena 20.000 persone abitavano nella citt\u00e0 e nei suoi dintorni. Nel 260 il generale ribelle Postumo fece di Colonia la capitale del suo Impero delle Gallie, che includeva i territori nord-occidentali dell'Impero romano; lo stato fondato da Postumo dur\u00f2, per\u00f2, solo quattordici anni.\nCon la riforma tetrarchica di Diocleziano la Germania inferiore fu trasformata in Germania secunda ed i suoi confini furono ampliati ad ovest, fino ad includere anche i territori dei Tungri e la loro capitale di Tongeren, mentre \"Colonia Agrippina\" rimaneva sempre capitale della nuova provincia. Sappiamo, inoltre, che vi furono anche importanti modifiche strutturali del \"limes\" di questa zona (il cosiddetto \"limes Belgicus\"), con la conseguente costruzione di tutta una serie di \"burgi\" fortificati lungo la strada Cologna-Bavai-Boulogne.\nIl IV e V secolo.\nNel 310 l'imperatore Costantino I fece costruire un ponte sul Reno, difeso da un forte posto sull'altra sponda e noto come \"castellum Divitiae\" (il moderno sobborgo di Deutz), sulla sponda opposta del Reno. Le sue funzioni principali erano di sorvegliare l'accesso al nuovo ponte (310) e di proteggere il traffico fluviale. Con la riforma di Costantino le truppe erano sotto il comando di un \"duces\", uno per ogni provincia (dalla Germania Seconda, a quella Prima, alla Maxima Sequanorum ed alla Belgica Seconda, e posizionate a \"Colonia Agrippina\", \"Mogontiacum\", \"Besan\u00e7on\" e sulla costa atlantica.\nNel 355 la citt\u00e0 cadde nelle mani dei Franchi, per rimanere nelle loro mani per 10 mesi. Fu infatti riconquistata dal futuro imperatore Giuliano nel corso delle successive campagne contro Franchi ed Alemanni.\nInfine, nel 459 i Franchi Sali conquistarono Colonia definitivamente e la fecero la propria capitale. La citt\u00e0 infatti continu\u00f2 ad essere abitata anche durante tutto il medioevo."}
{"id": "1887192", "revid": "204012", "url": "https://it.wikipedia.org/wiki?curid=1887192", "title": "Mastite periduttale", "text": ""}
{"id": "1887193", "revid": "204012", "url": "https://it.wikipedia.org/wiki?curid=1887193", "title": "Mastite chimica", "text": ""}
{"id": "1887195", "revid": "204012", "url": "https://it.wikipedia.org/wiki?curid=1887195", "title": "Mastite granulomatosa", "text": ""}
{"id": "1887196", "revid": "95049", "url": "https://it.wikipedia.org/wiki?curid=1887196", "title": "Longarina", "text": ""}
{"id": "1887204", "revid": "106908", "url": "https://it.wikipedia.org/wiki?curid=1887204", "title": "Gradilone", "text": "Biografia.\nNato in Italia dopo il 1045, Gradilone era un figlio di Riccardo Drengot, conte normanno d'Aversa (1049) e principe di Capua (1058), e della moglia Fredesenda, figlia di Tancredi d'Altavilla. Cos\u00ec, Gradilone era anche il nipote di Roberto il Guiscardo e di Ruggero d'Altavilla.\nSecondo Amato di Montecassino, Gradilone spos\u00f2 una figlia del fratello maggiore di Guiscardo e Ruggero, Umfredo d'Altavilla, terzo conte normanno di Puglia e Calabria (1051-1057).\nNel 1078, Gradilone, signore del castello di Vico, partecip\u00f2 con il cognato Abagelardo ad una sollevazione contro il potente Guiscardo che si trovava al momento in Calabria. Tornato il Guiscardo e ristabilita la situazione, il duca lo prese prigioniero, gli fece cavare gli occhi e lo rese eunuco (estate 1079)."}
{"id": "1887206", "revid": "729019", "url": "https://it.wikipedia.org/wiki?curid=1887206", "title": "Castello di Bianzano", "text": "Il castello Suardi a Bianzano \u00e8 un castello situato nell'omonima localit\u00e0 in Val Cavallina, in Provincia di Bergamo.\nStoria.\nLa data di costruzione del castello dovrebbe risalire all'anno 1233, come riportato su una pietra posta sulla spalla destra del portale del cortile. Tale indicazione \u00e8 tuttavia messa in discussione dagli storici, che\ndubitano sia delle origini del castello che della funzione a cui esso era adibito, a causa della mancanza di documenti ufficiali. Questo anche a causa del fatto che sono stati portati alla luce resti di muratura e parte del basamento di una torre in una zona poco distante. La presenza di questa fortificazione tenderebbe quindi a posticipare la costruzione del castello che, edificato all'estremit\u00e0 del borgo in quella che allora poteva essere la prima zona edificabile, evidenzierebbe una data di costruzione successiva a quella del borgo stesso.\nI dati in possesso indicano che il maniero risultava essere esistente gi\u00e0 dal XIV secolo, di propriet\u00e0 della famiglia Suardi. A quel periodo risale il primo atto riferito al castello, riguardante un evento dalla grandissima importanza: nel 1367 Giovanni, appartenente alla famiglia Suardi, spos\u00f2 Bernarda Visconti figlia di Bernab\u00f2, reggente del Ducato di Milano, ricevendo in dono il castello stesso. Tale evento \u00e8 al centro di una rievocazione storica, che si svolge il primo fine settimana di agosto, che coinvolge l'intero borgo e attira numerosi spettatori.\nNessun episodio di rilievo si verific\u00f2 fino all'arrivo della Repubblica di Venezia la quale, al fine di porre fine alle lotte tra guelfi e ghibellini, ordin\u00f2 la distruzione di tutte le fortificazioni. La famiglia Suardi, al fine di evitare la demolizione del castello, decise di eliminare le merlature e di ricoprire l'intera struttura con un tetto, rendendola cos\u00ec dimora signorile. Successivamente l'edificio sub\u00ec altri rimaneggiamenti: vennero ampliate le cantine, operazione rivelatasi poi sfortunata, visto che caus\u00f2 il parziale cedimento a valle della struttura.\nNemmeno riguardo all'originale destinazione dell'edificio \u00e8 possibile dare risposte certe: probabilmente era utilizzato sia con funzioni difensive che residenziali, ma anche come deposito di alimenti.\nStando ad alcuni studi del proprietario, l'architetto Vittorio Faglia, \u00e8 possibile ipotizzarne l'origine templare: a prova di questo, vi sarebbe il particolare simbolismo utilizzato nell'edificio, oltre che i resti di una merlatura guelfa (mentre i conti Suardi appartenevano alla fazione opposta, i ghibellini). Questi avrebbero utilizzato infatti la struttura al fine di presidiare la zona, al centro di numerosi traffici economici, ma anche per accogliere pellegrini e viandanti.\nStruttura.\nCollocato in posizione dominante sul versante occidentale della Valle Cavallina, da cui era possibile controllare sia la strada proveniente dalla val Seriana tramite la Valle Rossa che quella che collegava Bergamo con il lago d'Iseo e la val Camonica, offre un'ottima vista sul lago di Endine e sul Monte Torrezzo.\nInserito ai limiti del borgo medievale di Bianzano, possiede una struttura a pianta quadrata, con le diagonali di essa rivolte in direzione dei punti cardinali. Esternamente \u00e8 protetta da due cinte murarie che formano altrettanti spalti posti su due livelli differenti: la prima ha i lati paralleli a quelli del castello stesso, con piccole torri, solo parzialmente conservate, poste al centro di ognuno di essi, mentre la seconda, di forma irregolare, presenta una torretta a ognuno dei quattro angoli.\nL'ingresso \u00e8 costituito da un'alta torre, alla base della quale \u00e8 presente un ciclo di affreschi databili alla met\u00e0 del XIV secolo, che proseguono anche nell'atrio interno. In questa piccola corte, dotata di un ballatoio su tre dei quattro lati, si trovano altri dipinti rappresentanti le quattro virt\u00f9, alcuni putti intenti al gioco e alla danza, nonch\u00e9 alcuni motivi ornamentali costituiti da rombi bianchi e neri, simbolo della famiglia dei Visconti. L'edificio inoltre possiede numerose aperture a bifore composte da archi ogivali differenti tra loro."}
{"id": "1887207", "revid": "1543377", "url": "https://it.wikipedia.org/wiki?curid=1887207", "title": "Wang Xiangzhai", "text": "Wang Xiangzhai (\u738b\u8297\u658b), zi Yuseng (\u5b87\u50e7), chiamato Zhenghe (\u653f\u548c), ma anche conosciuto come Nibao (\u5c3c\u5b9d), nella vecchiaia venne soprannominato Maodun Laoren (\u77db\u76fe\u8001\u4eba, vecchio uomo bastian contrario).\nLa Vita.\nWang Xiangzhai \u00e8 nato nel 1885 nel villaggio Weijialincun (\u9b4f\u5bb6\u6797\u6751), nell'area amministrativa di Shenxian (\u6df1\u53bf), nella provincia di Hebei. Nel 1894, a nove anni, entra nella scuola di Xingyiquan di Guo Yunshen (\u90ed\u4e91\u6df1). Nel 1907 si trasferisce a Pechino e viene assunto dall'esercito. Nel 1913 inizia ad insegnare arti marziali. Nel 1918 lascia tutti i suoi impegni ed intraprende un viaggio attraverso la Cina.\nVisita il Tempio Shaolin ed in particolare riceve gli insegnamenti nello Xinyiquan (\u5fc3\u610f\u62f3) da parte del bonzo Henglin. Dopo aver trascorso un lungo periodo di tempo con questo monaco, Wang riprese il suo viaggio recandosi in Hubei, Hunan e Fujian. Durante il tragitto frequenta e si confronta con numerosi maestri dei differenti stili. Nel 1923, in Fujian, conosce Fan Yongcang (\u65b9\u6c38\u82cd), che appartiene ad una famiglia di praticanti di Zonghequan (\u7eb5\u9e64\u62f3, un ramo dell'Hequan). Pi\u00f9 tardi, nuovamente in Hunan, nella citt\u00e0 di Henyang si incontra con il maestro Xie Tiefu (\u89e3\u94c1\u592b), praticante anch'egli di Xinyiquan (\u5fc3\u610f\u62f3), che Wang trov\u00f2 superiore sia nel combattimento a mani nude che in quello con le armi. Questo incontro sar\u00e0 fondamentale, infatti Wang Xiangzhai scrive: \u201cDopo il Signor Guo Yunshen, io fui ancora profondamente influenzato dal maestro Xie Tiefu\u201d. Nel 1925 incontra Huang Muqiao (\u9ec4\u6155\u6a35) da cui apprese la Danza per la Salute (\u5065\u821e, Jianwu). Nel corso dello stesso anno ritorna a Pechino. Nel 1926 inizia a sviluppare la sua scuola che chiama Yiquan (\u610f\u62f3). Trasferitosi a Tianjin si lega in amicizia a Zhang Zhaodong, che gli presenta numerosi allievi quali Zhao Enqing, Zhang Entong (\u5f35\u6069\u6850) e Zhao Fengyao.\nNel 1928 \u00e8 a Shanghai dove diventa amico di Wu Yili (\u5434\u7ffc\u7fec), un insegnante di Xinyi Liuhe Bafaquan (\u5fc3\u610f\u516d\u5408\u516b\u6cd5\u62f3), e dove fonda la Yiquanshe (\u610f\u62f3\u793e, associazione di Yiquan) che \u00e8 frequentata da molti personaggi quali Gao Chendong (\u9ad8 \u6381 \u6771), Bu Enfu (\u535c\u6069\u5bcc), ecc.\nNel 1935, Wang Xiangzhai assieme a Han Xingqiao (\u97d3\u661f\u6a4b), Zhang Entong e Bu Enfu, ritorna a Shenxian, mentre Han Xingyuan (\u97d3\u661f\u57a3) continua ad occuparsi della scuola di Shanghai.\nNel 1937 Wang \u00e8 nuovamente a Pechino dove insegna Yiquan. Sempre nello stesso anno viene sfidato da un celebre maestro locale, Hong Xuru, che Wang sconfisse clamorosamente ottenendo che gli allievi di quest'ultimo passassero nella quasi totalit\u00e0 sotto il suo insegnamento. In questo periodo Wang differenzi\u00f2 l'insegnamento in due corsi uno dedicato al combattimento, l'altro alla salute (Yangsheng).\nNel 1939 nei quotidiani Shibao (\u5be6\u5831) e Xinminbao (\u65b0\u6c11\u5831), Wang Xiangzhai invita i praticanti di tutte le arti marziali a venire ad incontrarlo per scambiare i loro punti di vista e per scoprire l'Yiquan. In questi anni viene forgiato il nome Dachengquan (\u5927\u6210\u62f3) ad opera di due ammiratori del maestro Wang: Qi Zhenlin e Zhang Yuheng (\u5f20\u7389\u8861).\nNel 1941 Wang assegna dei nuovi nomi ai propri allievi che ritiene siano pervenuti alla vera arte del combattimento: Han Jiao; Bu Enfu; Zhang Entong; Zhao Fengyao; Zhao Enqing ed Yao Zongxun. Partendo dal testo \u201cIl giusto principio dell'Yiquan\u201d, Wang ha redatto il Quandao Zhongshu (\u62f3\u9053\u4e2d\u67a2, il perno centrale della via del pugilato), l'opera che espone l'essenza della sua dottrina.\nNel 1949, probabilmente sotto la spinta del nuovo corso politico, abbandona l'insegnamento marziale ed approfondisce gli aspetti salutistici e terapeutici della propria arte.\nNel 1963 muore nella citt\u00e0 di Tianjin.\nScritti.\nWang Xiangzhai ha pubblicato numerosi articoli e libri:\ne, tradotto in italiano:\nAllievi.\nQuesto \u00e8 un elenco parziale dei suoi allievi:\nZhou Ziyan (\u5468\u5b50\u708e); Gao Zhendong (\u9ad8\u632f\u4e1c); Zhao Daoxin (\u8d75\u9053\u65b0); Zhang Entong (\u5f20\u6069\u6850); Han Xingqiao (\u97e9\u661f\u6a35); Zhang Changxin (\u5f20\u957f\u4fe1); Bu Enfu (\u535c\u6069\u5bcc); Han Xingyuan (\u97e9\u661f\u57a3); Hong Lianshun (\u6d2a\u8fde\u987a); Yao Zongxun (\u59da\u5b97\u52cb); Dou Shiming (\u7aa6\u4e16\u660e); Li Yongzong (\u674e\u6c38\u5b97); Zhao Fengyao (\u8d75\u9022\u5c27); Prof.Yu Yong Nian; ecc."}
{"id": "1887210", "revid": "13945", "url": "https://it.wikipedia.org/wiki?curid=1887210", "title": "Festival Internacional de Cine Er\u00f3tico de Barcelona", "text": ""}
{"id": "1887211", "revid": "729019", "url": "https://it.wikipedia.org/wiki?curid=1887211", "title": "Kamov Ka-20", "text": "Il Kamov Ka-20 (nome in codice NATO \"Harp\" - arpa) era un elicottero sperimentale sovietico realizzato alla fine degli anni cinquanta dall'ufficio tecnico OKB 938 diretto da Nikolaj Il'i\u010d Kamov.\nStoria.\nNon molto si sa del progetto se non per il suo sviluppo successivo di serie, il Ka-25.\nIl progetto deriva da una specifica richiesta degli anni cinquanta emessa dalla Voenno-Morskoj flot SSSR, la marina militare dell'Unione Sovietica, per la fornitura di un elicottero anti sommergibile che potesse essere utilizzato sia da basi navali costiere che in grado di essere imbarcato. L'OKB 938 Kamov rispose con il progetto di un compatto elicottero a rotori controrotanti coassiali, sviluppato dal 1958, anno in cui gli fu ufficialmente commissionato, ma mostrato al pubblico solamente in occasione della parata militare del 1961 svolta com'era abitudine all'aeroporto di Mosca-Tu\u0161ino. In quell'occasione gli osservatori della NATO gli diedero la presumibile sigla Ka-20 ed il nome in codice Harp\nTecnica costruttiva.\nIl Ka-20 era caratterizzato da un compatto disegno e dalla scelta dell'utilizzo di due rotori controrotanti coassiali tripala spinti da una coppia di turboalbero Glushenkov, una configurazione rimasta tipica della produzione Kamov. La parte anteriore era tozza, dotata di un ampio vano di carico dietro la cabina di pilotaggio presumibilmente biposto, come il successivo Ka-25, che proseguiva posteriormente in una robusta trave di coda terminante in un piano orizzontale trideriva. Nella parte anteriore, sotto il muso, era posto un rigonfiamento in cui trovavano spazio le apparecchiature elettroniche di rilevamento, integrata da un analogo pi\u00f9 modesto posto sotto la trave di coda. Il carrello d'atterraggio, la cui funzione era essenzialmente quella di mantenere il Ka-20 in posizione orizzontale quando era a terra, era quadriciclo dotato anteriormente di piccole ruote poste sotto il muso e posteriormente da due pi\u00f9 grosse poste all'apice di due gambe laterali, queste sorrette da tralicci esterni collegati alla struttura principale. Durante la parata militare di Mosca-Tu\u0161ino del 1961 erano stati posti due grossi missili, probabilmente solo dei simulacri, ai lati della struttura anteriore."}
{"id": "1887215", "revid": "118021785", "url": "https://it.wikipedia.org/wiki?curid=1887215", "title": "Ponente", "text": "Il ponente, detto anche zefiro o espero, (nonostante nella rosa dei venti a 32 punte questi ultimi due nomi abbiano un'altra collocazione) \u00e8 un vento del Mar Mediterraneo che spira da ovest. La denominazione \u00e8 conferita dal punto cardinale dal quale soffia. Tale direzione \u00e8 indicata simbolicamente nella cosiddetta rosa dei venti.\nCaratteristiche.\nIl vento di ponente soffia generalmente come brezza marina durante la stagione estiva, lungo le coste della Maremma grossetana, del Lazio, e delle coste tirreniche in genere, inoltrandosi in modo pi\u00f9 o meno deciso anche nel corrispondente entroterra e svolgendo un'azione alquanto mitigatrice sulla calura, pur tendendo ad elevare moderatamente i tassi di umidit\u00e0 per la provenienza dal mare. In autunno e inverno soffia spesso in maniera moderata o forte durante il passaggio di una perturbazione in transito da ovest verso est, sulle coste di Toscana, Lazio, Campania e Calabria. La sua presenza per\u00f2 indica il finire della perturbazione e quindi l'arrivo del bel tempo. Provenendo sempre dal mare, quindi, le temperature anche in inverno risultano essere sempre molto miti."}
{"id": "1887217", "revid": "1226", "url": "https://it.wikipedia.org/wiki?curid=1887217", "title": "Vonda N. McIntyre", "text": "Biografia.\nNativa del Kentucky, Vonda inizi\u00f2 la sua carriera di scrittrice frequentando agli inizi degli anni settanta il \"Clarion Science Fiction &amp; Fantasy Writers' Workshop\", un corso di sei settimane focalizzato sulla scrittura di romanzi di genere fantascientifico e fantasy.\nGi\u00e0 nel 1973 ricevette il suo primo premio Nebula per il suo racconto \"Of Mist, and Grass and Sand\" che successivamente sar\u00e0 ampliato fino a diventare il romanzo \"Il serpente dell'oblio\" (\"Dreamsnake\", 1978), vincitore del premio Hugo e del Nebula come miglior romanzo.\nOltre a scrivere romanzi autonomi si dedic\u00f2 a scrivere storie ambientate negli universi di \"Guerre stellari\" e \"Star Trek\". Fu lei a dare il nome Hikaru al signor Sulu, il famoso personaggio di \"Star Trek\", nel suo romanzo \"Effetto entropia\" (\"The Entropy Effect\", 1981). Il nome divent\u00f2 ufficiale solamente con il sesto film, \"Rotta verso l'ignoto\" (1991), quando lo scrittore Peter David convincer\u00e0 il regista Nicholas Meyer a inserirlo nella pellicola.\nMor\u00ec a Seattle nel 2019 per le complicazioni di un tumore al pancreas."}
{"id": "1887219", "revid": "88740", "url": "https://it.wikipedia.org/wiki?curid=1887219", "title": "Costantino di Barbaron", "text": "Biografia.\nEra figlio di Vacaghk, signore di Barbaron, di una ramo cadetto della famiglia degli Hetumidi, egli era relativamente vicino alla famiglia reale, perch\u00e9 Rita de Barbaron, la sorella del padre, aveva sposato Stefano, principe rupenide, ed era la madre del principe Ruben II e del re Leone II.\nSuo cugino il re Leone II lo fece Connestabile del regno. \nNel 1216 egli difese la fortezza di Kapan, assediata dal Sultano Kakauz, che lo fece prigioniero insieme a suo figlio Costantino. \nPer ottenere la sua liberazione Leone cedette le fortezze di Loulon e di Lauzada.\nLeone mor\u00ec poco tempo dopo, nel 1219, lasciando il trono a Isabella d'Armenia, una bimba di tre anni, e la reggenza assicurata prima da Adam di Baghras, che fu assassinato nel 1220, e poi dallo stesso Costantino.\nCostantino negozi\u00f2 nel 1221 il matrimonio di Isabella con Filippo d'Antiochia, che fu incoronato re.\nNell'accettare il trono Filippo aveva preso l'impegno \"a vivere al modo armeno, adottando la fede e la comunione degli Armeni e rispettando i privilegi di tutti i loro connazionali\". \nMa il giovane re non rispett\u00f2 l'impegno, e tent\u00f2 invece di rimpiazzare i nobili influenti della corte con suoi compatrioti.\nEgli irrit\u00f2 cos\u00ec i suoi nuovi sudditi, che si ribellarono guidati da Costantino di Barbaron, Fililppo fu detronizzato ed assassinato, Costantino lasci\u00f2 Isabella sul trono ma la fece sposare a suo figlio Aitone. \nEgli era cos\u00ec riuscito a portare il titolo reale nella sua famiglia, lasciandogli la legittimit\u00e0 necessaria ad evitare una guerra civile tra i vari baroni armeni.\nMatrimoni e discendenza.\nDa una prima moglie di cui non si conosce il nome nacque:\nNel 1205 spos\u00f2 Alice (o Partzapert) di Lampron figlia di Aitone III signore di Lampron e della rupenide Rita, era cugina di terzo grado di Leone III; Alice diede alla luce:\nIn terze nozze Costantino spos\u00f2, attorno al 1220, Biatr, che diede alla luce:"}
{"id": "1887224", "revid": "1318658", "url": "https://it.wikipedia.org/wiki?curid=1887224", "title": "Castello di Monasterolo", "text": "Il castello di Monasterolo \u00e8 un castello in rovina situato nell'omonimo comune in val Cavallina, in provincia di Bergamo.\nStoria.\nLe origini del castello sono tuttora controverse. Pare infatti che l'attuale struttura venne edificata in luogo di un precedente edificio risalente all'alto Medioevo adibito a monastero benedettino ed abbattuto al termine dell'VIII secolo dall'esercito dei Franchi (anche se altre ipotesi indicherebbero Federico Barbarossa).\nTale teoria \u00e8 suffragata dal ritrovamento delle fondamenta di tale costruzione, tipiche dell'architettura benedettina. La nuova struttura invece \u00e8 di difficile datazione, in quanto mancano documenti che ne attestino l'esistenza: fino a qualche tempo fa si pensava che il \"castra monasteriolo\" riportato in atti del 989 e del 1022, fosse riferito al castello in questione, mentre pi\u00f9 probabilmente \u00e8 da ricollegare al borgo medievale di Monasterolo, sito nel comune di Robecco d'Oglio in provincia di Cremona.\nIl primo documento attribuibile in modo certo risale invece al 1130, epoca in cui si pensa che il maniero fosse utilizzato sia per scopi difensivi che residenziali. Si presume inoltre che la fortificazione fosse anche adibita al deposito di animali e scorte alimentari durante il passaggio di eserciti nemici, nonch\u00e9 come rifugio degli abitanti della piccola comunit\u00e0 durante tali situazioni di pericolo.\nI primi proprietari furono gli appartenenti alla famiglia Mozzo, a cui poi subentr\u00f2 la famiglia Suardi, che ricopriva un ruolo predominante sull'intera vallata quindi i Terzi.\nNessun episodio di rilievo si verific\u00f2 fino all'arrivo della Repubblica di Venezia (prima met\u00e0 del XV secolo) la quale, al fine di porre fine alle lotte tra guelfi e ghibellini, ordin\u00f2 la distruzione di tutte le fortificazioni. La famiglia Suardi, al fine di evitare la demolizione del castello, decise di renderlo una dimora signorile a tutti gli effetti.\nI secoli seguenti videro un progressivo ma inesorabile abbandono della struttura, fino al punto da renderla fatiscente ed a rischio di crolli. Negli anni trenta venne ceduto dalla famiglia Terzi alla contessa britannica Winifred Terni De Gregory e soltanto nel 1937 vennero iniziati i lavori di restauro che, protratti fino al 1945, videro il recupero sia degli interni che dei giardini.\nIl castello ha fatto da set cinematografico per il film \"Tutti gli uomini del deficiente\" della Gialappa's Band, dove rappresentava la sede centrale della \"Totem Arts\"\nArchitettura.\nL'edificio, che si trova su una piccola collinetta di origine morenica posta tra l'estremit\u00e0 meridionale del lago di Endine e la sponda sinistra del fiume Cherio, \u00e8 circondato su tre dei quattro lati da una cinta muraria, mentre a nord \u00e8 delimitato dal lago e, nei secoli scorsi, da paludi. La muratura \u00e8 costituita da conci grossolani e pietre poco lavorate, con dimensioni diverse a seconda dell'altezza a cui sono poste.\nL'ingresso \u00e8 posto nel lato a sud, ed \u00e8 costituito da un portale in stile gotico a forma ogivale: da questo si accede alla cosiddetta \"Corte bassa\", costituita da un cortile a pianta quadrata circondato da cinta muraria dotata di camminamento di ronda e merlature: queste ultime non sono altro che un motivo ornamentale, aggiunte in un secondo momento rispetto al resto della struttura. A sinistra dell'ingresso inoltre si trova un piccolo Oratorio, dedicato a Sant'Anna, risalente al XVII secolo.\nLa struttura prosegue quindi con la \"Corte alta\", a forma trapezoidale: costituita da un corpo ad \"L\" su due piani che possiede un porticato dotato di archi e colonne nonch\u00e9 numerose stanze, \u00e8 completata da un altro piccolo cortile a forma irregolare."}
{"id": "1887226", "revid": "339392", "url": "https://it.wikipedia.org/wiki?curid=1887226", "title": "Nomi di persona in altre lingue", "text": ""}
{"id": "1887237", "revid": "124403703", "url": "https://it.wikipedia.org/wiki?curid=1887237", "title": "H.N.I.C.", "text": "H.N.I.C. \u00e8 l'album di debutto di Prodigy, mc del duo hip hop Mobb Deep. Questo primo lavoro solista segue quattro dischi realizzati con i Mobb Deep. Il titolo (HNIC) sta per \"Head Nigga in Charge\". All'album collaborano vari produttori, tra cui The Alchemist, EZ Elpee, Rockwilder, Just Blaze e il compagno dei Mobb Deep Havoc. Il singolo pi\u00f9 di successo del disco \u00e8 Keep it Thoro.\nIl sequel dell'album, H.N.I.C. Pt. 2, usc\u00ec il 22 aprile 2008.\nIl 18 dicembre 2000 l'album fu dichiarato disco d'oro."}
{"id": "1887247", "revid": "185700", "url": "https://it.wikipedia.org/wiki?curid=1887247", "title": "Coppa del mondo di calcio 1982", "text": ""}
{"id": "1887250", "revid": "290948", "url": "https://it.wikipedia.org/wiki?curid=1887250", "title": "Circuito di controllo", "text": ""}
{"id": "1887253", "revid": "1971044", "url": "https://it.wikipedia.org/wiki?curid=1887253", "title": "Episodi di Torchwood (prima stagione)", "text": "La prima stagione della serie televisiva Torchwood \u00e8 andata in onda sul canale britannico BBC Three dal 22 ottobre 2006 al 1\u00ba gennaio 2007.\nLa fine dell'episodio \"La fine dei giorni\" si collega con l'inizio dell'episodio \"Utopia\" della serie originaria \"Doctor Who\".\nTutto cambia.\nTrama.\nUna poliziotta di nome Gwen Cooper si trova sulla scena di un crimine quando 4 persone si avvicinano e con un guanto particolare riportano in vita per 2 minuti il cadavere, essi lavorano per l'istituto Torchwood, che si occupa dei casi legati agli attacchi alieni, infatti anche la vittima \u00e8 stata presumibilmente uccisa da un alieno, un Weevil. Il capo del Torchwwod, il capitan Jack Harkness, si accorge di Gwen e, dopo averle mostrato Torchwood e presentato i suoi collaboratori (Owen, Toshiko, Ianto e Suzie), le cancella la memoria. Alla fine, Gwen riacquista i suoi ricordi e scopre che il colpevole non \u00e8 un Weevil ma Suzie, che voleva testare il potere del guanto della resurrezione. Suzie cerca di uccidere Gwen, ma interviene Jack che cerca di farla ragionare, Suzie spara al capitano, ma poi lui inspiegabilmente torna in vita, infine Suzie si spara togliendosi la vita. Jack rivela a Gwen di essere immortale, spiegando che dopo essere morto (affrontando i Dalek nell'ultimo episodio della prima stagione di \"Doctor Who\") lui \u00e8 ritornato in vita e da allora non riesce pi\u00f9 a morire, ma la prega di non dire niente agli altri perch\u00e9 ne sono all'oscuro, infine notando il talento della ragazza, le offre la possibilit\u00e0 di lavorare a Torchwood, e lei accetta.\nNota.\nJack parlando con Gwen gli spiega che non sa per quale motivo \u00e8 diventato immortale, la cosa verr\u00e0 chiarita nella terza stagione di \"Doctor Who\", dove il Dottore spiegher\u00e0 a Jack che in seguito alla sua morte Rose Tyler aveva assorbito il potere dell'anima del TARDIS col quale lo ha fatto risorgere, facendolo diventare un immortale.\nPrimo giorno.\nTrama.\nUn meteorite precipita vicino a Cardiff, quelli del Torchwood si recano sul posto e Gwen colpisce accidentalmente con uno scalpello il meteorite liberando una specie di gas. Il gas \u00e8 un alieno che, impadronendosi del corpo della giovane Carys, si ciba di orgasmo lasciando i partner in polvere.\nLa macchina dei fantasmi.\nTrama.\nGwen e, successivamente, Owen provano una macchina (dalle dimensioni di un telefono) sottratta da Bernie in un garage nei pressi di Splott a sud di Cardiff, che fa provare emozioni successe tempo prima nel luogo dove si trovano. Owen assiste, chiaramente impotente, ad uno stupro con omicidio avvenuto da Ed Morgan ai danni di Lizzie Lewis nel 1963: cercher\u00e0 inizialmente di farsi giustizia da solo.\nLa donna cibernetica.\nTrama.\nIanto ha nascosto da tempo nei locali del Torchwood la fidanzata ferita di nome Lisa, su una macchina per la conversione cibernetica. Con l'aiuto del dott. Tanizaki, poi ucciso, Lisa diventa una Cyberwoman anche se il procedimento non \u00e8 completato. Tuttavia Lisa mette in serio pericolo quelli del Torchwood, anche la malcapitata Annie, che consegna due pizze, la quale verr\u00e0 usata da Lisa per cercare di tornare umana.\nLe fate cattive.\nTrama.\nJack visita Estelle, una \"vecchia\" amica, perch\u00e9 riappaiono dopo tanto tempo le Fate cattive, che qualche giorno dopo annegheranno Estelle. Le Fate proteggono una prescelta, la piccola Jasmine, e uccidono chiunque la importuni a cominciare dal pedofilo Goodson e dal patrigno Roy per soffocamento con i petali rossi. Ma alla fine Jack \u00e8 costretto a lasciarla andare con loro, pena altri omicidi e la fine del mondo\nIl villaggio degli orrori.\nTrama.\nQuelli del Torchwood sono in un villaggio di Brecon Beacons per indagare su 17 sparizioni. Durante una ricerca, Toshito e Ianto vengono catturati da una coppia (i Sherman) che si rivelano essere i colpevoli non solo delle sparizioni, ma anche della macellazione dei corpi. Poi con l'aiuto del nipote-poliziotto Huw, prendono anche Gwen, Owen e il giovane Kieran che cerca di aiutarli. Jack cercher\u00e0 di liberarli.\nUn amore venuto da lontano.\nTrama.\nViene trovato in un cantiere uno strano manufatto e uno scheletro di un uomo morto nel 1812. Intanto Toshiko incontra Mary, che sa tutto di lei e che le dona un ciondolo in grado di leggere i pensieri. Poi Mary si rivela un'aliena e, approfittando di essere diventata molto intima con Toshiko, si fa portare nel Torchwood. Jack prende lo strano manufatto (che si scopre essere un trasportatore) e spedisce Mary nel Sole.\nContinuano a uccidere Suzie.\nTrama.\nLa scritta \"Torchwood\" su un muro col sangue di due cadaveri, induce Gwen a provare il \"guanto della resurrezione\" su Suzie, che dice di conoscere Max, l'autore del duplice omicidio: dopo averlo preso, recita una poesia che blocca Torchwood. \u00c8 Suzie ha organizzato tutto e sta portando via la vita a Gwen che, ignara, la porta a uccidere il proprio padre. Con l'aiuto del detective Swanson, Jack e Owen riescono a fuggire e uccidere nuovamente Suzie, grazie anche a Toshiko che distrugge il guanto.\nL'occhio alieno.\nTrama.\nIl gruppo Torchwood \u00e8 attorno a un cadavere di nome Eugene Jones, investito da un'auto. Gwen, seguita dal fantasma di Eugene, scopre che un insegnante, 14 anni prima, aveva regalato a Eugene un occhio alieno. Eugene cerca di venderlo su internet, ma i compratori sono Josh e Gary, due amici che vogliono fargli uno scherzo. Al funerale, il fantasma di Eugene si materializza e salva Gwen da un'auto...\nFuori dal tempo.\nTrama.\nIl gruppo Torchwood attende un aereo con tre persone (John, Emma e la pilota Diane) partito mezz'ora prima, ma nel 1953. I tre si trovano chiaramente spaesati e, nonostante i tentativi di Torchwood per renderli a proprio agio, John preferisce il suicidio e Diane fugge col suo aereo. Solo la diciottenne Emma ci prova: va a Londra per tentare la carriera nella moda.\nCombattimento.\nTrama.\nJack e Gwen inseguono un Weevil che, per\u00f2, viene catturato da un furgone con gente incappucciata. Toshiko rintraccia il furgone, ma lei e Jack nel magazzino trovano solo un cadavere. Owen, ancora affranto dalla partenza di Diane, incontra il proprietario di quel magazzino Mark Lynch che, dopo un litigio col fidanzato di una barista, lo porta ad un combattimento, dove la scommessa \u00e8 di rimanere in gabbia con un Weevil il pi\u00f9 possibile, rischiando la morte. L'arrivo di Jack mette fine a tutto questo, anche se Lynch preferisce morire in gabbia col Weevil.\nIl capitano Jack Harkness.\nTrama.\nJack e Toshiko vanno in un edificio disabitato dove si sente musica anni 40 e improvvisamente si trovano in mezzo ad una festa del 1941. Durante un diverbio con il soldato Tim, Jack e Toshiko incontrano un capitano che si chiama proprio Jack Harkness. Toshiko lascia due indizi per Gwen, ma Bilies Manger (che pare passare dal 1941 al presente senza problemi) cancella qualche numero impedendo cos\u00ec a Jack e Toshiko di tornare. Owen prende i progetti e il pezzo mancante del \"manipolatore del Tempo\" e, nonostante gli avvertimenti di pericolo di Ianto, apre la Fessura spazio-temporale facendo tornare Toshiko e Jack, che lascia a malincuore il capitano Jack con un bacio d'addio.\nLa fine dei giorni.\nTrama.\nLe strane apparizioni come gli UFO sopra al Taj Mahal, antichi romani o persone medievali affette da peste nera, sono le conseguenze di quando Owen ha azionato il \"manipolatore del Tempo\" aprendo la Fessura spazio-temporale, poi diventata instabile. Toshiko ha una visione della madre che predice un futuro nero per l'umanit\u00e0; lo stesso capita a Ianto con Lisa e, successivamente, a Owen con Diane. A Gwen invece appare Bilies Manger che, rintracciatolo nel suo negozio di orologi, le mostra un futuro prossimo dove Rhys muore. Gwen porta Rhys nelle celle del Torchwood, ma Bilies lo trova e lo uccide. Quelli del Torchwood decidono, nonostante Jack non approvi, di riaprire la Fessura spazio-temporale; Jack si oppone e dunque Owen lo uccide sparandogli, ma lui torna in vita e tutti cos\u00ec scoprono il segreto della sua immortalit\u00e0. Riaprendo la crepa riportano tutto alla normalit\u00e0, ma liberano il \"Figlio della Bestia\", l'Abaddon, un gigantesco mostro che si ciba di vita umana con la propria ombra. Jack offre alla creatura la sua energia vitale, che essendo lui immortale \u00e8 praticamente infinita, riesce cos\u00ec a sovraccaricare e distruggere il mostro, ma anche il capitano muore; un bacio di Gwen lo riporta in vita. Infine, Jack sente il rumore dell'arrivo del TARDIS, inoltre la mano amputata del Dottore inizia ad agitarsi, quindi Jack sparisce capendo che il suo amico \u00e8 tornato, per ricongiungersi con lui."}
{"id": "1887254", "revid": "228587", "url": "https://it.wikipedia.org/wiki?curid=1887254", "title": "Episodi di Torchwood (seconda stagione)", "text": "La seconda stagione della serie televisiva Torchwood \u00e8 andata in onda sul canale britannico BBC Two dal 16 gennaio 2008 al 4 aprile 2008.\nIl ritorno.\nTrama.\nDurante la caccia ad un pesce palla alieno, dopo una lunga assenza, Jack ritorna. Nonostante Gwen insista sul sapere dove sia stato, Jack continuer\u00e0 a tenere i suoi segreti all'oscuro. Nella stessa notte a Cardiff appare John Hart, ex compagno di lavoro e di letto di Jack, che chiede aiuto per ritrovare delle cariche esplosive. Ma il suo vero scopo, per il quale non esiter\u00e0 davanti a nulla, \u00e8 mettere le mani su un raro diamante di una donna che, uccisa da John, ha in serbo una \"sorpresa\" per lui. Quelli del Torchwood dovranno, seppur a malincuore, aiutarlo. Intanto Jack cerca di instaurare una complicit\u00e0 con Gwen ma scopre che si \u00e8 fidanzata ufficialmente con Rhys.\nL'agente dormiente.\nTrama.\nDue ladri entrano in una casa per derubare una giovane coppia, ma vengono improvvisamente massacrati. Esaminando la donna, Beth Halloran, quelli del Torchwood scoprono che in realt\u00e0 \u00e8 un agente alieno posto \"in sonno\", che attende di essere risvegliato per dare origine all'invasione. Ma proprio l'intrusione della squadra \"risveglia\" sia Beth che altri tre agenti dormienti: due esplodono insieme ai loro obiettivi, il terzo (David) tenta di far esplodere un deposito di materiale nucleare appena fuori Cardiff. Beth, presa coscienza della propria pericolosit\u00e0, si far\u00e0 sparare.\nFino all'ultimo uomo.\nTrama.\nTommy Brockless \u00e8 un soldato inglese della prima guerra mondiale conservato tramite criogenizzazione nel Nucleo, che viene svegliato una volta all'anno. Un giorno infatti verr\u00e0 rimandato nel 1918 definitivamente per evitare che uno slittamento delle due realt\u00e0 temporali porti conseguenze catastrofiche. Quando questo avviene, si pone anche il problema che Toshiko \u00e8 innamorata di lui.\nCarne.\nTrama.\nUn incidente di un camion della ditta dove lavora Rhys fa scoprire al Torchwood un commercio di carne aliena. Rhys non ci vede chiaro e segue Gwen, e appena la vede in compagnia di Jack pensa che lo stia tradendo. Una volta giunto nel magazzino, Jack e Gwen notano Rhys parlare con due dipendenti del posto e pensano che possa essere coinvolto nella vicenda. In realt\u00e0 Rhys stava per cacciarsi nei guai, ma riesce a cavarsela e si finge amico di un ex dipende per indagare. Alla fine Gwen decide di confessare tutto a Rhys e lo mette a conoscenza di Torchwood. Per questo anche lui collabora con la squadra per impedire il commercio di carne e uccidere l'alieno. In seguito Jack ordina a Gwen di dare a Rhys una pillola per fargli perdere la memoria, ma lei si rifiuta e minaccia di licenziarsi. In parallela all'episodio Toshiko ci prova con Owen, ma lui sembra non accorgersi dell'interesse della collega; Jack invece \u00e8 sempre pi\u00f9 attratto da Gwen.\nAdam.\nTrama.\nAdam Smith \u00e8 un alieno che ha il potere di creare ricordi nelle persone, semplicemente sfiorandole, in modo che queste possano riconoscerlo come amico fidato. Grazie ai suoi poteri Adam riesce a entrare nel team di Torchwood. Seguendo l'istinto di sopravvivenza, Adam mostra una tendenza a usare con inventiva e cattiveria i suoi poteri. Ribalta la situazione di Toshiko, una promiscua decisionista con cui Adam ha una relazione, e di Owen, un timido impacciato innamorato non corrisposto per Toshiko. Infine permette a Jack di riesumare le memorie represse dei suoi ultimi ricordi piacevoli con la sua famiglia prima della morte di suo padre e della scomparsa di suo fratello Gray. Gwen perde il ricordo di Rhys che, non avendo pi\u00f9 assunto la pillola dell'amnesia, aggredisce Jack pensando che le sia successo qualcosa che le abbia fatto perdere la memoria. Intanto Jack comincia ad avere strane visioni sul suo passato e Adam lo convince a farsi confessare la sua storia. Owen si comporta in modo strano con Toshiko e le confessa di amarla, ma la ragazza trova la confessione inopportuna. Ianto, leggendo il suo diario, scopre che di Adam non c'\u00e8 mai stata traccia, e sospetta di lui. Adam gli dice che creare falsi ricordi nelle persone \u00e8 il suo modo di sopravvivere e, nel farlo, la vittima, oltre ad acquisire nuovi ricordi, corre il rischio di perderne altri, motivo per cui Gwen non ricorda pi\u00f9 Rhys. Nel dubbio di farsi scoprire, Adam crea dei nuovi ricordi in Ianto, facendogli credere che \u00e8 un assassino e portandolo alla follia. Cos\u00ec decide di chiedere aiuto a Jack che scopre che l'artefice di tutti gli strani eventi \u00e8 Adam, alch\u00e9 lo imprigiona e tentando di far riacquistare la memoria al suo team, Gwen dice di amare Jack. Assumendo la pillola dell'amnesia quelli del Torchwood cancelleranno il ricordo di Adam, uccidendolo, e dimenticheranno tutto ci\u00f2 che \u00e8 accaduto nelle ultime 48 ore.\nReset.\nTrama.\nMartha Jones, membro della UNIT, ha riscontrato una serie di morti improvvise e si rivolge al team di Torchwood per un consulto. I membri del team, incuriositi dal rapporto amichevole tra Martha e Jack, mentre lavorano con la ragazza le domandano come abbia conosciuto Jack e lei fa riferimenti alle avventure con il Dottore. Scoprono che per Cardiff si aggira un aggressore che attacca le proprie vittime facendo iniezioni negli occhi che provocano uno shock tossico. Una delle vittime per\u00f2 sopravvive all'aggressione e confessa a Martha e Owen di aver preso un farmaco chiamato \"Reset\" ottenuto da una multinazionale chiamata \"The Pharm\" che ha lo scopo di eliminare tutti i tipi di malattia possibile. Poco dopo la sua rivelazione, la donna muore e dalla sua bocca sbuca uno sciame di zanzare. Si tratta di larve aliene, comprese nel medicinale, che vivono nei corpi umani e in caso di morte del corpo ospitante devono trovare subito un'altra vittima altrimenti rischiano anch'esse di morire. Inoltre vengono a conoscenza che il creatore del farmaco \u00e8 Aaron Copley che pare aver trovato il rimedio a tutte le malattie, compreso cancro e diabete. Intanto Toshiko trova il coraggio di chiedere un appuntamento a Owen e lui accetta. Martha Jones prova ad infiltrarsi nel progetto sperimentale di Copley per scoprire cosa c'\u00e8 dietro. Dopo aver trafugato le informazioni, la ragazza scappa ma viene catturata. Nel frattempo il team riesce a catturare l'aggressore delle iniezioni che spiega di averle fatte per attenuare gli effetti collaterali del farmaco. Purtroppo per\u00f2 scoprono che anche lui ospita una larva nel suo corpo che lo uccide. Dalle analisi di Martha, Copley scopre che i linfociti e le cellule della ragazza sono mutati a causa di radiazioni che non si trovano sulla Terra, motivo per cui pensa che la ragazza sia legata agli alieni e ai viaggi nel tempo. Il medico decide quindi di sottoporla al \"Reset\" contro la sua volont\u00e0. Non ricevendo pi\u00f9 segnali di Martha, il team di Torchwood corre in suo aiuto. Nel tentativo di liberarla, Copley, prima di venire ucciso da Jack, uccide Owen.\nLa mietitrice di anime.\nTrama.\nJack resuscita Owen con il secondo guanto della resurrezione, trovato nella chiesa abbandonata di St. Mary: hanno pochi secondi per dirgli addio. Dopo la confessione di Toshiko, Owen muore definitivamente ma dopo un po' rinviene. Anche se risulta morto, non avendo pi\u00f9 battito, \u00e8 vivo. Mentre il team indaga, Owen ha delle allucinazioni. Dopo alcune ricerche scoprono che in tempi antichi nella chiesa di St. Mary un prete resuscit\u00f2 una giovane, ma con essa rievoc\u00f2 anche la Morte stessa la cui entit\u00e0 si \u00e8 insediata nel guanto della risurrezione e che ora si \u00e8 impossessata di Owen. L'entit\u00e0, la mietitrice di anime, man mano preme per prenderne il controllo. Infatti tramite Owen la Morte stessa deve ottenere 13 vittime per regnare sulla Terra. Owen per cercare di evitare che l'entit\u00e0 che si \u00e8 impossessata di lui prenda il sopravvento decide di farsi imbalsamare. L'entit\u00e0 per\u00f2 cerca di reagire e attacca il team con il guanto della resurrezione. Dopo aver attaccato Martha, trasformandola in un'anziana in fin di vita, Owen spara al guanto, distruggendolo e liberandosi della Morte che gira per Cardiff mietendo vittime. Alla fine sar\u00e0 Owen ad affrontare la Morte e sistemare le cose, facendo tornare Martha giovane.\nTra la vita e la morte.\nTrama.\nOwen \u00e8 sempre morto, ma continua a lavorare con la squadra anche se, nella sua condizione, Jack decide di sollevarlo da ogni incarico. Per\u00f2 quando bisogna entrare nella casa dell'eccentrico collezionista Henry Parker per scoprire una bomba aliena, solo lui pu\u00f2 eludere i rilevatori di calore sparsi nella dimora. Poi, racconta la sua avventura a Maggie, una donna che tenta di buttarsi da un palazzo per porre fine al suo lutto. Alla fine Toshiko cerca di dargli il suo appoggio.\nUn matrimonio memorabile.\nTrama.\nRhys e Gwen si stanno per sposare, ma la sera prima delle nozze Gwen viene morsa da un alieno mutaforme e la mattina si risveglia incinta di nove mesi. Rhys le propone di posticipare le nozze, ma Gwen non vuole anche se sar\u00e0 costretta a darne spiegazione ai suoi genitori. La squadra di Torchwood sar\u00e0 impegnata ad impedire che la compagna del mutaforme defunto, come vuole la sua natura, uccida la portatrice del feto. La mutaforme si imbuca al matrimonio di Gwen e dopo aver ucciso un ospite, intrappola il testimone di nozze e Toshiko. Durante la cerimonia, Jack interrompe il matrimonio, facendo infuriare Rhys, e la convince a farsi operare. Dopo aver liberato Toshiko vanno a caccia della mutaforme che scappa seminando panico tra gli invitati. Alla fine sar\u00e0 Rhys a usare un congegno alieno per eliminare il feto, mentre Jack uccider\u00e0 il mutaforme.\nIntrappolati in un film.\nTrama.\nVecchie pellicole d'inizio secolo, proiettate da Jonathan nel vecchio cinema \"Electro\" dei suoi genitori, portano alla luce due spiriti di una compagnia di girovaghi che girano per Cardiff e rapiscono il soffio vitale di persone, per poter avere sempre un pubblico con s\u00e9. I due spiriti rubano altre pellicole per evocare altri circensi. Quelli del Torchwood, indagando sugli strani eventi, riusciranno a eliminare gli spiriti, ma dei sei catturati ne riescono a salvare solo uno.\nAlla deriva.\nTrama.\nAndy, agente di polizia e amico di Gwen, chiede alla donna di indagare su Jonah, un ragazzo scomparso misteriosamente. Tra i video di sorveglianza si nota che in quel posto c'\u00e8 anche Jack. Cos\u00ec Gwen gli chiede spiegazioni, ma lui dice che si tratta di una coincidenza. Gwen si reca dalla madre della vittima, ancora affranta dalla perdita, e viene a sapere che possiede tanti filmati di eventi in cui sono presenti grandi folle perch\u00e9 crede che suo figlio sia scappato e possa trovarsi in una di quelle folle. Inoltre fonda un gruppo di sostegno per gente che ha perso una persona cara, e al quale partecipa anche Gwen per indagare meglio. La donna nota un notevole numero di partecipanti e intuitivamente capisce che le vittime siano scomparse per la stessa causa. Non a caso nota che le date e gli orari in cui le persone sono sparite corrispondono al momento in cui si apre la Fessura (che Torchwood sorveglia costantemente). Gwen e Toshiko si rendono conto che almeno una cinquantina di persone sono state risucchiate da essa. Jack vuole che Gwen lasci perdere l'indagine perch\u00e9 impossibile da gestire, in quanto una volta entrati nella Fessura si pu\u00f2 finire in qualsiasi parte del tempo e dello spazio. Intanto Rhys parla di voler mettere su famiglia, ma Gwen non \u00e8 d'accordo perch\u00e9 col suo lavoro impegnativo non pu\u00f2 crescere dei figli. Nel frattempo Ianto lascia un indizio a Gwen, all'insaputa di Jack, per proseguire la sua indagine e scopre che il capitano Harkness gestisce di nascosto una sorta di ospedale per i pochi che, devastati dall'esperienza della Fessura, sono riusciti a ritornare e tra loro c'\u00e8 anche Jonah, invecchiato e sfigurato: racconta infatti di essere stato catapultato in un futuro remoto in cui la Terra andava in fiamme ed \u00e8 stato soccorso da una navicella di salvataggio. Gwen prova a portargli la madre Nikki, raccontando a quest'ultima la verit\u00e0 su Torchwood, e nonostante tutto \u00e8 decisa a portarlo via con s\u00e9, ma essendo troppo malato l'infermiera dell'ospedale \u00e8 contraria a farlo uscire.\nFrammenti.\nTrama.\nJack, Ianto, Owen e Toshiko sono vittime di una trappola: vengono condotti in un edificio abbandonato dove esplodono cinque bombe, mettendo il team in pericolo. Solo Gwen \u00e8 incolume siccome arriva tardi alla missione. Nell'incoscienza Jack, Ianto, Owen e Toshiko ricordano come hanno conosciuto Torchwood e di come sono entrati a farne parte.\nJack viene assunto durante il XVIII secolo da due donne, membri di Torchwood, che incuriosite dalla sua immortalit\u00e0 decidono di farselo alleato per combattere gli alieni. A capodanno del 1999, Jack scopre che Alex, un ex membro di Torchwood, ha ucciso tutti gli altri membri del team, a sua detta per piet\u00e0, perch\u00e9 aveva predetto una catastrofe tramite un amuleto; scoccata la mezzanotte del 2000, anche lui si suicida.\nNei tempi odierni (cinque anni prima), una donna ricatta Toshiko tenendo in ostaggio sua madre; costringe la ragazza a rubare segreti di Stato per costruire degli apparecchi di alta tecnologia e solo quando sar\u00e0 soddisfatta del suo operato liberer\u00e0 la madre. La ricattatrice viene per\u00f2 intercettata e Toshiko finisce nella prigione della UNIT. Solo Jack, impressionato dalla genialit\u00e0 della ragazza, dopo 5 anni riuscir\u00e0 a salvarla dall'ergastolo per assumerla a Torchwood.\n21 mesi prima, mentre Jack combatteva con un Weewill, interviene in suo aiuto Ianto che sembra gi\u00e0 conoscere l'esistenza di queste creature, siccome in precedenza lavorava nella Torchwood di Londra. Il ragazzo cerca di farsi notare per lavorare al Torchwood di Cardiff, e solo dopo aver aiutato Jack a catturare uno pterodattilo, uscito dalla Fessura, riuscir\u00e0 a farsi assumere.\nQuattro anni prima, Owen stava per organizzare il suo matrimonio con Katy, una ragazza che soffre di Alzheimer precoce. A seguito di altri accertamenti le viene diagnosticato un tumore al cervello, ma durante l'operazione Jack irrompe nella sala operatoria e scopre che nel cervello della ragazza vi era in realt\u00e0 un alieno, causa dei suoi mali, che oltre a uccidere i medici, fa morire anche la ragazza. Owen, sconvolto, si fa prendere dal panico, ma Jack intenzionato a rapire l'alieno asportando il cervello della ragazza, stordisce il ragazzo. Owen racconta l'accaduto alla polizia, ma non viene creduto. Appena Owen rivede Jack lo aggredisce, ma lui lo tranquillizza e gli propone di lavorare a Torchwood per dare una svolta alla sua vita.\nJack, Toshiko, Owen e Ianto vengono salvati da Rhys e Gwen. Inoltre scoprono che le bombe sono state messe da John Hart, che sembra tenga in ostaggio suo fratello Gray.\nLa fine e il principio.\nTrama.\nIl capitano John Hart ha piazzato 15 bombe in giro per Cardiff. Un'esplosione nucleare e diverse razze aliene minacciano la citt\u00e0. Il team di Torchwood si rende conto che gli incidenti sono tutti programmati per creare scompiglio. Il capitano Hart porta Jack indietro nel tempo, attraverso la Fessura, nella Cardiff del 27 d.C. dove incontra Gray che lo pugnala per averlo accidentalmente abbandonato durante l'attacco alieno. Si viene a sapere che dopo lunghi anni di prigionia, Hart riesce a salvare Gray ormai cresciuto in cattivit\u00e0 e che brama vendetta nei confronti del fratello che attuer\u00e0 con l'ausilio di Hart, anch'esso vittima di Gray. Nel frattempo Toshiko e Ianto cercano di fermare l'esplosione nucleare, mentre Owen e Gwen controllano Cardiff. Gray ordina ad Hart di seppellire Jack vivo, ma prima lui gli lancia un anello. Successivamente Gray torna alla Cardiff odierna, ma viene intercettato da Toshiko che chiede a Gwen di indagare. La donna trova il capitano Hurt alla base di Torchwood, ma lui spiega di avere buone intenzioni. Infatti dice a Toshiko di mettersi in contatto con un segnale che dovrebbe emanare l'anello con cui \u00e8 seppellito Jack al fine di scoprire il luogo in cui \u00e8 sepolto, ma la donna non riceve nessun segnale. Nel frattempo per\u00f2 Gray riesce a risvegliare i Weevil per creare scompiglio, e il team nel tentativo di imprigionarli cade in una trappola di Gray. Poi spara a Toshiko che stava aiutando Owen a disattivare il reattore nucleare in procinto di esplodere. Improvvisamente dall'obitorio di Torchwood si sentono dei rumori e Gray scopre che in una delle casse \u00e8 riposto Jack. Infatti il fratello, cambiando la sua storia, permette ai membri del Torchwood nel 1901 di captare un segnale sottoterra dove trovano Jack che chiede di essere ibernato per 107 anni. Nonostante tutto Jack perdona il fratello, ma Gray continua a odiarlo e per fermarlo lo addormenta per ibernarlo. Intanto Hart riesce ad attivare un segnale che rimanda i Weewil nelle fogne. Infine Toshiko, prima di morire, riuscir\u00e0 a dare le indicazioni a Owen per fermare l'esplosione nucleare. Purtroppo per\u00f2 Owen rimarr\u00e0 intrappolato nella base nucleare, morendo definitivamente. Nonostante il dolore Jack, Gwen e Ianto vanno avanti."}
{"id": "1887255", "revid": "767487", "url": "https://it.wikipedia.org/wiki?curid=1887255", "title": "Since the Day it All Came Down", "text": "Since the Day it All Came Down \u00e8 il secondo album degli Insomnium, pubblicato nel 2004."}
{"id": "1887257", "revid": "119183906", "url": "https://it.wikipedia.org/wiki?curid=1887257", "title": "Return of the Mac", "text": "Return of the Mac \u00e8 il secondo album come solista di Prodigy, membro del duo hip hop Mobb Deep. Il disco \u00e8 uscito nel 2007 per Infamous/Koch Records.\nL'album fece da apripista, come una sorta di mixtape, per il successo album del 2008, \"H.N.I.C. Pt. 2\", ma usc\u00ec come un classico album a causa dell'alto livello qualitativo del materiale. L'album fu interamente prodotto da The Alchemist (che appare anche sulla copertina dell'album) e contiene molti campionamenti da canzoni dell'era Blaxploitation.\n\"Return of the Mac\" debutt\u00f2 al numero 32 della \"Billboard\" 200, con 27\u00a0000 copie vendute nella prima settimana di uscita. As of December 2007, the album has sold 130\u00a0000 copies. L'album ricevette un buon riscontro di critica, tanto da venire giudicato il ritorno di Prodigy alla sua forma migliore, dopo che l'album dei Mobb Deep del 2001, \"Infamy\", aveva in qualche modo ridotto l'aura leggendaria che circondava i due. Il successo di quello che doveva essere un mixtape promozionale fece di \"H.N.I.C. Pt. 2\" uno degli album pi\u00f9 attesi del 2008.\nDa \"Return of the Mac\" furono estratti tre singoli e tre video, tutti diretti dal regista DanTheMan; \"Mac 10 Handle\", \"New York Shit\", and \"Stuck on You\".\nTracce.\nTutte le canzoni sono prodotte da The Alchemist."}
{"id": "1887259", "revid": "729019", "url": "https://it.wikipedia.org/wiki?curid=1887259", "title": "Linea 3 bis", "text": "La linea 3 bis, contraddistinta dal colore turchese, \u00e8 la pi\u00f9 breve della metropolitana parigina. Si estende per soli 1,3 km ed \u00e8 stata costruita a un livello molto profondo, basti pensare che le stazioni Pelleport, Saint-Fargeau e Porte des Lilas si trovano ad una profondit\u00e0 che varia dai 19 ai 25 metri sotto terra. Motivo per cui le banchine di queste sono raggiungibili solamente tramite ascensore. A causa della sua lunghezza e del traffico passeggeri limitato, la linea \u00e8 servita da treni composti da sole tre carrozze modello MF 67.\nNel 2009 la linea 3 bis insieme alla linea 7 bis erano le uniche linee della metropolitana parigina a non essere dotate di tabelloni elettronici noti come SIEL (\"Syst\u00e8me d'Information En Ligne\"). Tali tabelloni vennero installati tra la fine del 2009 e l'inizio del 2010. A differenza degli altri tabelloni utilizzati sulle restanti linee, sulle due linee bis viene indicato solamente il prossimo treno e non i prossimi due\nStoria.\nIl 13 marzo 1903 il Consiglio di Parigi concesse alla \"Compagnie du chemin de fer m\u00e9tropolitain de Paris\" (CMP) il diritto di costruire una seconda linea metro, in aggiunta alla linea 1. Il 19 ottobre 1904 venne aperta la prima sezione della linea 3 tra Villiers e P\u00e8re Lachaise. Successivamente, il 25 gennaio 1905, la linea prolungata fino alla stazione di Gambetta. Altri prolungamenti vennero aperti tra il 1910 e 1911: in questo modo la linea arriv\u00f2 fino a Porte de Champerret.\nIl prolungamento fino a Porte des Lilas.\nTra i vari progetti sulle linee metropolitane di Parigi presentati da Fulgence Bienven\u00fce il 4 dicembre 1901, vi era anche la diramazione della linea 3 da Gambetta fino a Romainville (l'attuale Porte des Lilas). Vi era inoltre lo studio di un prolungamento di questo troncone oltre Romainville fino all'interscambio con la linea 7 (l'attuale 7bis) per ulteriori 2,1 km. Ma i lavori erano ritenuti difficile a causa del terreno ritenuto instabile e saturato di acqua, dovuta alla presenza dell'ex lago Saint-Fargeau.\nI lavori era quasi terminati allo scoppio della prima guerra mondiale, durante la quale i lavori non proseguiranno. Con il termine della guerra i lavori sulla linea non vengono ripresi immediatamente, in quanto la citt\u00e0 di Parigi non aveva fornito i fondi che permettessero alla CMP di ultimare i lavori. I lavori riprendono nel 1920 e si concluderanno con l'apertura del troncone il 27 novembre 1921. Per quanto riguarda l'idea del collegamento con la linea 7 il progetto viene abbandonato e viene istituita una navetta che colleghi le due linee. Tale navetta viene inaugurata in contemporanea con l'apertura del prolungamento.\nLa navetta cesser\u00e0 di essere utilizzata durante la seconda guerra mondiale, il 3 settembre 1939.\nLa creazione della 3 bis.\nNel corso degli anni '60, vi era una forte richiesta di mezzi pubblici nella zona di Porte de Bagnolet, fino ad allora scarsamente servita. Si decise, quindi, di estendere la linea 3 da Gambetta fino alla zona, rinunciando in questo modo al troncone da Gambetta a Porte des Lilas. Questo pezzo di linea non venne abbandonato, ma si decise che avrebbe costituito una nuova linea: la 3 bis.\nIn questa occasione, la stazione Gambetta, precedentemente costituita da due mezze stazioni, \u00e8 profondamente rinnovata: la met\u00e0 meridionale della stazione \u00e8 distrutta mentre la met\u00e0 settentrionale viene riutilizzata come stazione capolinea della nuova linea 3bis. Nuove piattaforme sono create per la linea 3 e la stazione di Martin Nadaud, che si trovava a soli 235 metri dalla vecchia stazione Gambetta viene chiusa.\nLa nuova stazione Gambetta \u00e8 aperta il 23 agosto 1969, la linea 3 bis non viene aperta fino al 27 marzo 1971, mentre il prolungamento fino a Bagnolet viene aperto il 2 aprile 1971. Sulla 3bis viene creato un comando centralizzato in modo che possano essere utilizzati treni driverless; ma tuttavia non vi sono utilizzati questi treni a causa del suo traffico limitato.\nStazioni.\nNell'elenco che segue, a fianco ad ogni stazione, sono indicati i servizi presenti e gli eventuali interscambi ferroviari:\nMateriale rotabile.\nFino al 1971, il materiale rotabile utilizzato su questa linea era lo stesso della linea 3. Successivamente, fino al luglio 1981 vennero utilizzati i treni Sprague-Thomson. Dopo quella data, sulla linea vengono utilizzati i treni modello MF 67; i treni sono stati rinnovati tra il 1995 e il 1999. A causa della bassa frequentazione della linea, i treni sono composti da tre casse. Gli stessi treni vengono anche utilizzati sulla Linea 9.\nDepositi e officine.\nIl deposito della linea 3 bis si trova, insieme a quello della linea 3, nei pressi della stazione Gambetta, presso il deposito chiamato \"Saint-Fargeau\". Per quanto riguarda, invece, la manutenzione dei treni, questa viene effettuata presso le officine \"Choisy\".\nFuturo.\nIl futuro della linea 3bis \u00e8 legato anche a quella della linea 7 bis, in quanto vi \u00e8 un progetto che prevede l'unione delle due linee per formare un'unica linea, che diventerebbe la linea 15. La creazione della linea prevede due fasi:\nCon l'unione delle due linee bis, la stazione Haxo, stazione mai utilizzata, verrebbe ammodernizzata e finalmente aperta."}
{"id": "1887260", "revid": "125796436", "url": "https://it.wikipedia.org/wiki?curid=1887260", "title": "Roberto d'Embrun", "text": "Biografia.\nLa tradizione dice che Roberto era figlio di Guglielmo d'Embrun, che vantava tra i suoi ascendenti Bernardo Tagliaferro, Conte di Besal\u00f9 (+1020), che aveva sposato Toda di Provenza, alla quale si ricollegava una prosapia che giungeva a Carlo Magno. Guglielmo d'Embrun non compare nella genealogia conosciuta della famiglia di Besalu; infatti, non \u00e8 demostrato che la contessa Toda fu una figlia del conte di Provenza.\nRoberto d'Embrun scese in Sicilia intorno al 1070, all'epoca di Ruggero I \"Gran Conte\" e di lui si sa che si distinse nella campagna siciliana ed in particolare nella conquista della cittadina di Patern\u00f2, di cui prese il nome e ne assunse la signoria. E la dinastia che da lui discese prese il nome di Patern\u00f2.\nSecondo un'altra interpretazione tuttavia si sostiene che la Casa che da lui discese assunse il nome Patern\u00f2 non gi\u00e0 perch\u00e9 lui Roberto assumesse questo nome, ma dopo che suo figlio Costantino I, Conte di Buccheri, spos\u00f2 Maria de Paternione, figlia di Flandinia (figlia a sua volta di Ruggero I) e di Ugone di Circea, 1\u00ba Conte di Patern\u00f2.\nIn ogni caso, Roberto d'Embrun fu il capostipite dei Patern\u00f2 ed ebbe da Ruggero il feudo di Aylbacar e di Buccheri, che poi fu trasmesso a suo figlio Costantino I, che ne fu Conte.\nDi Roberto d'Embrun si ha anche traccia nel Rollo della Confraternita dei Nobili che Roberto stesso eresse e dove egli \u00e8 nominato fra i primi, cos\u00ec come risulta in una scrittura originale conservata dal Canonico e Cronista Regio D. Antonino d'Amico.\nLa sua importanza presso la corte normanna fu molto grande e di ci\u00f2 ne d\u00e0 anche testimonianza una scritta che appare sotto un dipinto di Polidoro da Caravaggio che lo ritrae. Questo dipinto, che si trova nel palazzo del Principe di Biscari, fu eseguito nel 1535 su mandato di Carlo V e per disposizione di Alfonso Patern\u00f2, Maestro di Campo dello stesso Carlo V.\nDiscendenza.\nUn figlio di Roberto d'Embrun, Gualterio, fu arcivescovo di Palermo sotto Ruggero, e un suo nipote, Costantino II Patern\u00f2, spos\u00f2 Matilde dell'Aquila d'Avenel, figlia di Rinaldo conte di Avenel e di Adelicia Drengot d'Alife e Altavilla, contessa di Collesano e Adrano e nipote del Gran Conte Ruggero.\nDei primi e diretti discendenti di Roberto d'Embrun, inoltre, si hanno molteplici tracce in otto importantissimi ed antichissimi documenti del 1083, 1106, 1122, 1134, 1143, 1148, 1193 e 1197, nei quali, come testimoni di donazioni effettuate da alcuni membri della Casa Reale Normanna, appaiono i membri della Casa Patern\u00f2 sopra citati ed alcuni membri della stessa Casa Reale Normanna di cui i Patern\u00f2 erano, per i matrimoni sopra ricordati, parenti.\nInsegne.\nLo stemma di Roberto, che da allora \u00e8 anche lo stemma della Casa Patern\u00f2 che da lui discende, era quello della sua Casa d'origine, vale a dire quello dei Conti di Barcellona. La derivazione in linea cadetta \u00e8 segnalata dalla cotissa azzurra attraversante in banda. Allora l'araldica non esisteva nel XI secolo e i Conti di Besalu non stavano unsando mai chello stemma.\nTale stemma, fu posto per ordine di Ruggero, sull'architrave del Duomo di Catania insieme a quello della Casa Altavilla e a quello della Citt\u00e0 di Catania."}
{"id": "1887261", "revid": "300067", "url": "https://it.wikipedia.org/wiki?curid=1887261", "title": "Luke Walton", "text": "Biografia.\nFamiglia.\n\u00c8 figlio di Bill Walton, inserito nella Basketball Hall of Fame.\nNel 2013 si \u00e8 sposato con Bre Ladd.\nProcedimenti giudiziari.\nIl 22 aprile 2019 \u00e8 stato accusato di violenza sessuale da parte della giornalista Kelli Tennant.\nCarriera.\nWalton nel draft NBA 2003 \u00e8 stato selezionato come 32\u00aa scelta dai Los Angeles Lakers. Nella sua stagione da rookie, viene inserito in un roster stellare, composto dal duo Shaq-Kobe e i futuri hall-of-famer Karl Malone e Gary Payton; durante le finali NBA 2003-04, in gara-2 contro i Detroit Pistons, \u00e8 entrato dalla panchina e con 8 assist contribuisce alla rimonta dei Lakers (sotto di 6 punti a meno di 2 minuti dalla fine dei regolamentari), ottenendo l'unica vittoria nelle 5 partite della serie.\nNella stagione 2004-05 i Lakers perdono Phil Jackson, Shaquille O'Neal, Gary Payton e concludono la stagione con un record di 34-48, esclusi dai play-off dopo 10 anni. Per Luke, il minutaggio e l'impiego sale rispetto alla stagione di esordio.\nIl suo momento clou in carriera lo ha avuto nella gara-4 dei play-off 2005-06 contro i Phoenix Suns dove a 6,1 secondi della fine del 4\u00ba quarto con il risultato di 98 a 97 per i Suns, palla in mano a Steve Nash, Walton si getta su di lui e riesce a contendergli la palla. Nella contesa Walton devia la palla verso Kobe Bryant che a 1 secondo mette il tiro da due della vittoria. Attualmente la sua miglior stagione regolare \u00e8 stata quella del 2006-07 dove ha giocato per tutte le 60 partite da titolare e saltando le altre 22 per infortuni alla caviglia. Mentre la serie pi\u00f9 positiva ai play-off \u00e8 stata nell'edizione 2005-06. Da allora il minutaggio concessogli dal rientrante coach Phil Jackson \u00e8 notevolmente diminuito. Nonostante ci\u00f2, raggiunge 3 finali NBA consecutive tra il 2008 ed il 2010, vincendo 2 titoli contro gli Orlando Magic ed i Boston Celtics.\nNella stagione 2010-11, raccoglie 54 presenze in regular season, fermandosi con la squadra al secondo turno dei playoffs, sconfitto dai futuri campioni dei Dallas Mavericks per 4-0. La stagione 2011-12 inizia a dicembre causa lock-out: il 15 marzo viene scambiato sul mercato insieme a Jason Kapono; i due vanno a rinforzare il roster dei Cleveland Cavaliers, in cambio di Ramon Sessions e Christian Eyenga.\nDisputa l'ultima stagione da giocatore (2012-13), collezionando 50 partite in regular season subentrando sempre dalla panchina.\nAllenatore.\nGolden State Warriors.\nInizia la carriera da assistente allenatore ai Golden State Warriors nella stagione 2014-15 come vice di Steve Kerr.\nNel novembre del 2015 vince l'NBA Coach of the Month Award della Western Conference, nonostante ufficialmente fosse il vice di Steve Kerr (temporaneamente fuori per un'operazione alla schiena). Sempre ai Golden State Warriors, allenando da vice prima e da head coach durante la temporanea pausa di Steve Kerr dopo, riuscir\u00e0 ad ottenere uno strepitoso e storico 24-0 nelle prime 24 uscite in NBA della stagione 2015/16.\nLos Angeles Lakers.\nIl 30 aprile 2016 ha annunciato che allener\u00e0 i Los Angeles Lakers nella stagione 2016-17. Il 12 aprile 2019 ha annunciato le sue dimissioni dalla franchigia.\nSacramento Kings.\nAppena un giorno dopo avere lasciato i Lakers, firma con i Sacramento Kings. Tra l'altro ai Kings ritrova (in veste di G.M.) Vlade Divac, suo ex compagno di squadra ai Lakers nel 2004-2005 al suo ultimo anno di carriera."}
{"id": "1887262", "revid": "1318658", "url": "https://it.wikipedia.org/wiki?curid=1887262", "title": "Ieri, Goggi e domani", "text": "Ieri, Goggi e domani \u00e8 un variet\u00e0 televisivo condotto da Loretta Goggi e trasmesso in diretta da Rai Uno a partire dal 12 ottobre 1987 fino al 25 marzo 1988 per 120 puntate alle ore 18:00.\nIl programma.\nLoretta conduce, per la regia di Gianni Brezza, un rotocalco preserale che si occupa di spettacolo: cinema, teatro, cartoni animati, fumetti, rivista. Si rivivono i momenti gloriosi del mondo dello spettacolo attraverso filmati, gli ospiti in studio raccontano cosa stanno facendo e danno anticipazioni sul futuro immediato. Nell'ultima settimana del programma la Goggi propone il nuovo LP \"Donna io donna tu\", interamente firmato da Mario Lavezzi, nel quale sono incluse le due sigle \"Ma prima o poi\" e \"Da qui\". Una prima sigla \u00e8 stata \"Isolatamente\", tratta per\u00f2 dall\u2019album precedente di Loretta, \"C'\u00e8 poesia due\".\nLa trasmissione vedeva Giampiero Mughini e Dario Salvatori come ospiti fissi e come inviati Gigi Marzullo, Mimma Nocelli, Vincenzo Mollica, Vittoria Ottolenghi, Rodolfo Di Giammarco, Anna Benassi, Giorgio Guarino, Giuseppe Nava, Sergio Valentini e Pascal Vicedomini.\nIl programma ottenne un grande successo, battendo quotidianamente il diretto concorrente \"Ciao Enrica\", condotto da Enrica Bonaccorti su Canale 5 (che verr\u00e0 in seguito soppresso per bassi ascolti), tanto che la Goggi in quell'annata vinse anche il Telegatto come \"personaggio televisivo femminile dell'anno\"."}
{"id": "1887264", "revid": "599013", "url": "https://it.wikipedia.org/wiki?curid=1887264", "title": "Fosfene", "text": "Il fosfene \u00e8 un fenomeno visivo caratterizzato dalla percezione di puntini luminosi (o scintille) in assenza di luce. Questo rientra nei fenomeni entoptici.\nEtimologia.\nLa parola fosfene deriva dal greco \"phos\" (luce) e \"phainein\" (mostrare). Il termine \u00e8 stato coniato da J.B.H. Savigny, chirurgo di bordo della nave Medusa. \nStoria.\nIl fenomeno \u00e8 stato osservato fin dai tempi dei greci e dai romani fino a Galeno, mentre in tempi pi\u00f9 recenti, gli studi sono stati condotti da Keplero e Newton. I primi esperimenti per comprendere realmente la causa sono stati condotti da Giovanni Battista Morgagni, ma solo nel 1978 sono stati pubblicati i primi studi approfonditi sull'argomento.\nEziologia.\nLa causa di tale fenomeno (da non ritenersi un disturbo) \u00e8 da riscontrarsi in una forte stimolazione meccanica (ma anche elettrica, magnetica o provocata da radiazioni ionizzanti) dei fotorecettori.\nDisturbi correlati.\nAnche se nella maggior parte dei casi \u00e8 soltanto momentaneo, a volte il fosfene \u00e8 causato dall'osservazione di punti estremamente luminosi (come il fissare insistemente una lampadina o il sole senza protezione) che impressionano la retina o altre volte dal movimento rapido degli occhi, a volte invece pu\u00f2 indicare l'inizio di un distacco della retina o del vitreo. Il disturbo \u00e8 molto diffuso in caso di emicrania.\nEsami.\nPer sicurezza occorre effettuare un esame del fundus, per comprendere l'eventuale gravit\u00e0 della situazione oculare.\nRicerche antropologiche.\nNel 1988, David Lewis-Williams e T. A. Dowson pubblicarono un articolo riguardo ai fosfeni e ad altri fenomeni entoptici in cui affermarono, tra le altre cose, che l'arte non figurat\u00ecva del Paleolitico superiore raffigurava fosfeni e allucinazioni visive geometriche.\nI fosfeni sono stati utilizzati come una tecnica di apprendimento, che prende il nome di \"Fosfenismo\", dallo scienziato francese Francis Lefebure."}
{"id": "1887267", "revid": "115455370", "url": "https://it.wikipedia.org/wiki?curid=1887267", "title": "MUSIC", "text": "Acronimo di MUltiple SIgnal Classification, si tratta di una tecnica per la stima di frequenza e per la localizzazione della direzione di provenienza di un segnale (in inglese \"Direction of arrival\", DOA). \nApplicazione del metodo.\nIl metodo MUSIC si basa sull'assunto che un segnale campionato x(n) consiste di p sinusoidi complesse (esponenziali complessi) immerse in del rumore bianco. Data la matrice di autocorrelazione MxM, se gli autovalori sono disposti in ordine decrescente, i p autovettori corrispondenti ai p pi\u00f9 grandi autovalori vanno a costituire il sottospazio di segnale. In particolare se M=p+1 si ottiene il metodo detto di Pisarenko. Il metodo MUSIC consiste quindi nella seguente relazione: \ndove formula_2 sono gli autovettori di rumore e con"}
{"id": "1887268", "revid": "599013", "url": "https://it.wikipedia.org/wiki?curid=1887268", "title": "Classificazione dei climi di koppen", "text": ""}
{"id": "1887270", "revid": "135229", "url": "https://it.wikipedia.org/wiki?curid=1887270", "title": "Classificazione del clima koppen", "text": ""}
{"id": "1887274", "revid": "125961636", "url": "https://it.wikipedia.org/wiki?curid=1887274", "title": "Commissione provinciale", "text": "La Commissione provinciale (spesso detta semplicemente Commissione e ribattezzata dagli organi di stampa anche come Cupola), \u00e8 un organo direttivo che riunisce i leader dell'organizzazione mafiosa denominata \"Cosa nostra\" nella provincia di Palermo. Ne fanno parte tutti i capimandamento della provincia. \u00c8 caratterizzata dalla nomina di un capo Commissione eletto dai capimandamento stessi per elezione diretta, anche se pi\u00f9 che di un capo si tratta di un segretario, un coordinatore.\nStoria.\nLa prima Commissione.\nDal 12 al 16 ottobre 1957 si tennero una serie di incontri presso il Grand Hotel et des Palmes di Palermo tra mafiosi americani (Lucky Luciano, Joseph Bonanno, John Bonventre, Carmine Galante, Frank Garofalo, Santo Sorge, Vito Vitale e John Di Bella) e siciliani (Gaspare Magaddino, Vincenzo Rimi, Cesare Manzella e Giuseppe Genco Russo ma si sospetta che parteciparono anche Salvatore \"Cicchiteddu\" Greco, Angelo La Barbera, Rosario Mancino, Pietro Dav\u00ec e Calcedonio Di Pisa): secondo il collaboratore di giustizia Tommaso Buscetta, durante tali incontri il \"boss\" Joseph Bonanno discusse insieme ad alcuni mafiosi siciliani venuti ad incontrarlo sulla creazione di una \u00abCommissione\u00bb sul modello di quella dei mafiosi americani, che doveva assicurare l'ordine nelle file dell'organizzazione e risolvere i conflitti interni.\nSalvatore \"Cicchiteddu\" Greco (capo della \"cosca\" di Ciaculli) venne incaricato di dirigere la nuova Commissione ed, insieme agli altri mafiosi, defin\u00ec le nuove regole fondamentali: il \"capomandamento\", scelto da due o tre cosche contigue, doveva essere un personaggio di secondo rango all'interno della cosca di appartenenza e non un capo-famiglia, il quale le avrebbe rappresentate nella Commissione, che da quel momento avrebbe pure avuto il compito di deliberare sull'uccisione di \"uomini d'onore\" e di persone esterne, togliendo ai capi delle singole cosche il potere di vita e di morte sugli altri mafiosi. Infatti negli anni successivi il collaboratore di giustizia Antonino Calderone dichiarer\u00e0 che \u00ab[...] originariamente a Palermo, come in tutte le altre province siciliane, vi erano le cariche di \"rappresentante\nprovinciale\", \"vice-rappresentante\" e \"consigliere provinciale\". Le cose mutarono con Greco Salvatore \"Cicchiteddu\" poich\u00e9 venne creato un organismo collegiale, denominato Commissione, e composto dai capi-mandamento\u00bb. Quindi la prima Commissione venne cos\u00ec composta:\nTuttavia il divieto di congiungere in una sola persona il ruolo di capo della cosca di appartenenza e quello di capomandamento non venne rispettato da tutti (Calcedonio Di Pisa, Michele Cavataio, Antonino Matranga, Mariano Troia, Salvatore Manno) e ci\u00f2 provoc\u00f2 il risentimento dei fratelli Angelo e Salvatore La Barbera (capimafia di Palermo Centro), i quali stavano acquisendo molta autorit\u00e0 in seno alla Commissione per via della loro spregiudicatezza: tali rivalit\u00e0 sfoceranno nella cosiddetta \"prima guerra di mafia\", che culminer\u00e0 nella strage di Ciaculli (30 giugno 1963), in cui morirono sette uomini delle forze dell'ordine.\nIl \"triumvirato\" e la seconda Commissione.\nNel 1963, in seguito alla strage di Ciaculli e alla conseguente repressione operata dalle autorit\u00e0 nei confronti dei mafiosi, la Commissione venne sciolta. Nel 1969, dopo la fine dei grandi processi contro i protagonisti dei conflitti mafiosi, si cerc\u00f2 di ricostruire la Commissione ma il \"boss\" Michele Cavataio cerc\u00f2 di intromettersi, venendo assassinato perch\u00e9 lo si riteneva il principale responsabile della prima guerra di mafia e della strage di Ciaculli. Dopo l'uccisione di Cavataio, si tennero una serie d'incontri tra i principali mafiosi siciliani a Zurigo, Milano e Catania per discutere sulla ricostruzione della Commissione e venne costituito un \"triumvirato\" provvisorio che doveva dirimere le dispute tra le varie cosche della provincia di Palermo; il \"triumvirato\" era composto dai \"boss\" Stefano Bontate, Gaetano Badalamenti e Luciano Leggio, bench\u00e9 si facesse spesso rappresentare dal suo vice Salvatore Riina.\nNel 1974 una nuova Commissione divenne operativa e Gaetano Badalamenti venne incaricato di dirigerla, abbandonando il vecchio divieto che impediva ai capi delle cosche di diventare anche capimandamento. La seconda Commissione venne cos\u00ec composta:\nNel 1978 Badalamenti venne messo in minoranza nella Commissione da Salvatore Riina ed espulso. Per queste ragioni, l'incarico di dirigerla pass\u00f2 a Michele Greco, il quale consolid\u00f2 i suoi legami con lo schieramento dei Corleonesi capeggiati da Riina. Dopo la sostituzione di Badalamenti, i Corleonesi e Stefano Bontate fecero nominare nuovi capimandamento tra i loro associati attraverso Greco e quindi la Commissione venne cos\u00ec composta:\nNel 1981 Riina fece uccidere Stefano Bontate e Salvatore Inzerillo, scatenando la seconda guerra di mafia, in cui numerosi capimandamento e altri mafiosi furono eliminati e i loro mandamenti e relative cosche vennero accorpate, affidandoli a mafiosi fedeli a Riina. A dirigere la Commissione rimase Michele Greco fino al suo arresto nel 1986 e il suo posto venne preso dallo stesso Riina. Alla fine della seconda guerra di mafia (1982), la Commissione venne cos\u00ec composta:\nA causa degli arresti dovuti al Maxiprocesso e in seguito alle dichiarazioni di pentiti come Tommaso Buscetta, Salvatore Contorno, Francesco Marino Mannoia e Antonino Calderone, negli anni '80 molti membri della commissione finirono dietro le sbarre e furono sostituiti dal cosiddetto reggente, tra i quali: Michele Greco, Giuseppe Cal\u00f2, Bernardo Brusca, Francesco Madonia, Salvatore Montalto e Giuseppe Giacomo Gambino. A sostituirli furono:\nCommissione dopo il 1993.\nNel 1993, dopo l'arresto di Riina, inizialmente doveva prendergli il posto Benedetto Santapaola, ma perch\u00e9 catanese dovette abdicare in favore di Leoluca Bagarella, che divenne il nuovo capo della Commissione, ma venne arrestato nel 1995. In seguito la leadership pass\u00f2 a Bernardo Provenzano, che verr\u00e0 arrestato nel 2006.\nTentativo di una terza Commissione.\nNel 2008, in seguito agli arresti di Provenzano e Salvatore Lo Piccolo, i mafiosi della provincia di Palermo si accordarono per rifondare la Commissione decimata dagli arresti attuati dalle forze dell'ordine, cercando di individuare la nuova strutturazione dei mandamenti. I nuovi capimandamento trovarono anche l'approvazione del vecchio Gerlando Alberti, esponente di spicco della \"cosca\" di Porta Nuova.\nNel dicembre 2008 per\u00f2 un'inchiesta dei Carabinieri, denominata \u00abOperazione Perseo\u00bb, riusc\u00ec ad intercettare le conversazioni di numerosi \"boss\" e port\u00f2 all'arresto di 99 mafiosi, tra capimandamento, capi delle Famiglie e gregari, facendo fallire il tentativo di ricostruzione della Commissione, che doveva essere presieduta da Benedetto Capizzi, capomandamento di Villagrazia, e doveva essere cos\u00ec composta:\nIl 4 dicembre 2018 viene arrestato Settimo Mineo, nato a Palermo il 28 novembre 1938, ritenuto oltre che capo del mandamento di Pagliarelli, il nuovo capo di cosa nostra, dopo la morte di Riina. Mineo \u00e8 stato eletto capo durante una riunione, il 29 maggio 2018, in una localit\u00e0 ancora sconosciuta."}
{"id": "1887275", "revid": "1372005", "url": "https://it.wikipedia.org/wiki?curid=1887275", "title": "Erthal", "text": "Gli Erthal sono un'antica famiglia patrizia di Franconia, conosciuta fin dal XII secolo. Uno dei suoi primi membri che \u00e8 ricordato \u00e8 Heinrich von und zu Erthal (1170) che pu\u00f2 essere ritenuto il capostipite. Il nipote Heinrich fu abate di Fulda (-1261), mentre la famiglia continua con l'altro nipote Conrad. Un discendente, Burchard, \u00e8 signore di Schwarzenau e nel 1520 rappresenta i cavalieri franconi presso la corte imperiale. Il suo pronipote Johann Christoph (-1637) \u00e8 membro del consiglio principesco di Wuerzburg e governatore di Hassfurt. Nel XVI secolo la famiglia si divide in due linee principali: quella di Fulda estintasi nel 1640 e quella francone che nel 1626 genera i rami cadetti di Leutzendorf (estinto nel 1764) e di Elfershausen.\nGli Elfershausen hanno la signoria omonima (Bad Kissingen nella Rhoen), Obererthal, Untererthal (Hammelburg), Hetzlos (Oberhulba) fino al 1806 e come tali sono membri del cantone equestre di Rhoen Werra, mentre per il possesso del castello di Gochsheim e di Schwarzenau dall'inizio del XVII secolo fanno parte anche del cantone di Steigerwald e dal 1560 al 1802 di quello di Baunach. Con parti di propriet\u00e0 della signoria di Binzburg bei Hoberg di Howeier e Schutterwald, appartengono anche al distretto equestre di Ortenau e Alsazia del cantone di Neckar e Foresta Nera del circolo svevo. Col tempo ebbero anche il titolo di baroni.\nIl barone Joseph Karl Friedrich von Erthal (1719-02), figlio del maresciallo dell'elettore di Magonza, Philipp Christoph von und zu Erthal (1689-89), diviene arcivescovo elettore di Magonza e ultimo Arcicancelliere dell'Impero. Nel 1805, con la morte del fratello, barone Lothar Franz Michael (1717-05), consigliere dell'elettore, gran cerimoniere e presidente del consiglio elettorale, la famiglia si estingue.\nLa leggenda di Biancaneve.\nKarlheinz Bartels, farmacista tedesco, ipotizz\u00f2 che la figura di Biancaneve fosse il risultato della trasposizione orale della storia di Maria Sophia Margaretha Catharina von Erthal, figlia di Philipp Christoph von und zu Erthal (1729-1796). Maria fu cacciata dal palazzo e si rifugi\u00f2 nei boschi dove si trovavano diverse miniere. Mor\u00ec di vaiolo poco dopo. L'avversione dei concittadini per la sua matrigna la fece esaltare come una santa. Il castello dei von Erthal \u00e8 ancora oggi un'attrazione turistica."}
{"id": "1887276", "revid": "124167848", "url": "https://it.wikipedia.org/wiki?curid=1887276", "title": "Lupin III - Walther P38", "text": " \u00e8 il nono special televisivo giapponese con protagonista Lupin III, il celebre ladro creato da Monkey Punch, diretto da Hiroyuki Yano, andato in onda per la prima volta in Giappone su Nippon Television il 1\u00ba agosto 1997.\n\u00c8 stato trasmesso per la prima volta in Italia il 7 novembre 1999 su Italia 1 col titolo Lupin III - Nome in codice Tarantola, mentre per il mercato home video ha poi assunto i titoli Lupin III - Walther P38 e successivamente Lupin III - Walther P38: Nome in codice Tarantola.\nTrama.\nMentre Lupin III tenta una rapina alla villa del vicepresidente degli Stati Uniti, Zenigata riesce quasi a catturare il ladro. Nel mentre, una banda di assassini assalta la villa e uccide il vicepresidente e le sue guardie del corpo. Sfruttando la confusione, Lupin cerca di scappare ma viene messo alle corde da Zenigata; da una finestra un misterioso individuo con una pistola argentata Walther P38 (simile a quella usata da Lupin) colpisce Zenigata, lasciandolo apparentemente morto. Furioso, Lupin si mette alla caccia degli assassini ma questi scappano con un elicottero. Il ladro gentiluomo ha riconosciuto il rumore e l'aspetto dell'arma, uguali a quelli della sua prima pistola che gli fu rubata da un complice, il quale la us\u00f2 per sparargli.\nIndagando, Lupin scopre che la banda apparteneva alla congrega della Tarantola, un gruppo internazionale di assassini nascosto su un'isola non segnalata, ricoperta da gas naturali, protetta da un satellite stazionario capace di distruggere ogni aereo o nave non autorizzati.\nLupin e Jigen, dopo aver fatto infiltrare Fujiko e Goemon, riescono ad accedervi con la nave dei rifornimenti e si nascondono nel bosco decidendo il da farsi. Durante la prima notte vengono attaccati dai membri della Tarantola, tra cui gli assassini che avevano assaltato la villa, ma riescono a fuggire. Successivamente Lupin fa conoscenza di Elen, una delle assassine della villa, e durante l'incontro viene catturato.\nDurante la prigionia Lupin fa la conoscenza del malvagio comandante della Tarantola, Gordeaux, che decide di far entrare Lupin nell'organizzazione, iniettando nel suo corpo un veleno che agisce nel momento in cui non si respiri il gas dell'isola, lasciando un simbolo di una tarantola sulla mano destra. Lupin viene poi accompagnato da Elen a visitare l'isola e le usanze dei suoi abitanti: alcuni di loro, non vedendo di buon occhio Lupin, lo attaccano ed Elen, per proteggerlo, lo tramortisce.\nRisvegliatosi, fa la conoscenza di Doc, il quale, insieme a Elen e altri assassini, stanno organizzando la loro fuga dall'isola attraverso una nave costruita clandestinamente, rubando l'oro accumulato da Gordeaux: Lupin, Jigen, Goemon e Fujiko accettano di unirsi a loro. Il primo obiettivo \u00e8 recuperare la formula dell'antidoto dai laboratori dell'organizzazione, ottenuta attraverso l'infiltrazione di Lupin: il test svolto da Doc su se stesso d\u00e0 il risultato sperato.\nIntanto, Lupin ed Elen sono mandati ad assassinare un obiettivo e colgono l'occasione per andare a disattivare il sistema di sicurezza satellitare; appena attraccati a terra, si iniettano l'antidoto e si recano nella clinica dove Zenigata (sopravvissuto al colpo) \u00e8 in convalescenza, lasciandogli le informazioni sull'isola della Tarantola. Sull'isola, nel frattempo, i ribelli riescono a entrare nel caveau con l'oro, caricandolo sulla nave, e piazzano esplosivi per la base come diversivo.\nInfiltratisi nel centro di controllo satellitare, inseriscono il virus informatico nel programma del satellite, ma sembra non funzionare; decidono allora di tornare all'isola con un Harrier e nel viaggio scoprono che anche l'effetto dell'antidoto svanisce dopo un certo tempo. Intanto, sull'isola, le bombe esplodono pi\u00f9 intensamente di quanto si fossero programmate e gli assassini fedeli a Gordeaux assaltano la nave; scoppia cos\u00ec una cruenta battaglia, con perdite da entrambi i lati. Fujiko scopre poi che i lingotti d'oro sono falsi e capisce che \u00e8 una trappola, scappando dalla nave insieme a Jigen e Goemon prima che essa venga distrutta dal satellite, provocando la morte di tutti gli occupanti.\nGordeaux, sopravvissuto, si mette in contatto con i membri che aiutano l'organizzazione, accusando Lupin di essere dietro la distruzione della base; nello stesso momento, la stessa P38 che aveva sparato a Zenigata spara un colpo in testa al capo degli assassini e l'omicida interrompe le telecomunicazioni, spingendo i membri a decidere di distruggere l'isola col satellite che, per\u00f2, finisce per autodistruggersi: si scopre che era tutto un piano dell'omicida, rivelatosi essere Doc, aiutato da Gordeaux, che aveva finto il suo assassinio, organizzato per scappare con tutti i lingotti. Ma Doc, alla fine, tradisce Gordeaux, uccidendolo veramente.\nCompare allora Elen, furiosa per il tradimento di Doc, che lo affronta, ma viene da esso sopraffatta, prendendola in ostaggio e costringendo Lupin a rivelarsi: questi riconosce allora in Doc il suo primo compagno di crimine, che lo aveva tradito dopo una rapina rubandogli la sua prima Walther P38 argentata e sparandogli nella sua caduta in aereo in mezzo a un fiume; inoltre, era stato lui a sparare a Zenigata in precedenza.\nDoc allora scappa con Elen su di un dirigibile, dove \u00e8 caricato tutto l'oro, e attiva una bomba nella centrale nucleare che dava energia all'isola. Mentre Jigen, Goemon e Fujiko corrono a disinnescare la bomba nella centrale, Lupin riesce a salire sul dirigibile e ingaggia una lotta furibonda con il malvagio Doc. Caduti nella stiva, i due si sparano addosso contemporaneamente, Lupin ferisce Doc, mentre quest'ultimo colpisce mortalmente Elen, buttatasi per salvare Lupin. Doc ricatta Lupin con la fiala di antidoto funzionante in cambio della propria vita, ma Lupin, insieme a Elen, gli spara in testa, facendolo precipitare in mare, insieme al carico d'oro. Poco dopo, Elen spira tra le braccia disperate di Lupin, che la seppellir\u00e0 a fianco del fratello Alex.\nIntanto Zenigata, che ha ricostruito tutta la vicenda tramite le informazioni dategli da Lupin e le indagini della sua assistente Vicky (che in realt\u00e0, era stata messa l\u00ec per controllarlo, affinch\u00e9 non si intromettesse nelle operazioni della Tarantola, che sono spalleggiate da personaggi potenti della politica mondiale) si reca sull'isola per arrestare tutti, ma soprattutto Lupin, ignorando i richiami del capo dell'Interpol; Lupin, dopo aver dato il suo addio a Elen sulla sua tomba, lascia l'isola con i suoi amici, a bordo di un dirigibile (dal quale lascia cadere la P38 argentata precedentemente recuperata) che contiene una grossa scorta del gas dell'isola, necessario finch\u00e9 Lupin non creer\u00e0 un nuovo antidoto.\nColonna sonora.\nLa colonna sonora dello special \u00e8 stata composta da Y\u016bji \u014cno.\nEdizioni home video.\nIl film \u00e8 uscito su VHS per conto di Medusa Video nel 2000 in edizione integrale.\nIl 9 giugno 2004 Dynit ha edito lo special in DVD. Il DVD, oltre al film, contiene vari extra, come schede dei personaggi, trailer e informazioni aggiuntive. Nel 2008 Yamato Video l'ha ristampato modificando solo la copertina, mentre l'authoring del DVD \u00e8 lo stesso della versione Dynit.\nIn Giappone il film \u00e8 stato rimasterizzato in alta definizione e venduto in formato Blu-ray Disc all'interno della raccolta ."}
{"id": "1887277", "revid": "1776051", "url": "https://it.wikipedia.org/wiki?curid=1887277", "title": "Above the Weeping World", "text": "Above the Weeping World \u00e8 il terzo album degli Insomnium, pubblicato nel 2006."}
{"id": "1887283", "revid": "174925", "url": "https://it.wikipedia.org/wiki?curid=1887283", "title": "Laboratori", "text": ""}
{"id": "1887287", "revid": "287204", "url": "https://it.wikipedia.org/wiki?curid=1887287", "title": "Olympic Green Hockey Field", "text": "L'Olympic Green Hockey Field (cinese semplificato: \u5317\u4eac\u5965\u6797\u5339\u514b\u516c\u56ed\u66f2\u68cd\u7403\u573a; cinese tradizionale: \u5317\u4eac\u5967\u6797\u5339\u514b\u516c\u5712\u66f2\u68cd\u7403\u5834; Hanyu Pinyin: B\u011bij\u012bng \u00c0ol\u00ednp\u01d0k\u00e8 G\u014dngyu\u00e1n Q\u016bg\u00f9nqi\u00fa Ch\u01ceng) \u00e8 stato uno dei 9 luoghi temporanei ad essere utilizzati per le olimpiadi estive 2008. \u00c8 stato utilizzato per le partite di hockey su prato. \nSi estendeva su una superficie di 11,87 ettari e poteva ospitare 17.000 tifosi. \u00c8 stato smantellato dopo i Giochi."}
{"id": "1887300", "revid": "1372005", "url": "https://it.wikipedia.org/wiki?curid=1887300", "title": "Teodoro II d'Armenia", "text": "Biografia.\nEra figlio di Leone I e della sua seconda moglie, probabilmente armena, di cui non si conosce il nome.\nNel 1138 fu imprigionato, insieme al fratello minore Rupen ed al padre, a Costantinopoli dove suo padre mor\u00ec nel 1140 e Rupen fu assassinato nel 1141; invece Teodoro trov\u00f2 il modo di scappare e torn\u00f2 in Cilicia nel 1145.\nQui egli riprese ai Bizantini Vahka e, gradualmente, recuper\u00f2 i suoi possedimenti. \nNel 1151 conquist\u00f2 Mamistra e Til Hamdoun. \nQuesto provoc\u00f2 la reazione dell'Imperatore Manuele che nel 1152 invi\u00f2 un esercito al comando di suo cugino il Dux Andronico per riprendere Mamistra.\nL'esercito includeva una serie di baroni armeni locali, rivali dei Rupenidi. \nTeodoro mise in rotta gli assedianti con una sortita notturna: Sempad, signore di Barbaron fu ucciso nel combattimento e suo fratello Oscin II, signore di Lampron, Basilio signore di Partzerpert e Tigrane signore di Prakan furono catturati.\nOscin, in garanzia di met\u00e0 del proprio riscatto, consegn\u00f2 suo figlio Aitone che fu ben accolto alla Corte di Teodoro, questi gli propose di divenire un suo cavaliere e di sposare una delle sue figlie ed Aitone accett\u00f2.\nNel 1153 i Bizantini tentarono di promuovere un'invasione di Masu'd, il selgiuchide Sultano di Iconio, nel 1153.\nTeodoro riusc\u00ec a placare Mas'ud riconoscendolo come suo sovrano, ma Mas'ud tent\u00f2 di nuovo di invadere la Cilicia nel 1154. \nMentre assediava Anazarbe, un distaccamento di razziatori inviato contro Antiochia fu distrutto in una imboscata alle Porte dell'Assiria dai Cavalieri templari.\nAppresa la notizia, il demoralizzato esercito selgiuchide abbandon\u00f2 l'assedio.\nPure senza successo fu l'assedio dei Selgiuchidi a Til Hamdoun nel 1155. \nCon l'ascesa al trono di Qilij Arslan II tra i due stati prevalse la pace. \nNel 1157 Stefano, l'impetuoso fratellastro di Teodoro, razzi\u00f2 il territorio selgiuchide attorno a Kokison e tent\u00f2 senza successo di prendere Mara\u015f; ma Teodoro restitu\u00ec Kokison a Qilij Arslan e la pace continu\u00f2 senza problemi.\nIn questo periodo Teodoro fu coinvolto in una controversia con Rinaldo di Ch\u00e2tillon a proposito del castello di Bagras, ai confini tra la Piccola Armenia ed Antiochia.\nCostruito dai Cavalieri templari era stato preso dai Bizantini e successivamente riconquistato dagli armeni di Cilicia.\nL'Imperatore Manuele aveva incaricato Rinaldo di recuperare la fortezza per suo conto, ma Rinaldo fu sconfitto un un'aspra battaglia vicino Alessandretta.\nTeodoro infine restitu\u00ec il castello ai Templari in cambio di un patto di alleanza perpetua; ma l'immediata conseguenza fu che Manuele rifiut\u00f2 di compensare Rinaldo per la sua impresa. Infuriato Rinaldo un\u00ec le forze con Teodoro, ed i due lanciarono una scorreria piratesca sulla bizantina Cipro che portarono a termine con grande efferatezza.\nL'indignato Manuele, determinato a punire gli autori di questo oltraggio, nel 1158 guid\u00f2 un grande esercito in Cilicia arrivando al litorale del Mediterraneo. \nTeodoro fugg\u00ec nella fortezza Montana di Dajikikar. \nGrazie alla mediazione di Baldovino III di Gerusalemme egli evit\u00f2 una seconda prigionia presso i Bizantini, ma fu costretto a rendere omaggio all'Imperatore per i suoi domini.\nPochi anni dopo, tuttavia, Andronico Euforbeno, il governatore bizantino di Tarso, invit\u00f2 Stefano ad un banchetto e lo uccise per vendicarsi di precedenti razzie in territorio bizantino. \nTeodoro ed il suo fratellastro Mleh risposero con un generale massacro dei greci nei loro domini, ed una nuova guerra con i bizantini fu evitata solo dagli sforzi diplomatici di Amalrico I di Gerusalemme.\nGli ultimi anni del regno di Teodoro furono turbati da un attentato alla sua vita ordito da Mleh, che fu scoperto prima che potesse essere messo in pratica.\nMleh fu privato della maggior parte delle sue ricchezze ed autorit\u00e0, e lasci\u00f2 la Cilicia per Antiochia e successivamente Aleppo dove entr\u00f2 al servizio di Nur ad-Din. \nPoco prima della sua morte nel 1169, Teodoro si ritir\u00f2 in un monastero e lasci\u00f2 il trono al suo figlio minore Ruben II, sotto la reggenza di suo nipote Tommaso.\nMatrimoni e discendenza.\nNel 1149 (o 1159) spos\u00f2 Isabella di Courtenay, figlia di Joscelin II, conte di Edessa e di Beatrice; da questa unione nacquero:\nRimasto vedovo si rispos\u00f2 con una armena, figlia di Tommaso, che gli diede:"}
{"id": "1887305", "revid": "135229", "url": "https://it.wikipedia.org/wiki?curid=1887305", "title": "Fortezza Akershus", "text": ""}
{"id": "1887312", "revid": "192549", "url": "https://it.wikipedia.org/wiki?curid=1887312", "title": "Teodoro I d'Armenia", "text": ""}
{"id": "1887316", "revid": "1226", "url": "https://it.wikipedia.org/wiki?curid=1887316", "title": "Stella del mattino", "text": ""}
{"id": "1887320", "revid": "1543377", "url": "https://it.wikipedia.org/wiki?curid=1887320", "title": "Joe Clark", "text": " Fu il sedicesimo Primo ministro del Canada dal 4 giugno 1979 al 3 marzo 1980.\nBiografia.\nCharles Joseph Clark nacque in High River, Alberta da Charles A. Clark e Grace Welch. Nel 1973, spos\u00f2 Maureen McTeer da cui ebbe una figlia (Catherine)."}
{"id": "1887327", "revid": "767487", "url": "https://it.wikipedia.org/wiki?curid=1887327", "title": "Fenomeno entoptico", "text": "I fenomeni entoptici sono percezioni visive che si generano direttamente all'interno del globo oculare. Alcuni fra i pi\u00f9 comuni sono il fosfene e le miodesopsie.\nEziologia.\nI fenomeni entoptici sono dovuti principalmente a cause meccaniche (ma, come nel caso dei fosfeni, anche elettriche), che disturbano la retina.\nTrattamento.\nNon sono ancora state trovate le vere e proprie cure dei fenomeni entoptici. Si stanno per\u00f2 sperimentando degli interventi chirurgici."}
{"id": "1887328", "revid": "1114711", "url": "https://it.wikipedia.org/wiki?curid=1887328", "title": "Mario Aerts", "text": "Professionista dal 1996 al 2011, ha vinto la Freccia Vallone 2002. Dal 2012 \u00e8 direttore sportivo del team Lotto-Soudal.\nCarriera.\nPassa professionista nel 1996 nella squadra belga Vlaanderen 2002-Eddy Merckx e l\u00ec resta per due stagioni. Nel 1996 alza per la prima volta le braccia al cielo vincendo il Grand Prix d'Isbergues, corsa di un giorno che si svolge nel nord della Francia. Nel 1997 riesce a vincere la sua seconda corsa, la classifica generale del Circuito Franco-Belga, portando a casa anche la maglia di miglior scalatore.\nNel 1998 passa alla Lotto ma non riesce a ottenere successi, poich\u00e9 gregario dei suoi capitani. La sua terza vittoria arriva nel 2001, quando \u00e8 ancora nella Lotto: conquista la classifica finale del Giro della Provincia di Lucca. L'anno dopo, sempre alla Lotto, vince la corsa pi\u00f9 prestigiosa di tutta la sua carriera, la Freccia Vallone, valida per la coppa del Mondo.\nNel 2003 decide di cambiare squadra e passa al Team Telekom, sodalizio tedesco diretto da Walter Godefroot. Nel 2005 torna alla sua vecchia squadra, la Lotto, diventata Davitamon-Lotto (negli anni seguenti anche Predictor, Silence e Omega Pharma), ma non riesce ad imporsi pi\u00f9 in alcuna gara. Abbandona l'attivit\u00e0 agonistica al termine del 2011. A partire dalla stagione seguente assume la carica di direttore sportivo per lo stesso team, divenuto Lotto-Belisol."}
{"id": "1887329", "revid": "2036605", "url": "https://it.wikipedia.org/wiki?curid=1887329", "title": "Cornuti", "text": "I Cornuti erano un'unit\u00e0 militare di \"auxilia palatina\" del tardo Impero romano, da cui ebbero probabilmente origine le unit\u00e0 dei Cornuti iuniores e dei Cornuti seniores.\nStoria.\nLa data di formazione dei \"Cornuti\" non \u00e8 nota, anche se gli studiosi tendono a considerarla avvenuta in epoca costantiniana se non addirittura tetrarchica: in favore di un'origine tetrarchica testimonia un'iscrizione ritrovata in Asia minore, che sembrerebbe citare gli Ioviani Cornuti Seniores, un nome che indicherebbe che questa unit\u00e0 ricevette degli onori da Diocleziano; secondo altri autori, a organizzare queste \"auxilia\" fu Massimiano.\nUn'ipotesi di Andreas Alf\u00f6ldi vuole i \"Cornuti\" protagonisti della campagna di Costantino contro l'usurpatore Massenzio, e in particolare nella battaglia di Verona (312). Questa ipotesi parte dalla constatazione che sulla \"Notitia dignitatum\", lo scudo dei \"Cornuti\" raffigura due forme simili a serpenti che si affrontano araldicamente: questa immagine \u00e8 presente su di uno scudo in un peso in bronzo raffigurante Costantino in trono, come pure su uno degli scudi raffigurati sull'Arco di Costantino a Roma; sullo stesso Arco il rilievo della battaglia avvenuta di fronte a Verona raffigura alcuni soldati costantiniani che si distinguono dagli altri per l'elmo che indossano, dotato di due protuberanze simili a corna. Tutti questi dettagli hanno fatto suggerire ad Alf\u00f6ldi che i \"Cornuti\" fossero un'unit\u00e0 formata da soldati germani presente nel \"comitatus\" di Costantino e che abbiano giocato un ruolo importantissimo nella campagna italiana del sovrano, tanto che sarebbero stati raffigurati in maniera distintiva sui rilievi dell'Arco.\nSuccessivamente i \"Cornuti\", come pure di moltissime altre unit\u00e0 dell'esercito romano, furono sdoppiati in due sotto-unit\u00e0, i \"Cornuti seniores\" e i \"Cornuti iuniores\". In passato si riteneva che questa divisione fosse avvenuta sotto gli imperatori Valentiniano I e Valente, ma il ritrovamento di un'iscrizione in Asia minore (), datata al 356 e che cita i \"Cornuti seniores\", ha fatto cadere questa ipotesi, e ora si ritiene che lo sdoppiamento delle unit\u00e0 fu compiuto agli inizi degli anni 350, allo scopo di rinforzare l'esercito romano dopo le gravissime perdite causate dalla guerra civile tra Costanzo II e Magnenzio.\nL'unit\u00e0 dei \"Cornuti\" (verosimilmente \"seniores\") faceva parte del \"comitatus\" della Gallia; la sua presenza sul confine settentrionale \u00e8 attestata fin dal 355. In quell'anno il loro comandante, Claudio Silvano, fu coinvolto in un pericoloso gioco di potere tra diversi personaggi della corte dell'imperatore Costanzo II, e decise di ribellarsi assumendo la porpora; Costanzo mand\u00f2 presso di lui Ursicino, che prima se lo ingrazi\u00f2, e poi fece leva sull'insoddisfazione degli uomini dei \"Cornuti\" e dei \"Brachiati\" (l'unit\u00e0 \u00abgemella\u00bb dei \"Cornuti\") per trovare alcuni soldati che, corrotti, catturarono Silvano e lo misero a morte.\nNel 357, al comando del tribuno Bainobaude, attacc\u00f2 e sgomin\u00f2 gli Alemanni che si erano accampati su alcuni isolotti del Reno dopo alcune incursioni sul territorio romano. Quello stesso anno presero parte alla battaglia di Strasburgo, agli ordini del cesare e futuro augusto Giuliano, durante la quale ressero l'urto della cavalleria alemanna assieme ai \"Brachiati\", intimidendo il nemico con il loro \"barritus\", un particolare grido di guerra; pur perdendo il tribuno Bainobaude nello scontro, i \"Cornuti\" contribuirono alla decisiva vittoria romana.\nNel 377 un'unit\u00e0 di \"Cornuti\" fu impegnata al comando del \"tribunus scurariorum\" Barzimere nella battaglia di Dibaltum, combattuta contro i Goti nel corso della Guerra gotica: le truppe romane, sorprese dal nemico mentre stavano mettendo il campo alla fine della giornata, furono sconfitte.\nLa \"Notitia dignitatum\", un documento che registra l'organico delle truppe romane d'Occidente all'epoca dell'imperatore Onorio (inizi del V secolo) e di quelle d'Oriente sotto Teodosio I (fine del IV secolo), elenca i \"Cornuti seniores\" e i \"Cornuti iuniores\" come la prima e la dodicesima unit\u00e0 di \"auxilia palatina\" in ordine di prestigio, tra quelle sotto il comando del \"magister peditum praesentalis\" d'Occidente, ed le assegna entrambe al comando del \"Magister peditum per Italiam\"; in Oriente \u00e8 attestata un'unit\u00e0, detta semplicemente \"Cornuti\" (verosimilmente \"seniores\", a cui fa riferimento l'iscrizione ), seconda in ordine di prestigio tra quelle sotto il secondo \"magister militum praesentalis\" d'Oriente. La \"Notitia\" non include riferimenti a un'unit\u00e0 orientale detta \"Cornuti iuniores\", ma un'iscrizione, risalente al 413 e trovata presso la Porta Aurea di Costantinopoli, testimonia la presenza in quel luogo di soldati dei \"Leones iuniores\" e dei \"Cornuti iuniores\": questa potrebbe essere la stessa unit\u00e0 occidentale trasferita in Oriente o un'omonima unit\u00e0 mancante dall'elenco della \"Notitia\".\nUn'iscrizione ritrovata a Roma attesta la presenza dei \"Cornuti seniores\" in citt\u00e0 all'inizio del V secolo."}
{"id": "1887331", "revid": "78273", "url": "https://it.wikipedia.org/wiki?curid=1887331", "title": "Reaper Man", "text": ""}
{"id": "1887332", "revid": "767487", "url": "https://it.wikipedia.org/wiki?curid=1887332", "title": "La citt\u00e0 del piacere", "text": "La citt\u00e0 del piacere (\"The Las Vegas Story\") \u00e8 un film del 1952 diretto da Robert Stevenson.\nTrama.\nLinda Rollins, ex cantante di locali notturni, ritorna a Las Vegas in compagnia del marito Lloyd, affarista con grossi guai finanziari che intende giocarsi i gioielli della moglie all'insaputa di lei. A Las Vegas Linda ritrova vari amici e anche Dave, un poliziotto con il quale in passato ebbe una relazione. La donna incontra poi il detective di una societ\u00e0 di assicurazioni che ha il compito di sorvegliare i suoi preziosi allo scopo di impedire che il marito simuli un furto per rivenderli di nascosto. Quando il direttore di una casa da gioco verr\u00e0 assassinato e derubato della collana di Linda impegnata dal marito, i sospetti ricadranno naturalmente su quest'ultimo; interverr\u00e0 allora Dave per far luce sul caso.\nProduzione.\nIl film fu prodotto dalla RKO Radio Pictures. Venne girato in Nevada, a Las Vegas\nDistribuzione.\nDistribuito dalla RKO Radio Pictures, il film - presentato da Howard Hughes - usc\u00ec nelle sale cinematografiche USA il 30 gennaio dopo essere stato presentato in prima a New York il 1\u00ba gennaio 1952."}
{"id": "1887333", "revid": "1161734", "url": "https://it.wikipedia.org/wiki?curid=1887333", "title": "Basilica di San Martino (Bingen am Rhein)", "text": "La basilica di San Martino (in tedesco: \"Basilika St. Martin\") \u00e8 la chiesa principale della citt\u00e0 di Bingen am Rhein, in Assia Renana.\nLa chiesa si trova sulla riva della Nahe. Fu restaurata e ammodernata pi\u00f9 volte, cos\u00ec che risulta una fusione di diversi stili; intorno all'anno 793 fu costruita la cripta, che \u00e8 una delle cripte pi\u00f9 vecchie dell'Austrasia.\nLa chiesa \u00e8 dedicata a san Martino di Tours, che \u00e8 rappresentato sopra l'entrata principale e in numerosi affreschi, nonch\u00e9 nel polittico.\nStoria.\nLa chiesa fu edificata nel V secolo dove sorgeva un tempio di Mercurio, e sub\u00ec diversi interventi di ampliamento nel corso dei secoli.\nLa chiesa primitiva venne ricostruita nell'883 e una seconda volta, dopo un incendio, nel 1220.\nVilligiso di Magonza diede anche all'allora chiesa di San Martino il rango di chiesa collegiata. Nel 1286 Pietro di Aspelt ottenne il beneficio di prevosto della chiesa, che comportava un canonicato della cattedrale di Magonza. Nel 1416 la chiesa venne ampliata e rimodellata secondo i dettami dello stile gotico lombardo; nel 1505 fu impreziosita da alcune opere.\nLa chiesa \u00e8 basilica minore dal 1930.\nDescrizione.\nLa basilica di San Martino, all'esterno, \u00e8 dominata dalle due cuspidi del tiburio e del campanile della facciata. Quest'ultima, rimasta incompiuta, nel progetto originario era stata ideata con due campanili gemelli ai lati, ma di questi ne fu realizzato solo uno, quello di destra. Al centro del prospetto, sopra il portale a sesto acuto, si trova la grande trifora gotica.\nL'interno a tre navate della chiesa, come l'esterno, \u00e8 caratterizzato dall'alternarsi del colore bianco dell'intonaco che riveste le pareti e dal rosso dei mattoni che evidenzia le strutture portanti dell'edificio. Alla base dei pennacchi e intorno alla chiave di ciascuna volta a crociera della navata centrale, si trovano degli affreschi con tema floreale.\nSulla cantoria in controfacciata si trova l'organo a canne; esso venne costruito nel 1971 dall'organaro tedesco Paul Ott. Racchiuso entro una cassa lignea di fattura geometrica con positivo tergale, dispone di 46 registri ed \u00e8 a trasmissione mista, meccanica per i manuali e il pedale, elettronica per i registri e le combinazioni. La sua consolle ha quattro tastiere e pedaliera.\nNell'abside poligonale vi \u00e8 l'altare maggiore barocco con ciborio sorretto da colonne corinzie, preceduto dagli stalli lignei del coro, posti ai lati del presbiterio post-conciliare. Fra le opere d'arte della chiesa, spiccano il medioevale \"Polittico di San Martino\", posto in una delle cappelle laterali, e il \"Trittico dell'Assunzione di Maria\", opera di Anthonie Blocklandt van Montfoort che lo dipinse nel 1579.\nSotto l'abside, vi \u00e8 la cripta dell'XI secolo."}
{"id": "1887336", "revid": "1345938", "url": "https://it.wikipedia.org/wiki?curid=1887336", "title": "Cattabrighe", "text": "Cattabrighe \u00e8 una piccola frazione del comune di Pesaro facente parte della n. 5 circoscrizione comunale insieme ai quartieri Tombaccia e S.Maria delle Fabbrecce.\nGeografia fisica.\nSituata a nord di Pesaro, si estende ai margini del territorio urbano, divenendo cos\u00ec area periferica della citt\u00e0 di Pesaro; dista inoltre meno di dieci chilometri dal confine sud della regione Emilia-Romagna. La frazione, tagliata in due dalla strada statale 16 Adriatica nel tratto che collega la provincia di Pesaro e Urbino a quella di Rimini, sorge ai piedi del parco naturale del San Bartolo che con i suoi colli separa l'abitato dal mare Adriatico. Altri colli dividono dall'altro versante la frazione con la zona Torraccia.\nLa frazione confina a nord con Santa Marina Alta, la Valle dei pelati, a nord ovest con La Siligata, a ovest con Roncaglia e Tre Ponti, a sud con la zona Torraccia e a sud est con la zona S.Maria delle Fabbrecce.\nIl paese, nato dall'omonima via, si \u00e8 poi sviluppato in tre zone: \nStoria.\nIl nome Cattabrighe deriverebbe, secondo alcuni, da Antonello detto \"Cattabriga\", uomo d'armi nativo di Castel Franco Bolognese e divenuto uno dei pi\u00f9 fidati capitani del condottiero Francesco Sforza, il quale gli dette in feudo \"Corinalto\" (oggi Corinaldo) in compenso dei suoi servigi; ma, rivelatosi presto insopportabile tiranno, nel 1448 i corinaltesi lo scacciarono ed egli si rifugi\u00f2 da Alessandro Sforza, fratello di Francesco e signore di Pesaro dal 1445 al 1473, dal quale probabilmente, per intercessione dello stesso Francesco, gli venne il possesso del sobborgo di Pesaro che da lui avrebbe dunque preso il nome (Vincenzo Maria Cimarelli, \"Istorie dello Stato di Urbino ecc.\" P. 38 e segg. Brescia. 1642). \nL'importanza di Cattabrighe si deve alla circostanza che dal tardo medioevo e fino al 700 era il luogo nel quale le persone e le merci, provenienti da Pesaro, sostavano prima di salire verso l'antico castello di Santa Marina, posto sul colle San Bartolo, da qui scendevano verso il mare, fino al porticciolo, in quanto periodicamente il porto di Pesaro rimaneva inaccessibile a causa dei suoi frequenti insabbiamenti, per cui si rendeva necessario che per fare partire le merci e le persone via mare, usare il porticciolo di Santa Marina, pi\u00f9 protetto e dal fondale profondo e sassoso. Ancora al giorno d'oggi si pu\u00f2 notare ad est dell'attuale chiesa di San Terenzio una serie di unit\u00e0 abitative, affiancate le una alle altre in serie parallele. Esse sarebbero sorte nel luogo ove furono costruiti una serie di ripari, magazzini e stalle, con adiacente fonte per abbeverare gli animali da soma(l'attuale lavatoio)e dove le merci provenienti dal porticciolo di Santa Marina venivano stoccate, in attesa di essere trasportate a Pesaro, o pronte per essere inviate via mare per altre destinazioni. Sembra che le soste in questo luogo si resero necessarie in quanto la salita del colle San Bartolo risultava essere lunga impervia e difficoltosa, quindi occorreva fare riposare gli animali da soma che trasportavano le merci da Pesaro fino al porto di Santa Marina e viceversa, prima di farle affrontare la lunga salita del colle."}
{"id": "1887338", "revid": "104458", "url": "https://it.wikipedia.org/wiki?curid=1887338", "title": "Agilmundo", "text": ""}
{"id": "1887341", "revid": "1543377", "url": "https://it.wikipedia.org/wiki?curid=1887341", "title": "Yau Kung Moon", "text": "Yau Kung Moon (\u67d4\u529f\u95e8, Traducibile con Scuola dell'abilit\u00e0 morbida, Rougongmen in Pinyin) \u00e8 una scuola di arti marziali cinesi classificabile come Nanquan.\nStoria.\nNonostante alcuni allievi rivendichino un'origine nel periodo dell'epoca della dinastia Tang sembrerebbe uno stile composito di recente formazione, frutto dell'unione di Baimeiquan, Cailifo, e Liuhe Tanglangquan . Secondo la trasmissione orale della Scuola lo stile sarebbe originario di Shaolin e sarebbe stato trasmesso durante il secolo scorso nel Tempio Baimiao Jiuyuansi (\u767d\u5e99\u4e5d\u6e90\u5bfa) nel Guangdong da un anziano monaco. Questo monaco avrebbe trasmesso lo stile a Chenglai (\u4e58\u6765) e a Jielai (\u6770\u6765). Il secondo a sua volta lo insegn\u00f2 a Tie Yin (\u94c1\u9690), un monaco Buddista. Tie Yin trasmise lo stile a Xia Hanxiong (\u590f\u6c49\u96c4,1892-1962) una persona originaria di Gaoming (\u9ad8\u660e) in Guangdong. Nel 1924 Xia Hanxiong ha fondato nel porto Liwan di Canton (\u5e7f\u5dde) l'Associazione Sportiva Xia Hanxiong (\u590f\u6c49\u96c4\u4f53\u80b2\u4f1a, Xia Hanxiong Tiyu Hui). Il figlio di Xia Hanxiong, Xia Guozhang (\u590f\u56fd\u748b), ha appreso dal padre lo stile.\nXia Hanxiong ricevette anche gli insegnamenti del fratello Ha Sang nel Cailifo e di Cheung Lai Chun (\u5f20\u793c\u6cc9, Zhang Liquan) nel Baimeiquan.\nIl Rougongmen \u00e8 oggi diffuso negli Stati Uniti, in Canada, in Australia ed altri paesi.\nOltre al figlio sono citati come allievi di Xia Hanxiong, Lai Zuying \u8d56\u7956\u82f1, Liang Shaohai \u6881\u5c11\u6d77, Guo Qitai\u90ed\u5176\u6cf0, Huang Yaowei \u9ec4\u8000\u5a01, ecc."}
{"id": "1887343", "revid": "123620545", "url": "https://it.wikipedia.org/wiki?curid=1887343", "title": "Argentoratae", "text": "Argentoratae, in seguito Argentoratum, era il nome del castrum romano che sorgeva nei pressi dell'odierna Strasburgo.\nStoria.\nI Romani arrivarono in Gallia, pi\u00f9 precisamente in Alsazia, grazie a Gaio Giulio Cesare nel 58 a.C., quando il proconsole riusc\u00ec a fermare l'invasione germanica di Ariovisto. Al termine della conquista e la successiva organizzazione operata dal braccio destro di Ottaviano, Marco Vipsanio Agrippa (prima nel 38 a.C. e poi ancora nel 29 a.C.), il confine naturale fu posto sul Reno.\nDa Augusto a Domiziano.\nIl primo \"castrum\" ausiliario (al cui interno potrebbe essere stata alloggiata l\"'Ala Petriana Treverorum\") potrebbe appartenere ad un periodo di poco successivo al 12 a.C., quando Druso maggiore diede inizio alla conquista della Germania libera. Quest'ultimo negli anni 10 a.C. e 9 a.C., operando da \"Mogontiacum\" (non molto a nord di \"Argentoratae\"), sconfisse prima i Mattiaci, poi i Catti e i Marcomanni, devastando le loro terre, e spingendosi dove nessun altro romano era giunto mai, al fiume Elba.\nNegli anni 8-7 a.C., Tiberio torn\u00f2 nuovamente in Germania per continuare quanto aveva lasciato in sospeso il fratello Druso. Egli riusc\u00ec a consolidare l'occupazione romana fino al fiume Weser. Nuove azioni furono in seguito condotte nell'area compresa tra Reno e Danubio negli anni successivi (dal 6 a.C. al 3 d.C., dopo che Tiberio si era ritirato in esilio volontario), da altri generali di Augusto come Senzio Saturnino, Lucio Domizio Enobarbo e Marco Vinicio.\nNon molto distante dal \"castrum\" di \"Argentoratae\", in localit\u00e0 Ehl, \u00e8 stata per\u00f2 rinvenuta un'iscrizione con il numero \"IIVX\", che potrebbe rappresentare il numero della legio XVII scritto al contrario. E poich\u00e9 tale legione fu distrutta nella \"clades variana\" del 9, non possiamo escudere che l'accampamento militare non sia stato ampliato ed utilizzato da una legione, anche prima di questa data.\nResta certo che solo dopo le campagne di Germanico degli anni 14-16, \"Argentoratae\" ospit\u00f2 all'interno del \"castrum\", un'intera legione. Si trattava della legio II \"Augusta\", che qui soggiorn\u00f2 fino attorno al 43, quando part\u00ec per la conquista della Britannia.\nDa Domiziano al III secolo: gli \"Agri decumates\".\nUna nuova legione fu posizionata in questo \"castrum\" (la legio VIII \"Augusta\", legione che prese parte alla conquista degli \"Agri decumeates\") solo a partire da Domiziano (88-90). E \"Argentoratae\" acquis\u00ec ulteriore importanza con l'abbandono del \"limes germanico-retico\" attorno al 260, quando torn\u00f2 a essere un accampamento militare di confine.\nTardo impero: IV e V secolo.\nLa citt\u00e0 fu saccheggiata dagli Alemanni nel 355 e due anni pi\u00f9 tardi, nell'agosto del 357, l'esercito romano di Giuliano sconfisse, proprio presso \"Argentoratae\" (ormai detta Argentoratum), le truppe alemanne condotte da Cnodomario, seppure pi\u00f9 numerose. La citt\u00e0 fu per\u00f2 distrutta da Attila nel corso dell'invasione del 451."}
{"id": "1887344", "revid": "113845885", "url": "https://it.wikipedia.org/wiki?curid=1887344", "title": "Mainz-Weisenau", "text": ""}
{"id": "1887346", "revid": "289247", "url": "https://it.wikipedia.org/wiki?curid=1887346", "title": "Alluvione in Versilia 1996", "text": ""}
{"id": "1887347", "revid": "729019", "url": "https://it.wikipedia.org/wiki?curid=1887347", "title": "Alluvione del 1996", "text": ""}
{"id": "1887351", "revid": "76735697", "url": "https://it.wikipedia.org/wiki?curid=1887351", "title": "Alluvione di Firenze", "text": ""}
{"id": "1887353", "revid": "115533", "url": "https://it.wikipedia.org/wiki?curid=1887353", "title": "Aeronautica militare tedesca", "text": ""}
{"id": "1887356", "revid": "119991", "url": "https://it.wikipedia.org/wiki?curid=1887356", "title": "Alluvione di Pontedera", "text": ""}
{"id": "1887357", "revid": "1185701", "url": "https://it.wikipedia.org/wiki?curid=1887357", "title": "Christophe Brandt", "text": " Dal 2014 \u00e8 direttore sportivo del team Bingoal-Wallonie Bruxelles (gi\u00e0 Wallonie Bruxelles).\nCarriera.\nPassa professionista nel 2000, a 23 anni, con la Lotto-Adecco, squadra, oggi nota come Omega Pharma, nella quale ancora milita. In carriera ha colto due sole vittorie, la Druivenkoers Overijse, corsa in territorio belga, nel 2002 e la cronosquadre alla Settimana Internazionale di Coppi e Bartali nel 2007, con la Predictor-Lotto.\nNel 2004 viene trovato positivo al metadone. Dopo essere stato licenziato dalla sua squadra, la federazione ciclistica belga lo scagiona da ogni accusa e Brandt viene cos\u00ec rimesso sotto contratto.\nNel 2008 partecipa alla prova in linea dei Giochi olimpici di Pechino, ma non termina la corsa, ritirandosi."}
{"id": "1887358", "revid": "1305772", "url": "https://it.wikipedia.org/wiki?curid=1887358", "title": "Alluvione del 4 novembre 1966", "text": ""}
{"id": "1887361", "revid": "486946", "url": "https://it.wikipedia.org/wiki?curid=1887361", "title": "Alluvione della Valtellina", "text": ""}
{"id": "1887364", "revid": "289247", "url": "https://it.wikipedia.org/wiki?curid=1887364", "title": "Alluvione Europea del 2002", "text": ""}
{"id": "1887365", "revid": "119991", "url": "https://it.wikipedia.org/wiki?curid=1887365", "title": "Alluvione Europea dell'agosto 2002", "text": ""}
{"id": "1887366", "revid": "115533", "url": "https://it.wikipedia.org/wiki?curid=1887366", "title": "Reale aeronautica militare del Regno Unito", "text": ""}
{"id": "1887367", "revid": "1305772", "url": "https://it.wikipedia.org/wiki?curid=1887367", "title": "Alluvione di Campi Bisenzio", "text": ""}
{"id": "1887368", "revid": "115533", "url": "https://it.wikipedia.org/wiki?curid=1887368", "title": "Reale corpo aereo del Regno Unito", "text": ""}
{"id": "1887369", "revid": "115533", "url": "https://it.wikipedia.org/wiki?curid=1887369", "title": "Reale aviazione navale del Regno Unito", "text": ""}
{"id": "1887370", "revid": "486946", "url": "https://it.wikipedia.org/wiki?curid=1887370", "title": "Aeronautica militare della Federazione Russa", "text": ""}
{"id": "1887371", "revid": "31886", "url": "https://it.wikipedia.org/wiki?curid=1887371", "title": "Cantarella (veleno)", "text": "La cantarella \u00e8 una variante dell'arsenico. Questo veleno \u00e8 ottenuto cospargendo d'arsenico le viscere di suini, poi essiccandole ed infine macinandole. Se ne ricava una polvere bianca simile allo zucchero.\nSecondo la leggenda fu l'arma di cui si servirono i Borgia (fonte per\u00f2 mai accertata). ."}
{"id": "1887377", "revid": "15756", "url": "https://it.wikipedia.org/wiki?curid=1887377", "title": "Inverni freddi in Europa dal XV secolo", "text": "A partire dalla met\u00e0 del XIV secolo, si \u00e8 assistito ad un graduale calo della temperatura media globale (probabilmente particolarmente accentuata in Europa), con un'espansione notevole dei ghiacciai alpini (con un culmine nel XIX secolo) e con l'inizio di una serie di inverni spesso molto rigidi. Tale periodo \u00e8 soprannominato Piccola era glaciale, ed ebbe una durata di circa cinque secoli (fino a circa la met\u00e0 dell'Ottocento), alla fine dei quali \u00e8 iniziata la risalita termica che ci accompagna fino ai giorni nostri.\nPrima parte della Piccola era glaciale, dal XV al XVII secolo.\nSembrerebbe che il periodo in cui si iniziarono a segnare i dati meteorologici con sistematicit\u00e0 \u00e8 collocabile agli inizi del XVIII secolo, in Europa. Localmente erano gi\u00e0 in uso i primi termometri prima di allora, ma una diffusione pi\u00f9 estesa della misurazione del tempo si ebbe appunto con il trascorrere dei decenni del XVIII secolo. In realt\u00e0 le segnalazioni meteorologiche venivano effettuate gi\u00e0 da diversi secoli prima, ma in mancanza di misurazioni effettive troviamo numerosi scritti antecedenti a tale periodo che ci danno un'idea complessiva dei periodi pi\u00f9 o meno freddi che si sono avuti subito dopo il periodo caldo medievale in Europa. Di una gran mole di dati che si hanno a disposizione di diverse zone, ovviamente quelli pi\u00f9 dettagliati sono quelli riferiti agli inverni degli ultimi tre secoli, ma \u00e8 probabile che la serie di invernate pi\u00f9 rigide in assoluto si sia registrata nel 1400; \u00e8 a questo secolo che infatti apparterrebbe l'inverno forse pi\u00f9 freddo dell'ultimo millennio, insieme al gi\u00e0 noto inverno 1708-1709, ovvero il freddo inverno tra il 1407 e il 1408.\nSi ha notizia che i ghiacci polari lambirono addirittura il Nord della Scozia, e che l'inverno fu particolarmente rigido in Inghilterra, dove il Tamigi a Londra gel\u00f2 per la durata record di quattordici settimane consecutive. Si stima che durante le fasi pi\u00f9 crude di quella tremenda invernata le temperature in Pianura Padana siano scese sotto i -30\u00a0\u00b0C con danni ingenti e numerose vittime che morivano assiderate per strada o nei loro letti.\nC'\u00e8 da considerare che in quegli anni la disposizione delle figure bariche era una costante di anticicloni termici russi protesi da Est verso Ovest, per cui il grande gelo arrivava senza difficolt\u00e0 in Europa centro-occidentale, con ciclogenesi a carattere freddo centrate sul Mediterraneo centrale.\nUn altro inverno estremamente freddo fu il 1431-1432, in Italia il fiume Po gel\u00f2 per oltre due mesi, la Laguna di Venezia faceva da sostegno ai carri che passavano da Mestre fino a Venezia, gelata in profondit\u00e0.\nAl Nord Italia sono documentate ingenti precipitazioni nevose, tanto da superare in altezza una persona, nell'inverno 1448-1449.\nDal 1455 in poi, troviamo una serie di inverni freddi, ove sistematicamente gelarono (anche a pi\u00f9 riprese) tutti i fiumi del Nord Italia:\nDopo questa serie, giunsero quattro trimestri quasi consecutivi degni di nota, il 1489/1490 (Laguna Veneta sempre gelata, cos\u00ec come il Po e l'Arno, nevic\u00f2 a Venezia per dodici giorni consecutivi), che tra le altre cose comport\u00f2 una tardivissima recrudescenza del freddo a fine maggio, il successivo 1490/1491, che vide un prolungamento del freddo invernale fino ai primi di giugno, quando riusc\u00ec a nevicare a Bologna il 1\u00ba giugno con 32\u00a0cm di accumulo, cos\u00ec come nevic\u00f2 (pur con accumuli inferiori) a Ferrara tre giorni dopo, con conseguenti gelate mattutine fuori stagione, il 1492/1493, con Firenze paralizzata per settimane dalla neve, e non ultimo, l'inverno 1493-1494, quando il porto di Genova gel\u00f2 completamente.\nDopo una breve parentesi di inverni miti a cavallo fra XV e XVI secolo, arriv\u00f2 una nuova serie di inverni molto freddi:\nDa questo momento in poi, si assistette a una temporanea pausa del grande freddo, probabilmente in concomitanza con la fine del minimo solare di Sp\u00f6rer, si ebbero infatti invernate parecchio miti e soprattutto siccitose, specie tra il 1528 ed il 1542.\nVent'anni dopo circa, ricominci\u00f2 di nuovo un ciclo di trimestri molto freddi, con il culmine nell'inverno 1564-1565, il pi\u00f9 freddo del XVI secolo; \u00e8 proprio questo il periodo in cui il celebre pittore Pieter Brueghel il Vecchio trasse ispirazione per il suo dipinto \"Cacciatori nella neve\", che raffigura cacciatori immersi in un paesaggio fiammingo completamente innevato.\nSi assistette, oltre al ritorno di inverni rigidi, anche ad un raffreddamento delle altre tre stagioni; in questo modo il pack presente fra Groenlandia e Islanda non faceva in tempo a sciogliersi durante i periodi non invernali, di conseguenza restava presente tutto l'anno.\nEsistono, poi, altri trimestri invernali dell'epoca da citare:\nA seguire, si annoverano come decisamente freddi tutti gli inverni dell'ultimo decennio del Cinquecento.\nIl 1600 cominci\u00f2 con uno degli inverni pi\u00f9 miti in Europa del secondo millennio, il 1606-1607, a cui per\u00f2 fece seguito uno dei pi\u00f9 freddi, insieme al 1407-1408 e 1708-1709, il 1607-1608, sicuramente il pi\u00f9 freddo inverno del XVII secolo; inverno lunghissimo in Italia, in Veneto crollarono parecchi tetti delle case sotto il peso della neve, a Bologna i carri non potevano circolare poich\u00e9 le strade e le vie erano immerse in accumuli di neve. A Venezia crollarono tetti sotto il peso della neve. La \"Cronaca\" del padovano Nicol\u00f2 De Rossi \u00e8 un esempio di quale fosse la portata delle nevicate di quel periodo:\nDa questo momento in poi, pare che gli inverni si siano acutizzati maggiormente in Gran Bretagna, ove ad esempio il Tamigi gel\u00f2 quasi tutti gli inverni ormai (basti pensare che se gelasse di questi tempi sarebbe un evento storico). Da citare i seguenti inverni del periodo:\nGli inverni a cavallo tra gli anni settanta e gli anni ottanta del XVII secolo furono straordinariamente nevosi sull'Italia settentrionale, tanto che a Torino nevic\u00f2 in ben 144 occasioni tra il 1675 e il 1681. Citazione a parte, in ogni caso, merita sicuramente l'inverno 1683-1684: probabilmente si tratta del trimestre invernale pi\u00f9 freddo di tutti i tempi in Inghilterra; il Tamigi rimase completamente gelato per oltre tre mesi, tutte le attivit\u00e0 sportive si svolsero sopra i ghiacci del fiume londinese, dove si effettu\u00f2 la pi\u00f9 grande fiera mai tenutasi, la cosiddetta \"Fiera sul Ghiaccio\". La disposizione barica di quell'inverno, che vedeva un anticiclone termico russo-siberiano disteso enormemente verso Ovest coprendo l'intera Europa occidentale, provoc\u00f2 un freddo intensissimo anche in Francia e Spagna, mentre l'Italia e il mar Mediterraneo centrale erano sede di depressioni (da contrasto igrotermico) a carattere freddo; per questo motivo, nevic\u00f2 in modo abbondantissimo in molti luoghi, perfino nella solitamente mite Roma, consecutivamente, per pi\u00f9 giorni; pare riusc\u00ec a gelare anche parte del Nord Adriatico, cos\u00ec come tutti i grandi laghi e fiumi svizzeri.\nAnche il successivo 1684-1685 fu molto freddo, anche se in tono minore, poi, dopo una breve pausa, tutti gli inverni dal 1691 al 1695 risultarono molto rigidi.\nNel corso del XVII secolo, il Tamigi gel\u00f2 completamente dodici volte fra il 1608 e il 1695, tanto che sul pack ghiacciato si tennero giochi e sfilate, e furono costruite baracche per piccoli commerci. Ad Amsterdam i canali si trasformarono in piste di ghiaccio. Nel corso di questo secolo, i ghiacciai alpini raggiunsero la loro massima estensione. Villaggi della Savoia e del Tirolo furono travolti dall'avanzata delle lingue glaciali, e gli abitanti di questi territori furono costretti a spostarsi altrove.\nInverni del XVIII secolo, il gelido gennaio 1709.\nFinalmente a partire dai primi anni del Settecento possiamo trovare numerosi dati di prime stazioni amatoriali, diventate col tempo ufficiali, proprio in concomitanza di quello che, secondo gli studiosi, \u00e8 considerato in Europa l'Inverno in assoluto pi\u00f9 freddo di tutta l'epoca moderna e contemporanea, quello in cui probabilmente si raggiunsero i picchi pi\u00f9 bassi in parecchie zone del continente e quello che severamente colp\u00ec in particolar modo l'Europa centrale, la Francia e l'Italia, il 1708-1709.\nAd onor del vero, gran parte del gelo eccezionale si concentr\u00f2 nel solo mese di gennaio, e nemmeno per tutto il mese, ma fu talmente forte ed esteso da condizionare la media climatica di tutto il trimestre (che non fu comunque mite, anzi); basti pensare che la media di gennaio a Berlino fu di -13,2\u00a0\u00b0C, ovvero circa 12\u00a0\u00b0C sotto la media mensile e il mese ovviamente pi\u00f9 freddo di tutta la sua storia, almeno dal 1700 in poi. La capitale tedesca registr\u00f2 un minimo di -29,4\u00a0\u00b0C quel mese, con svariate minime sotto i -25\u00a0\u00b0C e massime sotto i -20\u00a0\u00b0C.\nIl gelo fu pi\u00f9 che eccezionale: inizi\u00f2 la notte dell'Epifania, gelarono in poche ore tutti i fiumi, laghi, pozzi (gelata completa del lago di Garda, unica volta nella sua storia), in una situazione barica probabilmente che vedeva un anticiclone termico russo estesissimo fin verso la Francia e Spagna, con i nuclei gelidi pi\u00f9 intensi in discesa proprio verso la Germania e l'Italia (probabilmente questa volta fu meno colpito il Regno Unito visto l'asse pi\u00f9 meridionale dell'anticiclone, anche se quasi nessuna zona fu risparmiata): la cronaca di quei giorni parla di gelo eccezionale a Parigi, col termometro sceso fino a -23,1\u00a0\u00b0C, tutti i grandi fiumi dell'Europa Centro-Occidentale riuscirono a gelare, addirittura riusc\u00ec a gelare la foce del fiume Tago a Lisbona; gelarono tutti i grandi porti come Barcellona, Marsiglia, Genova, Venezia, addirittura il mare riusc\u00ec a gelare fino a Livorno, si seccarono tutte le piante di ulivo, tutti i vigneti e gli agrumi andarono persi.\nA Venezia la temperatura scese fino a -17,5\u00a0\u00b0C (per rendere l'idea, la successiva temperatura pi\u00f9 bassa mai registrata sono i -13,6\u00a0\u00b0C del gennaio 1963), in Pianura Padana una dubbia misurazione di -36\u00a0\u00b0C a Faenza lascia presumere che le temperature minime si siano spinte sotto o intorno ai -30\u00a0\u00b0C per svariati giorni; si ebbero numerose nevicate a Roma e Napoli dal 6 fino al 24 gennaio, periodo in cui l'entrata di una perturbazione atlantica fece cadere oltre un metro e mezzo di neve in Pianura Padana.\nIl freddo torn\u00f2 a pi\u00f9 riprese a febbraio e a marzo (record di minime sottozero per marzo a Berlino quel mese), , e addirittura fino ai primi di luglio in Baviera.\nIl 1\u00b0 maggio 1714 si ha un eccezionale nevicata (sebbene senza accumulo) nella citt\u00e0 di Torino. Si tratta della nevicata pi\u00f9 tardiva mai documentata nel capoluogo piemontese.\nDopo una relativa pausa degli inverni freddi (con un accenno al 1715-1716, molto freddo, neve nuovamente abbondante a Roma) arriv\u00f2 un'altra invernata fra le pi\u00f9 terribili del secolo, il 1739-1740: il freddo colp\u00ec tutto il continente in varie fasi, anche in questo caso comunque la situazione barica vedevi Alte in Europa centro-occidentale e Basse sul Mediterraneo centrale (con neve fin sulle coste italiane a pi\u00f9 riprese); si dice, in alcuni racconti, che gli uccelli morivano stecchiti per terra mentre erano in volo; freddo fortissimo in Belgio e di nuovo in Inghilterra, con le ormai consuete fiere a Londra sul Tamigi ghiacciato, che fece segnare una temperatura record di -22,0\u00a0\u00b0C. Berlino registr\u00f2 un bimestre gennaio-febbraio con una temperatura media di -7,9\u00a0\u00b0C, fra le pi\u00f9 basse di sempre.\nSuccessivamente, si evidenzia il gennaio 1744, che in Sicilia fu uno dei mesi pi\u00f9 nevosi degli ultimi secoli (a Palermo circa mezzo metro di neve (misura non solo mai pi\u00f9 raggiunta, ma nemmeno avvicinata), e una tripletta consecutiva di inverni molto freddi e nevosi nell'area mediterranea: 1752-1753, 1753-1754, 1754-1755, di cui va segnalato il gennaio 1755, a cui appartengono diversi record secolari sull'Europa orientale.\nAltro inverno freddo il 1766-1767, in particolar modo il mese di gennaio; da quest'invernata in poi, ricomincia un nuovo periodo di frequente freddo intenso invernale, che si protrarr\u00e0 fino alla fine della Piccola Era Glaciale; dopo una relativa pausa ad inizio Settecento, si segnala infatti una nuova avanzata dei ghiacciai alpini verso quote pi\u00f9 basse di quelle consuete. Vanno citati i seguenti inverni:\nDi quel periodo particolarmente freddo verr\u00e0 anche ricordato il mese di marzo 1785, probabilmente il pi\u00f9 freddo dei tempi moderni: a Berlino si raggiunsero i -4,4\u00a0\u00b0C; esso risult\u00f2 molto pi\u00f9 freddo del precedente trimestre invernale e addirittura \u00e8 a questo mese che appartiene il record di freddo assoluto annuale di Praga, con -27,6\u00a0\u00b0C.\nPochi anni pi\u00f9 tardi, nel 1788, il dicembre risulta il pi\u00f9 freddo - insieme a quello del 1879 - dell'ultimo millennio; a Londra la temperatura croll\u00f2 fino a -21\u00a0\u00b0C gi\u00e0 a fine novembre, anche a Parigi si misur\u00f2 lo stesso valore; in Italia il gelo e la neve arrivarono a raggiungere i massimi effetti alla fine di dicembre, ove nevic\u00f2 a Roma per quattro giorni, e a Napoli, fra il 28 e il 30 del mese, si ebbe un'abbondantissima nevicata (circa 40\u00a0cm al porto).\nAltro mese da citare sul finire del XVIII secolo, il gennaio 1795, che fu freddissimo in Italia e nuovamente in Inghilterra (con conseguente ennesima gelata del Tamigi, iniziata circa nel Natale 1794 e protrattasi fino al mese di marzo; forse \u00e8 stata la gelata pi\u00f9 duratura della storia del fiume londinese).\nFreddissimo fu, in Europa centro-orientale, anche il 1798-1799 (media di gennaio a Praga di -12,2\u00a0\u00b0C).\nInverni del XIX secolo e la fine della Piccola era glaciale.\nSono molte le invernate da elencare per quanto riguarda questo secolo; inoltre, avendo a disposizione dati migliori per quantit\u00e0 e affidabilit\u00e0, si pu\u00f2 tracciare un resoconto pi\u00f9 dettagliato degli episodi pi\u00f9 rilevanti del periodo.\nIl 1829-1830 \u00e8 l'inverno pi\u00f9 freddo per quanto riguarda questo secolo (sulle Alpi addirittura freddo quanto il 1708/1709) ed \u00e8 celebre per la neve, caduta copiosissima in Pianura Padana, specialmente a Bologna, dove si accumularono complessivamente oltre due metri di manto bianco (ci sono disegni dell'epoca con la citt\u00e0 praticamente sepolta).\nSuccessivamente, vanno citati i seguenti anni:\nParticolarmente gelido il 1857-1858, il trimestre in cui Bologna segn\u00f2 ben 88 temperature minime consecutive sotto lo zero, e che appunto risult\u00f2 freddo praticamente senza sosta, in Italia \u00e8 stato come media termica uno dei pi\u00f9 freddi di sempre. Da annotare poi il gennaio 1864, che risulter\u00e0 in Italia portatore di un freddo non comune, addirittura fra i cinque pi\u00f9 intensi e duraturi, a livello mensile, dal 1800 ad oggi. Un'altra citazione va al 1879-1880, e principalmente al mese di dicembre 1879, che \u00e8 forse stato quello pi\u00f9 gelido di tutta la serie europea, addirittura, in zone come la Francia, il mese pi\u00f9 freddo in assoluto, e forse anche pi\u00f9 rigido del gennaio 1709; Parigi ha il suo record di -25,6\u00a0\u00b0C, stabilito nei primi giorni di dicembre (la media della capitale francese fu di -7,9\u00a0\u00b0C quel mese, praticamente 13\u00a0\u00b0C sotto media), le temperature scesero fino a -28\u00a0\u00b0C/-30\u00a0\u00b0C nei sobborghi della citt\u00e0; il freddo fu estremo, comunque, in quasi tutta l'Europa: Roma, in particolare, ebbe una media mensile di +4,3\u00a0\u00b0C per quel mese, ovvero oltre 5\u00a0\u00b0C sotto media, mentre Milano speriment\u00f2 circa 6\u00a0\u00b0C di anomalia negativa.\nFreddo in Europa anche il gennaio 1881, poi, dopo una breve pausa, l'ultimo decennio dell'Ottocento present\u00f2 una serie di inverni freddissimi da zona a zona, come il 1890-1891, che in particolar modo in Italia fu nevosissimo (uno dei pi\u00f9 freddi di sempre al Centro-Sud e nelle zone balcaniche). Per quanto riguarda il Nord Italia, inoltre, vanno citate le ingenti nevicate in Piemonte del febbraio 1875, gennaio 1876, dell'inverno 1882-1883 e del febbraio 1888.\nSolo due anni dopo, si annovera come estremo il gennaio 1893, il quale \u00e8 stato uno dei mesi pi\u00f9 freddi del secolo non solo in Europa, ma in tutto l'emisfero Nord, sono centinaia infatti i record assoluti battuti in questo mese in diverse aree del pianeta; \u00e8 il mese dove Berlino conserva il suo record di freddo assoluto annuale, di -31,9\u00a0\u00b0C. Il gelo fu forte anche in Italia.\nL'ultimo evento significativo del secolo riguarda il febbraio 1895 che, oltre ad esser stato come al solito gelido su Europa centrale e orientale (fra i febbraio pi\u00f9 freddi del XIX secolo), vanta di nuovo nevicate eccezionali al Sud Italia, in Sicilia, Roma e Napoli.\nI grandi eventi freddi del Novecento.\nNonostante la Piccola era glaciale fosse ormai alle spalle e stesse lasciando inesorabilmente il posto ad un lento aumento delle temperature medie (con conseguente ritiro dei ghiacciai alpini), il XX secolo riusc\u00ec comunque a portare eventi freddi sparsi, anche se via via sempre pi\u00f9 locali, con picchi freddi in certi casi non inferiori a quelli che si erano avuti durante i secoli precedenti.\nDegni di nota furono il febbraio 1901 (grandi nevicate a Roma) e successivamente l'inverno 1904-1905, che fu uno dei pi\u00f9 freddi del secolo al Sud Italia (oltre che uno dei pi\u00f9 nevosi, soprattutto Sicilia).\nDa l\u00ec in poi sembra esserci una pausa, tuttavia i mesi di gennaio 1907 e febbraio 1909 risultarono molto freddi in Europa orientale; questa pausa spalanc\u00f2 per\u00f2 le porte, 20 anni dopo, all'inverno 1928-1929, celebre per il suo mese di febbraio straordinariamente freddo in gran parte dell'Europa, in particolar modo in Europa centrale, orientale e nel Nordest italiano; basti pensare che \u00e8 stato il mese pi\u00f9 freddo delle serie (avviata dal 1775) di Praga, con una media di -13,7\u00a0\u00b0C.\nAd eccezione del gennaio 1935 (mese fra i pi\u00f9 freddi di ogni epoca in Ucraina, Spagna e Nord Africa, in quell'occasione si registr\u00f2 l'ancora imbattuto record di freddo per il continente nero, -23,9\u00a0\u00b0C ad Ifrane sui monti di Atlante, oltretutto mese notevole per la neve in Sardegna), gli anni trenta videro una nuova pausa per quanto riguarda invernate particolarmente rigide, prima che toccasse ad un decennio per il quale forse non si \u00e8 contato neanche un inverno che non sia stato quanto meno rigido, ma che tuttavia manca di alcuni dati di diverse citt\u00e0, a causa della seconda guerra mondiale imperversante in quegli anni; nonostante ci\u00f2, \u00e8 stato spesso raccolto un buon numero di dati significativi.\nIl 1939-1940 port\u00f2 un fine dicembre 1939 freddissimo, con neve storica a Roma e Napoli, (treni paralizzati dalla neve) e un mese di gennaio 1940 che, per quanto riguarda zone come la Germania e la Russia, apparve molto simile alle invernate in piena Piccola era glaciale: \u00e8 in questo mese che Mosca segn\u00f2 il suo record di freddo assoluto, con -42,2\u00a0\u00b0C.\nIl 1940-1941 \u00e8 ricordato per il mese di dicembre, che fu il pi\u00f9 rigido, come temperatura media, del XX secolo in molte aree d'Europa (soprattutto in Italia).\nArriv\u00f2 quindi il 1941-1942, forse a livello europeo il pi\u00f9 freddo del XX secolo, calcolando una media ponderata di diverse citt\u00e0 europee.\nRisultarono freddi anche i successivi tre inverni (soprattutto il gennaio 1945, neve a Roma e Napoli), per poi arrivare un altro inverno che viene ricordato come fra i pi\u00f9 freddi del secolo al Nord Italia e in Inghilterra, il 1946-1947; molto freddo anche il mese di marzo 1949, con una delle ultime nevicate serie al piano in Sicilia, eccezionali per il contesto primaverile nel quale si verificarono.\nDurante tutti gli anni quaranta le estati, in controtendenza, risultarono molto calde.\nUna veloce ondata di gelo colp\u00ec il Mediterraneo nel gennaio 1954 (mese eccezionale in Spagna), ultimo episodio ragguardevole prima dello storico febbraio 1956.\nOltre a una \"banca\" dati e di stazioni ormai pi\u00f9 che sufficiente, da questo periodo in poi si ebbero a disposizione anche mappe bariche e termiche per tutte le quote; quelle appunto del grande freddo del 1956, mostrano una severa ondata di gelo che come modalit\u00e0 ed estensione, oltre che durata, fu la pi\u00f9 violenta di tutto il secolo scorso, eccezion fatta per quella del febbraio 1929: i mesi di dicembre 1955 e gennaio 1956 risultarono addirittura caldi, ma nei primi giorni di febbraio 1956 tutto cambi\u00f2: il gelo scese dal Nord della Russia, e un bacino gelido con un cuore di -28\u00a0\u00b0C a 850\u00a0hPa (circa metri) inizi\u00f2 la sua corsa, raggirando le Alpi, portando una massa di aria gelida e nevosa su tutto il Mediterraneo di eccezionale intensit\u00e0.\nNevic\u00f2 per pi\u00f9 giorni a Roma, Napoli, Palermo e quasi ovunque in Italia; Torino Caselle croll\u00f2 a -21,8\u00a0\u00b0C, suo record mai pi\u00f9 raggiunto; record assoluto anche per Milano Linate, con -15,6\u00a0\u00b0C, e Trieste, con -14,1\u00a0\u00b0C.\nGli Appennini furono seppelliti da metri di neve, la neve torn\u00f2 anche nel mese di marzo (dove nevic\u00f2 di nuovo a Roma e Napoli in modo abbondante), e nel mese di giugno, dove si ricorda una nevicata tardiva quasi nel centro di Trento.\nEccezionale al centro-sud Italia fu anche l'ondata di freddo tra il 30 novembre e il 2 dicembre 1957. In quell'occasione la neve cadde con accumulo molto precocemente, soprattutto in Puglia. A Bari sono caduti 15 cm. Freddo eccezionale anche a Messina, Palermo Boccadifalco e Cozzo Spadaro per la prima decade di dicembre con +1,2\u00b0C, +0,8\u00b0C e +1,5\u00b0C rispettivamente.\nDa l\u00ec in poi, si registr\u00f2 un nuovo calo delle temperature medie globali, con una nuova serie di inverni freddi ed estati che tornano ad essere mediamente miti; gli anni sessanta videro inverni in Europa generalmente freddi, uno su tutti l'inverno pi\u00f9 freddo dal Secondo Dopoguerra, il 1962-1963:\nIniziato a dicembre, prosegu\u00ec con una singolare successione di espansioni dell'anticiclone termico siberiano verso l'Europa, alternato a fasi atlantiche, fino al mese di marzo, che fu in ogni caso rigido; il freddo non risparmi\u00f2 nessuna zona del continente; in Inghilterra, nonostante non si ebbero le gelate del Tamigi come nei secoli precedenti, quest'inverno risult\u00f2 essere non solo il pi\u00f9 freddo del Novecento, ma fra i pi\u00f9 freddi della storia.\nNegli anni sessanta, vanno annoverati anche il febbraio 1965, molto freddo in Italia e celebre soprattutto per la nevicata pi\u00f9 abbondante del secolo a Roma, con 40\u00a0cm di neve; molto freddi anche i mesi di gennaio 1966 (record assoluto annuale a Bologna Borgo Panigale, con -18,8\u00a0\u00b0C, e a Catania Sigonella, con -5,0\u00a0\u00b0C) e di gennaio 1968 (record assoluto annuale a Potenza, con -12,2\u00a0\u00b0C).\nGli anni settanta videro estati ancora meno calde in Europa, ma allo stesso tempo inverni leggermente pi\u00f9 miti, ma con alcune ondate di gelo celebri, come quella tardiva del marzo 1971 (nuovamente neve a Roma e al Sud Italia), dell'aprile 1972 (quando la neve raggiunse lo spessore di 3 cm a Torino il 25 aprile) e dell'aprile 1973 (quando nevic\u00f2 a Bologna il 21) e quella di fine dicembre 1978-inizio gennaio 1979, che fu eclatante in Russia (infatti nel 1979 si verific\u00f2 il Capodanno pi\u00f9 freddo della storia di Mosca); appartiene a quest'ondata di gelo la temperatura pi\u00f9 bassa mai registrata in Europa, -58,1\u00a0\u00b0C a Ust'-\u0160\u010duger, in Russia; questa ondata di gelo arriv\u00f2 in Italia in modo singolarmente repentino, con crolli termici, anche di 15\u00a0\u00b0C/20\u00a0\u00b0C, in poche ore, in particolare nei luoghi adiacenti al mare Adriatico (in quest'occasione si raggiunsero i record assoluti annuali a Lecce Galatina, con -9,4\u00a0\u00b0C, e a Pescara, con -13,2\u00a0\u00b0C, notevoli anche i -17,0 \u00b0C di Bologna Borgo Panigale). Un altro evento eccezionale fu l'improvviso arrivo prematuro del gran freddo nell'ottobre 1974: 578 mm ad Acerno (SA), oltre 400 mm su tutta l'Irpinia, oltre 200 mm a Napoli, in Calabria e sulla dorsale appenninica.\nGli anni ottanta furono di nuovo caratterizzati da molte estati molto calde, e tre invernate di fila straordinariamente fredde, prima un accenno anche al 1980-1981 che al Sud fu freddissimo e nevosissimo, in molte zone come medie termiche finali e centimetri di neve non inferiori ad altri inverni memorabili. Particolarmente colpita \u00e8 stata la citt\u00e0 di Palermo che, l'8 gennaio, ha visto la pi\u00f9 grande nevicata del secolo. Neve sulla costa anche a Pantelleria.\nI tre inverni celebri di quel decennio partono da quello che fu il mese pi\u00f9 freddo del Dopoguerra al Centronord italiano, fautore di moltissimi nuovi record di freddo, soprattutto al Centro-Nord: il gennaio 1985. I record che l'ondata di gelo rase al suolo sono molteplici, spiccano comunque i -23,2\u00a0\u00b0C di Firenze; notevoli anche, tra gli altri, i -6,8\u00a0\u00b0C di Genova, i -19,4\u00a0\u00b0C a Brescia, i -18,4\u00a0\u00b0C a Verona, i -22,0\u00a0\u00b0C a Piacenza, i -19,0\u00a0\u00b0C a Frosinone, i -11,0\u00a0\u00b0C a Roma Ciampino, i -15,8\u00a0\u00b0C a Perugia e i -10,4\u00a0\u00b0C a Foggia Amendola. Il freddo cominci\u00f2 il 6 gennaio (con la famosa nevicata dell'Epifania a Roma) e dur\u00f2 per quasi due settimane, prima che l'entrata di una perturbazione atlantica interessasse la Pianura Padana, portando un manto nevoso alto fra i 50 e i 90\u00a0cm, con punte ben pi\u00f9 generose sulle aree pedemontane. Il freddo fu molto intenso e prolungato anche nel resto d'Europa, dove a differenza dell'Italia ci fu anche un febbraio molto freddo (soprattutto in Scandinavia).\nAppena un anno dopo, va annoverato il febbraio 1986, che port\u00f2 nuovamente copiose nevicate in Italia (ancora a Roma il 9 febbraio). Nel 1986 \u00e8 da annotare anche la nevicata del giorno di Natale in alcune citt\u00e0 del Sud Italia (ad esempio nevischio a Palermo Citt\u00e0, con leggeri accumuli a partire dai 100 mslm, neve a Bari, Perugia, Pescara, Brindisi e altre localit\u00e0 del Meridione d'Italia). Un anno ancora pi\u00f9 tardi, il gennaio 1987: in zone come Scandinavia, Paesi Baltici, Polonia, \u00e8 stato fra i mesi pi\u00f9 freddi di tutti i tempi, e all'ondata di gelo di inizio gennaio di quell'anno appartengono pi\u00f9 della met\u00e0 dei record assoluti di quelle zone; l'Italia fu solo sfiorata dal grosso del gelo, ma al Centro-Nord riusc\u00ec comunque a nevicare copiosamente a met\u00e0 mese. Freddissimo anche il febbraio in Europa, prima che si registrasse il mese di marzo pi\u00f9 freddo del secolo in Italia e zone come i Balcani: l'ondata di gelo del marzo 1987 dur\u00f2 oltre 15 giorni, e fu eccezionale in aree come la Puglia; proprio in Puglia, per durata e picchi, quell'ondata di freddo sarebbe risultata eccezionale anche se si fosse verificata in gennaio.\nNel dicembre 1988 la neve ha fatto la sua ricomparsa sulle coste del Sud, e oltre a Bari, Brindisi, Taranto, Palermo, Reggio Calabria, Napoli e Messina, la neve ha fatto la sua comparsa (con leggero accumulo) anche a Siracusa e soprattutto a Catania. In quest'ultima questa \u00e8 stata l'ultima nevicata con accumulo fin sul porto.\nDa quel momento in poi, si assistette a una nuova pausa del freddo, e gli episodi veramente gelidi e diffusi sono andati via via scomparendo in Europa, pur apparendo localmente, lasciando il posto ad invernate mediamente pi\u00f9 calde rispetto a molte di quelle dei decenni precedenti.\nNegli anni novanta, comunque, vanno citati:"}
{"id": "1887381", "revid": "119991", "url": "https://it.wikipedia.org/wiki?curid=1887381", "title": "Alluvione di Palermo", "text": ""}
{"id": "1887384", "revid": "125761223", "url": "https://it.wikipedia.org/wiki?curid=1887384", "title": "Montecalvario", "text": "Montecalvario \u00e8 un quartiere di Napoli, che assieme ad altri quartieri del centro storico della citt\u00e0 (Avvocata, San Giuseppe, Porto, Pendino, Mercato) forma la seconda municipalit\u00e0 del comune.Confina a Sud coi quartieri Chiaia (Salita del Petraio, Vico S. Carlo alle mortelle, Salita S. Nicola da Tolentino, Vico S.Nicola da Tolentino, Piazzetta Cariati, Salita Cariati) e San Ferdinando (Salita Cariati, Piazzetta Concordia, Vico Concordia, Salita Concordia, Vico Lungo Trinit\u00e0 degli Spagnoli, Vicoletto Trinit\u00e0 degli Spagnoli, Piazzetta Trinit\u00e0 degli Spagnoli, Via Trinit\u00e0 degli Spagnoli), ad Est col quartiere San Giuseppe (Via Toledo, Piazza Carit\u00e0, Piazza Sette Settembre) a Nord col quartiere Avvocata (Via Tarsia, Via Montesanto, Piazza Montesanto, Via Olivella, Piazza Olivella, Salita S.Antonio ai Monti, Salita Cacciottoli, Piazza Leonardo), e ad Ovest col quartiere Vomero (Piazza Leonardo, Salita Cacciottoli, Viale Raffaello, Largo S.Martino, Via Pedamentina S. Martino).\nMonumenti e luoghi d'interesse.\nIl piano di espansione di Don Pedro de Toledo ampliava il perimetro delle mura realizzando una nuova arteria, dal monastero di Santo Spirito al convento di Monteoliveto, proseguendo fino alla Porta Reale, raccordando le direttrici dello sviluppo collinare ed ai borghi preesistenti, nonch\u00e9 alla citt\u00e0 antica. Il disegno dell'ampliamento fu affidato a Giambattista Benincasa e Ferdinando Maglione. Sul lato opposto la Funicolare Centrale, col Teatro Augusteo (la prima opera di Nervi) e il palazzo Berio, disegnato da Vanvitelli (1772). Nella Pignasecca si trova Santa Maria di Materdomini, della fine del \u2018500, e la Trinit\u00e0 dei Pellegrini, maestosa opera vanvitelliana, il cui scalone \u00e8 oggi all'interno del cortile dell'ospedale (si accede da una porta laterale). Inoltre la maggior parte del territorio dei Quartieri spagnoli si trova nei limiti di Montecalvario (70% circa della popolazione).\nSolidariet\u00e0 sociale.\nAccanto ad un mix di famiglie di basso ceto sociale, impegnato principalmente nel terziario, vi \u00e8 un secondo ceto di origine operaia e con adulti disoccupati o in mobilit\u00e0. Giovanni Laino ha definito questi due gruppi quali \u201ceduardiani\u201d e \u201cvivianiani\u201d in omaggio agli omonimi celebri artisti del teatro partenopeo. Recentemente per\u00f2 sta emergendo un terzo gruppo rappresentato da immigrati, soprattutto di origine asiatica, impegnati nel commercio tessile e nella ristorazione.\nLa zona \u00e8 stata interessata negli anni ottanta da un'intensa attivit\u00e0 criminale con frequenti scontri da arma da fuoco tra bande camorristiche locali. \u00c8 ancora diffuso, infatti, il vizio di ricorrere all'usura per affrontare frangenti di difficolt\u00e0 economica, mentre la prostituzione, che aveva caratterizzato il quartiere fin dalle sue origini, risulta quasi del tutto debellata. A questi e a molti altri problemi cercano di far fronte le istituzioni e le associazioni locali tra cui le tre parrocchie locali, la \u201cCasa Santa Maria Francesca\u201d e l'\u201dAssociazione Quartieri Spagnoli\u201d nata nel 1986 che si occupa di varie iniziative in favore dei minorenni tra le quali la ludoteca, i tirocini di orientamento al lavoro e le attivit\u00e0 sportive.\nProspettive su Montecalvario.\nNel 2003 \u00e8 stato avviato un programma di recupero denominato \u201cUrban\u201d che consiste nella pavimentazione in basolato e nell'illuminazione di alcuni assi viari del quartiere (via Toledo e Largo Baracche). Nel 2012 la riqualificazione dell'area \u00e8 stata accompagnata dall'apertura della stazione metropolitana \u201cToledo\u201d, con successiva inaugurazione, nel 2013, dell'annesso passante con ingresso a Largo Montecalvario. Il progetto \u201cSirena\u201d, inoltre, mira al recupero dei \u201cbassi\u201d, cio\u00e8 dei locali posti a livello stradale, riattandoli a nuova destinazione d'uso per promuovere l'artigianato ed il piccolo commercio locale."}
{"id": "1887386", "revid": "6923", "url": "https://it.wikipedia.org/wiki?curid=1887386", "title": "Essad Bey", "text": "Biografia.\nNacque a Baku (secondo altri a Kiev) da una ricca famiglia di petrolieri di origini russe, emigrata nel Caucaso a fine \u2018800 a causa dei pogrom zaristi. Cresciuto con una governante tedesca, studi\u00f2 nel locale Imperiale Liceo Russo e pi\u00f9 tardi all'Universit\u00e0 di Berlino, divenendo presto un noto poliglotta e scrittore in lingua tedesca assai prolifico. Impressionato sin dalla fanciullezza dalle rovine degli antichi palazzi dell'emiro di Baku, fu attratto dalla civilt\u00e0 musulmana, e si convert\u00ec all'Islam nella sede dell'ambasciata turca di Berlino a soli 17 anni. Tuttavia, alcuni biografi hanno suggerito che la conversione fosse dovuta a motivi opportunistici. Lev non solo abbracci\u00f2 l'Islam, cambi\u00f2 nome e si fece ritrarre col fez, ma si invent\u00f2 letteralmente una nuova identit\u00e0 cui poi rest\u00f2 fedele sino alla fine. A Berlino, a New York, a Vienna e infine in Italia divent\u00f2 il principe turco musulmano Essad Bey che si propose, forte di solidi studi compiuti tra mille sacrifici nella facolt\u00e0 orientalistica di Berlino, come brillante esperto di cose islamiche, collaborando con successo e fama crescenti a numerose riviste letterarie e scientifiche della Germania di Weimar. Pi\u00f9 tardi, quando nella Germania hitleriana la sua vera identit\u00e0 venne scoperta, Lev-Essad continu\u00f2 a pubblicare sotto pseudonimi vari ancora in piena seconda guerra mondiale, e persino nel suo ultimo rifugio, l'Italia fascista dove trov\u00f2 inaspettate altolocate amicizie.\nC'\u00e8 una grande tragedia nella biografia di Lev-Essad: i bolscevichi, conquistando Baku e l'Azerbaijan, determinarono la fine delle fortune del padre e la perdita di tutto. Padre e figlio cacciati da Baku, iniziarono la vita difficile dei profughi della rivoluzione. Approdarono prima a Istanbul, nell'ultimissimo periodo del califfato anteriore alla svolta repubblicana di Atat\u00fcrk, poi in Europa, a Berlino; quindi in America a seguito di un matrimonio (rivelatosi presto infelice) con la figlia di un ricco imprenditore americano; subito dopo Lev-Essad torn\u00f2 in Europa e arriv\u00f2 a Vienna \u2013 ormai abbandonato dalla moglie - dove fu sorpreso dall'Anschluss e dove il padre fu pi\u00f9 tardi catturato e deportato dai nazisti. Infine, ripar\u00f2 in Italia dove si spense lentamente per una malattia inguaribile a Positano, a soli 37 anni. La tragedia nella tragedia fu per\u00f2 un'altra ancora: la madre, una rivoluzionaria bolscevica che Lev-Essad praticamente non nomina mai, era divenuta amica di quello Stalin che \u2013 ancor giovane agitatore comunista nel Caucaso - fu ospite a Baku della casa dei Nussimbaum per qualche mese. La madre in seguito mor\u00ec in circostanze non chiare, ignote o tenute nascoste dai parenti anche al giovane Lev, sembra comunque suicida. Lev-Essad, autore fra l'altro di una corrosiva biografia di Stalin, scrisse: \u201dQuell'uomo mi ha portato via la casa, la madre, tutto\u201d. (Altri tuttavia sostengono che anche questa fosse un'invenzione: la vera madre di Lev sarebbe stata Alice Schulte, la \"governante\" che gli fu vicina fino alla morte e a cui egli lasci\u00f2 tutto nel testamento autografo). \nDopo il \u201833 - espulso dall'\u201cUnione degli scrittori tedeschi\u201d (bench\u00e9 i suoi libelli anti-comunisti apparissero tra le letture raccomandate ai giovani nazisti e aspiranti squadristi fino a poco prima) e in fuga dall'Austria annessa alla Germania - approd\u00f2 in Italia. Qui, si adoper\u00f2 a lungo, grazie ad insperate amicizie nelle alte sfere del fascismo (tra cui spicca il Gentile), per ottenere da Mussolini un colloquio, negato sembra solo all'ultimo momento, e il benestare a comporre una biografia del Duce. \nUlteriore aspetto da segnalare \u00e8 il successo italiano dello scrittore: in quei tempi quasi tutti i suoi libri pi\u00f9 importanti \u2013 romanzi e biografie di Lenin e Stalin, di Nicola II, di Reza Pahlavi, vari saggi sulla Russia e sul mondo islamico - vengono puntualmente tradotti in italiano da vari editori (tra cui Sonzogno, Bemporad, Treves). Il suo ormai notissimo e adamantino anticomunismo funzion\u00f2, anche dopo l'approvazione delle leggi razziali, come una sorta di garanzia e salvacondotto: Lev-Essad, la cui origine ebraica dopo i dubbi iniziali era ormai ben nota alla polizia fascista, non fu mai imprigionato n\u00e9 rispedito in Germania, ma solo discretamente controllato, quindi progressivamente isolato e infine confinato a Positano dove, corroso dalla malattia, termin\u00f2 i suoi giorni.\nEssad Bey e il suo ambiente.\nL'antefatto dell'esilio pu\u00f2 spiegare uno degli aspetti pi\u00f9 sconcertanti della vita intellettuale d\u00ec Lev-Essad: la sua aperta simpatia per il fascismo e per il nazismo nascenti, in cui vide (non era il solo in quegli anni) una forza sana e vigorosa, l'unica in grado di fare argine alla \u201cbarbarie rossa\u201d, ai \u201cbanditi\u201d come Stalin e la GPU (la famigerata polizia politica sovietica, cui Lev-Essad dedica un approfondito saggio, pare basato su documenti di prima mano). Anche nel breve soggiorno americano negli anni trenta Lev-Essad si fece notare per la vicinanza a intellettuali americani di origine tedesca dalle aperte simpatie nazionalsocialiste. La sua biografia, come si vede, \u00e8 piena di contraddizioni: un ebreo-turco che vede la propria identit\u00e0 ri-compresa, e poi definitivamente superata, in quella islamica che egli assume definitivamente senza remore (neg\u00f2 sempre le sue origini ebraiche, pur continuando a vivere a Berlino col padre ebreo); un sincero ammiratore della Destra estremista europea in chiave anti-comunista, a dispetto delle sofferenze e delle persecuzioni di cui lui stesso, seppure marginalmente, fece esperienza tra Vienna e l'Italia; un convinto, romantico ammiratore dei grandi imperi (russo, austro-ungarico, ottomano) caduti con la prima guerra mondiale, che si ritrov\u00f2 poi a suo perfetto agio nelle repubblica di Weimar, che ammira l'Italia fascista e il suo Duce (ma non l'America, il cui spirito gli rest\u00f2 estraneo e incomprensibile); un fautore dell'idea panislamica e del califfato universale \u2013 nettamente contrario al fiorire del nazionalismo turco, arabo ecc. di quei tempi - che poi si ritrov\u00f2 irretito da ideologie che molto dovevano proprio al nazionalismo e al razzismo. \nMa \u00e8 soprattutto la sua nuova identit\u00e0 islamica - vissuta, anche nei suoi romanzi a sfondo autobiografico (in particolare \"Ali e Nino\", tr. it. NET-Saggiatore, Milano 2002), con ingenua idealizzazione - a mostrarci un aspetto del tutto inopinato. Ulteriore aspetto notevole, nella biografia dell'ex-ebreo e \u201cprincipe musulmano\u201d che si dichiarava un \u201cmonarchico e maomettano\u201d convinto, \u00e8 la sua visione romantico-conservatrice dell'Islam visto come ultima diga che si erge contro quel mondo europeo, in fondo contro la Modernit\u00e0, che stava in quegli anni letteralmente stravolgendo i connotati del vecchio Vicino Oriente; un Islam che \u00e8 visto insomma da Lev-Essad come unica barriera rimasta, dopo il crollo dei grandi imperi e delle vecchie monarchie, a salvaguardia di un mondo, di una tradizione e dei suoi valori. Qualcosa che richiama alla mente l'ideologia latente a tanta propaganda fondamentalista islamica di oggigiorno: questa ideologia dell'\u201cIslam-barriera\u201d si ritrova pure in tutta una lunga serie di intellettuali europei convertiti all'Islam in un'ottica conservatrice, anti-moderna e tradizionalista (si pensi per esempio a Ren\u00e9 Gu\u00e9non, Frithjof Schuon ecc.). \n\"Ali e Nino\", il suo pi\u00f9 celebre romanzo ambientato a Baku, cominciava con la domanda: ma noi di Baku siamo europei o orientali? C'\u00e8 sempre in Lev-Essad \u2013 elemento centrale della sua personalit\u00e0 - la percezione di stare sul confine tra due mondi, tra due epoche, tra due universi, tra due culture, confine che passa per la sua stessa biografia ma anche all'interno della sua anima. La sua stessa \"patria\", l'Azerbaigian turco, \u00e8 in realt\u00e0\u00a0\u2013 come il resto del Caucaso - un crogiolo di razze e di lingue: turchi, persiani, armeni, russi, georgiani, osseti; ai musulmani si mescolano ebrei, cristiani e zoroastriani. C'\u00e8 in Lev-Essad una vivissima coscienza razziale, ma in lui non vibra nessuna passione per il nazionalismo: il protagonista musulmano del romanzo citato si innamora di una bella cristiana georgiana, ha come amici armeni, turchi, persiani ecc.; \u00e8 innamorato dell'oriente musulmano, ma insieme irresistibilmente affascinato dalla moderna Europa cristiana, pur se alla fine muore difendendo con le armi la vecchia Baku turca dall'assalto finale dei Russi. Nell'Azerbaijan di oggi il suo \"Ali e Nino\" \u00e8 considerato una sorta di epos nazionale, ma si nega che Essad Bey e l'ebreo Lev Nussimbaum siano la stessa persona."}
{"id": "1887388", "revid": "942204", "url": "https://it.wikipedia.org/wiki?curid=1887388", "title": "Connettore a coccodrillo", "text": "Il connettore a coccodrillo o pinza a coccodrillo o clip a coccodrillo (in inglese: \"Crocodile clip\" o \"Alligator clip\") \u00e8 chiamato in questo modo per la notevole somiglianza con la testa di un coccodrillo o di un alligatore.\nIl suo funzionamento \u00e8 semplice, analogo a quello di una molletta da bucato.\nIl suo uso \u00e8 molto diffuso in elettronica ed elettrotecnica ma anche in altri campi quando si ha bisogno di un collegamento temporaneo. Sono disponibili cavi con due coccodrilli alle estremit\u00e0 per connessioni temporanee. \nIn elettronica ed elettrotecnica \u00e8 molto usato:\n\u00c8 spesso parzialmente protetto da un materiale isolante per ridurre la possibilit\u00e0 di cortocircuiti (vedi il coccodrillo con guaina gialla nella figura).\nIn ambiente automobilistico \u00e8 ben conosciuto per collegare provvisoriamente una batteria scarica a un'altra batteria carica o a un carica-batterie (in questo caso si usano cavi e connettori con colori standard: rosso per il positivo e nero per il negativo. Importante: la connessione errata \u00e8 molto pericolosa e pu\u00f2 provocare l'esplosione della batteria).\nCaratteristiche del componente.\nLe caratteristiche variano notevolmente a seconda dell'applicazione e possono essere riassunte."}
{"id": "1887390", "revid": "125837280", "url": "https://it.wikipedia.org/wiki?curid=1887390", "title": "Agatino Cuttone", "text": "Carriera.\nClub.\n \u00e8 passato al nel 1976 dove si \u00e8 formato come difensore.\nHa percorso la sua carriera di calciatore professionista per diversi anni tra Serie A e Serie B, esordendo in massima categoria il 21 settembre 1980 con la maglia granata nella partita contro il , persa 0-1.\nTrascorre otto stagioni della sua carriera nel , a cavallo tra Serie B (cinque campionati) e Serie A (tre campionati), vincendo nel 1987 lo spareggio di San Benedetto del Tronto per la promozione dalla cadetteria alla massima serie, segnando al il gol del decisivo 2-1.\nGioca nel nella stagione 1991-1992, prima di chiudere la carriera agonistica nel 1993 nelle file del .\nAllenatore.\nDopo aver allenato per cinque anni le giovanili del , dalla stagione 1992-1993 a quella del 1997-1998, nell'annata 1998-1999 ha allenato il , venendo esonerato. Nella stagione 1999-2000 subentra alla , in Serie C2, portando le bianche casacche alla salvezza, poi l'anno seguente passa nelle file del , sempre in C2, dove perde 1-3 in casa la finale play-off.\nNel 2001-2002 subentra a Cesena al posto di Walter De Vecchi, concludendo all'8\u00ba posto. Nel 2002-2003 subentra nel , in Serie C2, alla fine del girone d'andata (dopo la sconfitta contro il del 24 novembre 2002), con la squadra quint'ultima in classifica, conducendola alla salvezza; rimane a Gualdo anche l'anno successivo, raggiungendo la finale play-off persa 1-3. Poi, nel febbraio del 2005 va al , dove termina la stagione al terz'ultimo posto, salvandosi ai play-out.\nNel 2005 \u00e8 sulla panchina del , in C2, conducendolo il primo anno alla salvezza all'ultima giornata, mentre la stagione successiva viene esonerato alla 17\u00aa giornata di campionato dopo aver perso in casa (1-2) con il (ottava sconfitta su 16 gare). Nel 2007-2008 subentra alla 22\u00aa giornata di campionato nel Catanzaro, sempre in Serie C2, terminando al 10\u00ba posto in classifica, a un punto dai play-out. Nel marzo del 2009 subentra a Roberto Bicchierai nella guida tecnica della , in Lega Pro Seconda Divisione, rilevando la squadra penultima in classifica; qui ottiene otto punti in altrettante gare, venendo esonerato con la formazione fuori dalla zona play-out a due gare dal termine del campionato. Il 7 luglio dello stesso anno viene nominato supervisore del settore giovanile e capo degli osservatori del .\nIl 23 giugno 2010 firma con il , venendo poi esonerato dal suo incarico il 14 dicembre dello stesso anno dopo la sconfitta con la , con la squadra campana seconda in classifica, alla 16\u00aa giornata del girone d'andata. Il 6 giugno 2011 diventa allenatore della formazione Primavera del Modena. Il 14 novembre dello stesso anno viene nominato allenatore della prima squadra giallobl\u00f9 in sostituzione di Cristiano Bergodi, con i canarini al quart'ultimo posto in classifica. Fa il suo esordio in Serie B pareggiando in trasferta 2-2 sul campo della Juve Stabia, mentre ottiene la prima vittoria il 18 dicembre 2011, un 2-1 in casa contro il . Con la vittoria esterna sul (0-1), riesce a portarsi fuori dalla zona retrocessione; viene tuttavia esonerato dopo la sconfitta per 0-2 nello scontro diretto col Gubbio, a causa della precaria situazione di classifica (con una gara da recuperare), e sostituito con Cristiano Bergodi.\nL'11 febbraio 2013 si \u00e8 seduto a campionato in corso sulla panchina del , in Seconda Divisione, prendendo la squadra alla 22\u00aa giornata in zona play-out e salvando a tre giornate dal termine del campionato, realizzando 22 punti in 12 gare.\nIl 17 dicembre dello stesso anno diventa il nuovo allenatore del al posto dell'esonerato Fernando Jos\u00e9 de Argila Irurita; l'11 maggio 2014 risolve consensualmente il contratto con la societ\u00e0 del Titano. Il 17 dicembre 2014 ritorna sulla panchina del Santarcangelo, in Lega Pro. Nonostante avesse condotto i clementini alla salvezza, il 17 giugno 2015 lascia la panchina della squadra causa divergenze con la societ\u00e0.\nTorna ad allenare dopo oltre un anno e mezzo, sostituendo nel gennaio 2017 Giovanni Cusatis al Fano. Viene esonerato il 4 novembre, dopo aver conquistato soltanto cinque punti nei primi 10 turni di campionato.\nStatistiche.\nStatistiche da allenatore.\n\"Statistiche aggiornate al 24 marzo 2019.\""}
{"id": "1887392", "revid": "22475", "url": "https://it.wikipedia.org/wiki?curid=1887392", "title": "Tibor Nyilasi", "text": "Carriera.\nVenne ingaggiato dalla squadra ungherese del Ferencv\u00e1ros nel 1972, vincendo due scudetti nel 1976 e nel 1981, e vi gioc\u00f2 fino al 1983, quando fu acquistato dalla squadra austriaca dell', con la quale vinse tre scudetti nel 1984, 1985 e 1986.\nDisput\u00f2 70 incontri con la maglia della nazionale ungherese, mettendo a segno 32 reti, e partecip\u00f2 come titolare al Mondiale 1978, ma non ebbe fortuna: alla partita d'esordio contro la nazionale ospitante dell' venne espulso insieme al suo compagno di squadra Andr\u00e1s T\u00f6r\u0151csik. Al Mondiale 1982 and\u00f2 meglio, ma anche questa volta l'Ungheria non riusc\u00ec a qualificarsi per la fase finale.\nDopo il ritiro dall'attivit\u00e0 agonistica nel 1988, intraprese la carriera di allenatore, guidando la sua vecchia squadra del Ferencv\u00e1ros tra il 1991 e il 1994, e nuovamente tra il 1997 e il 1998."}
{"id": "1887393", "revid": "270833", "url": "https://it.wikipedia.org/wiki?curid=1887393", "title": "Johan Vansummeren", "text": "Carriera.\nPass\u00f2 professionista nel 2003, a 22 anni, con la squadra belga Quick Step-Davitamon: vi rimase per un solo anno, correndo nella seconda formazione. L'anno seguente si trasfer\u00ec alla spagnola Relax-Bodysol, mentre nel 2005 torn\u00f2 in patria, alla Davitamon-Lotto. Corse ancora nella Davitamon (rinominata in Silence), come gregario, soprattutto nei tratti pianeggianti. Le sue prime vittorie da professionista risalgono al 2007, quando riusc\u00ec a conquistare l'ultima tappa a cronometro del Giro di Polonia e la classifica generale della competizione.\nNel 2010 si trasfer\u00ec alla formazione statunitense Garmin-Transitions. Dopo 4 anni senza vittorie, nel 2011, con un'azione a sorpresa, trionf\u00f2 nella prestigiosa Parigi-Roubaix, vincendo per distacco davanti al campione in carica Fabian Cancellara. Rimase alla Garmin fino a fine 2014, quando pass\u00f2 all'AG2R La Mondiale.\nIl 29 giugno 2016 annunci\u00f2 il ritiro dal professionismo a causa di problemi cardiaci."}
{"id": "1887395", "revid": "120454561", "url": "https://it.wikipedia.org/wiki?curid=1887395", "title": "Porto (Napoli)", "text": "Porto \u00e8 un quartiere di Napoli, che assieme ad altri quartieri del centro storico forma la II municipalit\u00e0 del comune.\n\u00c8 l'ultimo dei quartieri di Napoli in ordine di popolazione. Confina a Sud col quartiere San Ferdinando (piazza Municipio), a Ovest, Nord-Ovest col quartiere San Giuseppe, a Est col quartiere Pendino, nei pressi di piazzetta Nilo confina anche, in un punto, con il quartiere San Lorenzo. A sudest \u00e8 bagnato dalle acque del golfo di Napoli.\nMonumenti e luoghi d'interesse.\nPer via Guglielmo Sanfelice si raggiunge piazza Bovio, segnata dall'edificio della Borsa. Il Risanamento separ\u00f2 le fasce del tessuto urbano pi\u00f9 vicine al porto, marginalizzandole.\nNell'area portuale, riorganizzata nel cinquecento da Domenico Fontana, vi \u00e8 la chiesa di Santa Maria di Portosalvo e sullo sfondo, l'edificio barocco dell'Immacolatella ora capitaneria di porto, sormontato dalla statua della Madonna di Domenico Antonio Vaccaro. Si torna al corso Umberto I passando per il convento (oggi Facolt\u00e0 di Lettere) e la chiesa di San Pietro Martire. Di fronte il prospetto di accademico neoclassicismo dell'Universit\u00e0 Centrale."}
{"id": "1887397", "revid": "640277", "url": "https://it.wikipedia.org/wiki?curid=1887397", "title": "San Giuseppe (Napoli)", "text": "San Giuseppe \u00e8 un quartiere del centro storico di Napoli che appartiene alla II Municipalit\u00e0.\n\u00c8 l'ultimo quartiere di Napoli per superficie ed il penultimo per popolazione. Confina a sud col quartiere San Ferdinando (via Paolo Emilio Imbriani, Piazza Municipio), ad ovest coi quartieri Avvocata (Piazza Dante) e Montecalvario (via Toledo, Piazza Sette Settembre, Piazza Carit\u00e0), a nord col quartiere San Lorenzo (Piazza Dante, Via Port'Alba, Via S.Pietro a Maiella, Piazza Luigi Miraglia, Via dei Tribunali, Via Nilo, Piazzetta Nilo) e ad est col quartiere Porto (Piazzetta Nilo, Via Mezzocannone, Vico Pallonetto S.Chiara, Via S.Chiara, Largo Bianchi Nuovi, Via Bianchi Nuovi, Piazzetta Teodoro Monticelli, Pendino S.Barbara, Via Sedile di Porto, Piazzetta di Porto, Via del Cerriglio, Via Guglielmo S.Felice, Calata Ospedaletto, Via Medina). Nei pressi di piazzetta Nilo confina anche, in un punto, con il quartiere Pendino (all'incrocio fra piazzetta Nilo, via Nilo, via Giovanni Paladino e via San Biagio dei Librai c'\u00e8 il confine fra i quartieri Pendino, Porto, San Lorenzo e San Giuseppe).\nMonumenti e luoghi d'interesse.\nIl punto nevralgico del quartiere \u00e8 piazza Dante, caratterizzata dall'emiciclo del Foro Carolino, progettato da Luigi Vanvitelli in onore di Carlo III, che ingloba sulla sinistra la Port'Alba. Sulla piazza affacciano Palazzo Ruffo di Bagnara, la chiesa e il convento di Santa Maria di Caravaggio, San Domenico Soriano. Superata la chiesa di San Michele Arcangelo, si piega verso la zona collinare, salendo per via Tarsia fino al palazzo Spinelli di Tarsia. Sulla strada si incontrano Palazzo Lattuada e il Teatro Bracco e scendendo la chiesa di Sant'Antonio a Tarsia.\nLungo via Toledo, si incontrano a sinistra la chiesa dello Spirito Santo e, ad angolo, il palazzo Doria D'Angri, opera di Carlo Vanvitelli.\nPi\u00f9 avanti, sulla sinistra, palazzo Maddaloni, ampliato da Cosimo Fanzago. Proseguendo per via Toledo, si incontrano Santa Maria delle Grazie, palazzo Tappia, palazzo Lieto; con una piccola deviazione all'interno del rione si trova la chiesa ortodossa dei santi Pietro e Paolo. Ancora, il palazzo del Banco di Napoli e palazzo Zevallos.\nLa parte meridionale del quartiere \u00e8 il frutto della riorganizzazione urbana compiuta (in parte) dal fascismo nel tessuto storico di Napoli, in un'area che si era compiutamente configurata tra il XV e il XVI secolo. Negli anni trenta quel tessuto fu riattato con opere di grande pregio formale, fra cui il palazzo delle Poste, opera di Vaccaro e Franzi che occupa in parte l'area del convento degli Olivetani. Il grande chiostro, divenuto una sorta di piazza chiusa, ne separa la facciata curva dall'edificio dell'INA, altro episodio razionalista. Fiancheggiando piazza Carit\u00e0, si incontrano la Caserma Pastrengo e la chiesa di Monteoliveto, detta di Sant'Anna dei Lombardi, anch'essi parte del poderoso complesso monastico.\nPiazza Monteoliveto, definita da una fontana sormontata dalla statua di Carlo II, \u00e8 collegata con piazza del Ges\u00f9 dalla Calata Trinit\u00e0 Maggiore, ricca di pregevoli edifici (sulla sinistra, palazzo Pignatelli restaurato da Ferdinando Sanfelice; all'angolo il rinascimentale palazzo Gravina (Facolt\u00e0 di Architettura)."}
{"id": "1887400", "revid": "729019", "url": "https://it.wikipedia.org/wiki?curid=1887400", "title": "Powermat", "text": "Powermat \u00e8 un'azienda israeliana, nata nel 2006, che si occupa di studiare nuovi metodi per alimentare dispositivi elettronici, diversi da quelli tradizionali.\nSettori di ricerca.\nGi\u00e0 da qualche anno sono state annunciate alcune tecnologie che consentirebbero di fornire l'alimentazione ai dispositivi senza la necessit\u00e0 di un collegamento fisico tra la sorgente di energia e l'unit\u00e0 utilizzatrice.\nA met\u00e0 2008 la societ\u00e0 Powermat ha annunciato di essere quasi pronta per la commercializzazione delle prime incarnazioni di queste tecnologie. Dovrebbe trattarsi di una serie di \"superfici\", chiamate Mat, che grazie ai principi dell'accoppiamento induttivo permetterebbero di ricaricare dispositivi elettronici come cellulari, lettori MP3 e anche notebook semplicemente ponendo questi ultimi in prossimit\u00e0 di esse.\nIl lancio commerciale \u00e8 annunciato per il 4 ottobre 2009 in USA e per il 22 ottobre 2009 in Italia (primo paese al di fuori degli USA)"}
{"id": "1887403", "revid": "125908501", "url": "https://it.wikipedia.org/wiki?curid=1887403", "title": "San Lorenzo (Napoli)", "text": "San Lorenzo \u00e8 un quartiere di Napoli, che assieme ai quartieri Poggioreale, Zona Industriale e Vicar\u00eca forma la quarta municipalit\u00e0 del comune.\nConfina a Sud con i quartieri Pendino e San Giuseppe (Piazza Dante, Via Port'Alba, Via S.Pietro a Maiella, Piazza Luigi Miraglia, Via dei Tribunali, Via Nilo, Piazzetta Nilo) e con Zona Industriale (Corso Novara, Piazza Garibaldi), a ovest col quartiere Avvocata (Piazza Dante, Via Enrico Pessina), a nord con i quartieri Stella e San Carlo all'Arena, ad est con il quartiere Vicaria (Via Arenaccia, Corso Novara). Nei pressi di piazzetta Nilo confina anche, in un punto, con il quartiere Porto.\nSan Lorenzo \u00e8 in genere considerato il cuore storico della citt\u00e0; per gli antichi lo era certamente dato che, sin dai tempi della fondazione greca, sorgeva qui l'Agor\u00e0, fulcro delle dinamiche sociali ed economiche, nei pressi di quella che \u00e8 oggi la basilica di San Lorenzo Maggiore. \u00c8 vero pure che ancora oggi San Lorenzo concentra gli elementi tipici della tradizione napoletana e gli aspetti caratteristici che hanno reso la citt\u00e0 celebre nel mondo.\nIl quartiere comprende una parte di Forcella, il borgo Sant'Antonio Abate e la Vicar\u00eca vecchia, mentre la Vicar\u00eca nuova, comprendente il rione Vasto, costituisce un quartiere a s\u00e9 stante ufficialmente denominato semplicemente \"Vicar\u00eca\".\nMonumenti e luoghi d'interesse.\nSu via Santa Maria di Costantinopoli \u00e8 l'Accademia di Belle Arti, opera di Errico Alvino (1863). Sulla via Conte di Ruvo si apre il prospetto del Teatro Bellini, costruito da Carlo Sorgente (1876-77). Riprendendo via Santa Maria di Costantinopoli, di fronte si vede il magnifico prospetto di Santa Maria della Sapienza di Francesco Grimaldi (1614-1638), con la facciata di Cosimo Fanzago, attualmente chiusa al pubblico. Di fronte a piazza Bellini, si apre il prospetto di palazzo Firrao, realizzato nella prima met\u00e0 del XVII secolo da Cosimo Fanzago. Di fronte, la chiesa di San Giovanni Battista delle Monache, realizzata da Francesco Antonio Picchiatti nel 1681.\nViabilit\u00e0 e trasporti.\n Il quartiere \u00e8 servito dalla Linea 2 con la Stazione di Napoli Piazza Cavour e dalla Linea 1 con la stazione Museo.\n Il quartiere \u00e8 servito dai normali bus e tram di linea della citt\u00e0."}
{"id": "1887404", "revid": "767487", "url": "https://it.wikipedia.org/wiki?curid=1887404", "title": "Irene Nonis", "text": "Biografia.\nHa iniziato a scrivere le sue prime canzoni a 17 anni, esibendosi nei locali della Sardegna. Ha vissuto a Londra e ha fatto anche la modella a Milano.\nScrive e canta in inglese; alcune sue canzoni sono state scelte come colonne sonore di spot televisivi. Nel 2003 ha pubblicato il suo primo album, \"Talkabout\", pubblicato per la Universal. Ha riscosso molto successo con i singoli \"Recogn-Eyez\",\"Talk 'n' Touch\" e \"Calendar\" . Nello stesso anno ha anche partecipato alla manifestazione estiva \"Festivalbar\".\nHa scritto e interpretato la musica degli Spot Bauli Croissant del 2012."}
{"id": "1887409", "revid": "287204", "url": "https://it.wikipedia.org/wiki?curid=1887409", "title": "Talkabout", "text": "Talkabout \u00e8 il primo album discografico della cantautrice sarda Irene Nonis.\nL'album \u00e8 stato prodotto nel 2003 dalla Universal."}
{"id": "1887410", "revid": "1810027", "url": "https://it.wikipedia.org/wiki?curid=1887410", "title": "Stella (Napoli)", "text": "Stella \u00e8 un quartiere di Napoli, uno dei pi\u00f9 antichi della citt\u00e0. Confina a sud coi quartieri Avvocata e San Lorenzo, ad ovest col quartiere Arenella, a nord e ad est col quartiere San Carlo all'Arena.\nComprende il famoso rione Sanit\u00e0, Materdei e il borgo dei Vergini.\nEtimologia e storia.\nTutto il quartiere prende il nome dal santuario della Stella, chiamato cos\u00ec per via di un'icona mariana che raffigura la Madonna con una stella sul capo.\nPreistoria e et\u00e0 antica.\nSebbene per secoli l'intero territorio non sia stato interessato dalla costruzione di insediamenti umani, sappiamo che gi\u00e0 nel III millennio a.C. si era scelta questa zona come luogo di sepoltura, essendo state recentemente trovate nella parte bassa del rione Materdei cavit\u00e0 risalenti a quell'epoca destinate ad accogliere i corpi dei defunti.\nAnche nell'et\u00e0 greco-romana la zona (prevalentemente il vallone della Sanit\u00e0) \u00e8 adibita solamente come luogo di sepoltura. Gi\u00e0 in epoca ellenica vengono scavate nel tufo camere sepolcrali e ipogei, aumentando di numero ed estensione soprattutto con l'avvento del cristianesimo, quando tra il II e il V secolo d.C. nascono vastissimi complessi catacombali come quello di San Gennaro e San Gaudioso.\nMedioevo ed et\u00e0 moderna.\nCon la fine della dominazione romana c'\u00e8 un relativo stop alla costruzione di sepolcri e la zona viene considerata extra moenia, cio\u00e8 fuori dalla cinta muraria, non toccata dalla mano dell'uomo e brulicante di vegetazione.\nL'urbanizzazione del quartiere comincia nel Cinquecento, quando fu costruita la Porta di Costantinopoli (nei pressi del Museo Nazionale e non pi\u00f9 esistente) e in seguito la chiesa di Santa Maria della Stella, fu data molta pi\u00f9 attenzione al colle che si innalzava dal cosiddetto \"largo delle pigne\", l'odierna piazza Cavour, che anticamente era un raccoglitore di acque piovane (le famigerate \"lave\") che discendevano dai pendii del colle della Stella e che provenivano anche dal vallone della Sanit\u00e0.\nAnche nel Seicento e nel Settecento progredisce sempre pi\u00f9 urbanisticamente il borgo dei Vergini, la parte terminale del vallone della Sanit\u00e0, per la salubrit\u00e0 del luogo (di qui il toponimo \"Sanit\u00e0\" con cui d'ora in poi si indica il vallone) e anche perch\u00e9 si diffonde sin dal primo medioevo la credenza di guarigioni miracolose data la presenza delle catacombe cristiane. Vengono costruiti imponenti palazzi nobiliari, tra i quali spiccano i settecenteschi palazzo Sanfelice e il palazzo dello Spagnolo e chiese come la seicentesca Santa Maria della Sanit\u00e0.\nNel Seicento riprende l'attivit\u00e0 sepolcrale della zona: dopo l'epidemia di peste del 1656 le grandi cave di tufo delle Fontanelle, la parte pi\u00f9 interna del vallone, furono utilizzate come grande cimitero a cielo aperto. Vi saranno aggiunte in seguito ossa provenienti dalle terresante delle chiese in epoca murattiana e corpi di vittime di altre pestilenze, come il colera del 1836.\nL'Ottocento e il Novecento.\nIl XIX secolo inizia con un fondamentale intervento da parte del nuovo Re di Napoli Gioacchino Murat: per raggiungere la Reggia di Capodimonte, divenuta residenza del nuovo sovrano, nel 1809 fu creato un asse viario rettilineo che saliva la ripida collina di Santa Teresa e che sormontava il vallone della Sanit\u00e0 mediante un ponte, il famoso ponte della Sanit\u00e0, emblema del quartiere. L'asse viario fu chiamato \"corso Napoleone\" in onore di Napoleone Bonaparte (oggi si chiama via Santa Teresa degli Scalzi il primo tratto, corso Amedeo di Savoia il secondo) e la sua costruzione comport\u00f2 un poderoso sbancamento di terreno per diminuire la ripidit\u00e0 della salita e un conseguente abbassamento di livello della sede stradale. Gli edifici preesistenti come il palazzo Albertini e la chiesa di Santa Teresa si ritrovarono pi\u00f9 in alto della strada e si rimedi\u00f2 creando un nuovo ingresso pi\u00f9 in basso per il palazzo, una imponente scalinata per la chiesa. Anche la chiesa di Sant'Agostino ne risent\u00ec.\nNel settembre 1833 Giacomo Leopardi invitato da Antonio Ranieri si trasfer\u00ec a Napoli e in un primo momento alloggi\u00f2 nella sua casa sita in vico Pero n\u00ba2. In questa casa, ritornato dalla Villa delle Ginestre a Torre del Greco, il poeta mor\u00ec il 14 giugno 1837. Oggi \u00e8 visibile da via Santa Teresa una lapide che ricorda la casa in cui Leopard\u00ec visse e mor\u00ec.\nDurante la seconda guerra mondiale il quartiere fu uno dei focolai di rivolta delle Quattro giornate di Napoli: famosi furono due episodi avvenuti in via Santa Teresa: la barricata improvvisata e creata addirittura con un tram delle tranvie di Capodimonte che fu ribaltato e messo di traverso e l'eroico sacrificio dello \"scugnizzo\" Gennaro Capuozzo presso l'Istituto Maestre Pie Filippini. Si aggiunga il tentativo da parte dei nazisti di far saltare il ponte della Sanit\u00e0 impedito da un manipolo di partigiani tra i quali c'era anche Maddalena Cerasuolo, alla quale \u00e8 stato recentemente dedicato il ponte.\nArchitettura e urbanistica.\nIl quartiere Stella \u00e8 uno dei quartieri facenti parte del centro storico e custodisce ancora l'architettura tipica del centro storico napoletano, cos\u00ec come il reticolato delle strade formato per la maggior parte da vicoli e \"gradini\".\nAncora pi\u00f9 forte \u00e8 questa caratteristica nel rione Sanit\u00e0, un vero e proprio microcosmo che ha permesso il mantenimento dell'essenza originale di Napoli, con i suoi pregi e i suoi difetti.\nSappiamo che le prammatiche vicereali impedivano lo sviluppo urbanistico cittadino al di fuori delle mura causando un'ipertrofizzazione dei palazzi preesistenti nel centro che crescevano in altezza.\nSoltanto nobili e clero potevano liberamente innalzare le loro dimore e i loro templi nelle zone collinose attorno alla citt\u00e0, avendo gli ordini monastici addirittura un'ulteriore \"corsia preferenziale\" perch\u00e9 avevano diritto all'esproprio di terre e fabbricati limitrofi alle loro strutture in caso di un progetto di ampliamento di queste ultime.\nIl boom edilizio extra moenia cominci\u00f2 nel 1718 con un editto del vicer\u00e9 austriaco Wirich Philipp von Daun che permise la libera edificazione al di fuori delle mura, eliminando inoltre ogni forma di privilegio nel campo edilizio di cui fino a quel momento aveva goduto il clero. Bisogna aggiungere che in quel periodo l'impero austriaco era in rottura con il papa per questioni di alleanze.\nFino alla liberalizzazione austriaca, le lottizzazioni del terreno erano gli indiscussi padroni delle colline; gli unici agglomerati abitativi erano costituiti dalle chiese e dagli annessi monasteri che sin dal XVI secolo sorgevano nell'area, come quello della Stella o degli Agostiniani, ma anche nella zona dell'attuale salita San Raffaele, dove la quantit\u00e0 di strutture religiose (costruite anche dopo questo periodo) \u00e8 notevole. Lo stesso discorso per alcuni palazzi nobiliari, come quello che in futuro sarebbe stato del principe di Sannicandro, ma anche palazzi di nobili facoltosi e propriet\u00e0 di confraternite religiose.\nLa zona di Fonseca, alle spalle di via Santa Teresa, \u00e8 quella pi\u00f9 edificata nel Seicento e in buona parte nel Settecento, prevalentemente da nobili famiglie che malsopportavano la caoticit\u00e0 del centro, instaurando qui le loro piacevoli dimore di vacanza. Gi\u00e0 il nome di questa zona sottolinea il suo carattere nobiliare, essendo territori un tempo appartenuti ad Ugo Fonseca.\nOggi sono poche le testimonianze di questo periodo, sia per rifacimenti del tutto snaturanti sia per i bombardamenti della seconda guerra mondiale (sorge infatti al centro di Fonseca un alto palazzo del dopoguerra, completamente inadatto al contesto dei dintorni).\nL'edilizia ottocentesca \u00e8 visibile ovviamente lungo tutta via Santa Teresa, ma anche nella parte settentrionale di Fonseca, precedentemente occupata da orti e giardini spesso di propriet\u00e0 ecclesiastica.\nMaterdei, i Vergini e la Stella (quest'ultima pi\u00f9 in basso di Fonseca) riscontrano un'edilizia palaziale di marcato stampo settecentesco che pian piano satur\u00f2 gli spazi ancora presenti. Di certo non mancano eccezioni antecedenti che furono rifatte secondo il gusto barocco dell'epoca. Molti palazzi, come quello dei Traetto ai Cristallini o dei Medici a Materdei, persero la loro originaria peculiarit\u00e0 architettonica.\nTrasporti e viabilit\u00e0.\nIl quartiere per la sua centralit\u00e0 \u00e8 facilmente raggiungibile da ogni parte della citt\u00e0, grazie anche all'apporto dell'uscita \"Capodimonte\" della Tangenziale di Napoli, sita nell'omonima via appena dopo la basilica del Buon Consiglio.\nStrade e piazze principali sono ovviamente via Santa Teresa degli Scalzi, corso Amedeo di Savoia, via Capodimonte, piazza Cavour e il tondo di Capodimonte. Non mancano strade pi\u00f9 piccole, ma egualmente importanti come via Stella, via Materdei, via e discesa Sanit\u00e0 (quest'ultima \u00e8 la cosiddetta \"imbrecciatella\"), via Vergini, via Fonseca, salita Capodimonte e ovviamente via Santa Maria Antesaecula.\nPer quanto riguarda il trasporto pubblico, passando per Santa Teresa e Capodimonte permettono facile accesso alle principali zone del quartiere le linee autobus ANM:\nIl Rione Sanit\u00e0 \u00e8 raggiungibile grazie alle linee ANM:\nAnche il trasporto su ferro garantisce ottimi collegamenti: il quartiere infatti \u00e8 raggiungibile grazie alle stazioni Museo della linea 1 e la stazione di piazza Cavour della Linea 2, della metropolitana di Napoli.\nSebbene sia situata nel quartiere dell'Avvocata, anche la stazione Materdei permette di raggiungere il quartiere e la parte bassa dell'omonimo rione, che rientra nel territorio della Stella. Inoltre questa stazione \u00e8 la pi\u00f9 vicina al Cimitero delle Fontanelle.\nMonumenti e luoghi d'interesse.\nIn via Santa Teresa degli Scalzi, rettificata e chiamata \u201cCorso Napoleone\u201d da Giuseppe Bonaparte per rendere facile l'accesso alla Reggia di Capodimonte, fu edificata da Giovanni Giacomo Conforto (1602-1612) la chiesa omonima insieme al convento dei Carmelitani Scalzi.\nIl borgo dei Vergini appariva gi\u00e0 agli storici del XVII secolo una vera e propria citt\u00e0, una \u201ccitt\u00e0 dei borghi\u201d che fino al 1718 si era sviluppata autonomamente, alternando all'edilizia povera e spontanea, sorta ai margini delle cupe e dei cavoni, le fabbriche nobiliari e religiose. Seguendo un itinerario comodo, provenendo da porta San Gennaro, da piazza Cavour si giunge alla piazzetta Stella. La chiesa fu costruita per dare migliore sistemazione ad una immagine della Madonna della Stella, prima collocata in una cappelletta presso la porta.\nAdiacente alla chiesa \u00e8 l'ex convento, oggi caserma \u201cPodgora\u201d. Su piazza Cavour ex \u201clargo delle Pigne\u201d, prospetta un ampio isolato di forma irregolare, su cui spiccano la chiesa e l'ex convento del Rosariello alle Pigne. L'edificio, fondato nel 1630, sub\u00ec variazioni e interventi nel 1775 e nel 1880. Continuando su via Fuori Porta San Gennaro, si incontra la chiesa di Santa Maria della Misericordia ai Vergini. Ad aula unica molto allungata, sorse sul principio del XVII secolo al posto di una fabbrica cinquecentesca, sepolta da un'alluvione. In posizione preminente nel rione dei Vergini-Sanit\u00e0, l'isolato che prospetta sul largo, che fu per secoli l'unico accesso ai poli cimiteriali \"extra-moenia\", contiene emergenze architettoniche tra le pi\u00f9 significative, come la Chiesa di Santa Maria Succurre Miseris ai Vergini a pianta centrale, di forma rettangolare, composta da due chiese sovrapposte, la prima di forme gotiche, la seconda degli inizi del XVIII secolo.\nSulla stessa via Vergini, al civico 10, prospetta il Palazzo dello Spagnolo, di Ferdinando Sanfelice. Sul lato nord-est si incontrano la chiesa di Santa Maria dei Vergini del Vanvitelli, col complesso dei Padri della Missione, sorta agli inizi del XVII secolo. Giungendo nella via San Severo, al termine dell'asse centrale di via Antesaecula, si incontra la chiesa di San Severo fuori le mura, opera di Dionisio Lazzari, a pianta rettangolare. Quindi il palazzo Sanfelice, su via Arena della Sanit\u00e0, di Ferdinando Sanfelice. Proseguendo, si giunge alla piazza di Santa Maria della Sanit\u00e0, ottenuta con l'abbattimento di alcuni palazzi, dominata dall'omonima chiesa.\nA ridosso del costone tufaceo, lungo il vallone delle Fontanelle, al civico 154 sorge la chiesa dell'Immacolata e San Vincenzo. Oltrepassato il Ponte della Sanit\u00e0 sulla destra, per via San Vincenzo, si procede verso San Gennaro \"extra moenia\". La costruzione primitiva, del V secolo, fu sostituita nel XIV secolo quando le spoglie del Santo fecero ritorno trionfalmente a Napoli. Proseguendo per le Fontanelle si giunge alla cava sulla quale fu costruita la chiesa di Santa Maria del Carmine. L'ossario \u00e8 un'ampia cava di tufo, adattata a cimitero, per custodire i resti delle vittime dell'epidemia colerica del 1836, insieme ad altri scheletri ritrovati in altri punti della citt\u00e0 (via Toledo, fondamenta del Maschio Angioino, etc.)."}
{"id": "1887411", "revid": "83531", "url": "https://it.wikipedia.org/wiki?curid=1887411", "title": "Giro di Polonia 2007", "text": "Il Giro di Polonia 2007, sessantaquattresima edizione della corsa, si svolse in sette tappe dal 9 al 14 settembre 2007, per un percorso totale di 1237,1 km. Fu vinto dal belga Johan Vansummeren che termin\u00f2 la gara in 30h52'11\".\nSquadre partecipanti.\nLe 21 squadre partecipanti alla gara furono:"}
{"id": "1887414", "revid": "15756", "url": "https://it.wikipedia.org/wiki?curid=1887414", "title": "San Carlo all'Arena", "text": "San Carlo all'Arena \u00e8 un quartiere di Napoli, che, assieme al quartiere Stella, forma la terza municipalit\u00e0 del comune.\nCon i suoi oltre 70.000 residenti \u00e8 il terzo quartiere di Napoli per popolazione, dopo Fuorigrotta e Ponticelli. Confina a sud coi quartieri San Lorenzo (Via Foria, Piazza Carlo III, Via Don Bosco), e Vicaria (Via Don Bosco), a Sud-Ovest con il quartiere Stella, a Sud con il quartiere Arenella (Via Michele Petravalle), a ovest col quartiere Chiaiano (Via Tommaso De Amicis, Vallone Saliscendi), a nord coi quartieri Piscinola (Vallone Saliscendi, Via Vecchia S.Rocco), Miano, Secondigliano (Via comunale Vecchia di Miano, Piazza Di Vittorio), a est coi quartieri Poggioreale (Via Don Bosco, Via Comandante Umberto Maddalena) e San Pietro a Patierno (Via Comandate Umberto Maddalena, Piazza di Vittorio).\nMonumenti e luoghi d'interesse.\nDa via Foria si raggiunge l'Orto Botanico di Napoli percorrendo via Michele Tenore con la chiesa di Santa Maria degli Angeli alle Croci, progettata da Cosimo Fanzago nel 1638. Al termine di via Foria, vi \u00e8 piazza Carlo III, sulla quale domina il prospetto del Real Albergo dei Poveri, enorme costruzione con un fronte di circa . Voluta da Carlo di Borbone, inizi\u00f2 nel 1751 su progetto di Ferdinando Fuga ma non fu mai completata.\nDa piazza Carlo III percorrendo via Arenaccia troviamo i Ponti Rossi, siti nell'omonima via, costruzione romana di epoca Claudia. Salendo poi dalla stessa via si trova il Parco di Capodimonte di epoca Borbonica, all'interno del quale \u00e8 situato il Museo di Capodimonte. Di fronte al bosco di Capodimonte sulla via S. Antonio a Capodimonte vi \u00e8 l'Osservatorio Astronomico di Capodimonte costruito in era Napoleonica.\nA ridosso della piazza Carlo III, si trova la piazza Sant'Eframo Vecchio, dove \u00e8 ubicata la Chiesa di Sant'Eframo Vecchio, convento di cappuccini del XIII secolo.\nL'erta su cui sorge l'Osservatorio Astronomico fu nel secolo XVI chiamata \"di Miradois\" (nome che sussiste nella salita Miradois, che da via Foria si arrampica sulla collina). Cos\u00ec era chiamata da una corruzione di voci spagnole \"Mira todos\", perch\u00e9 da quel sito si ha una vista di tutta la citt\u00e0."}
{"id": "1887421", "revid": "599013", "url": "https://it.wikipedia.org/wiki?curid=1887421", "title": "Wizzard", "text": ""}
{"id": "1887422", "revid": "17663143", "url": "https://it.wikipedia.org/wiki?curid=1887422", "title": "VZ 2000", "text": ""}
{"id": "1887423", "revid": "17663147", "url": "https://it.wikipedia.org/wiki?curid=1887423", "title": "Rameses", "text": ""}
{"id": "1887424", "revid": "17663149", "url": "https://it.wikipedia.org/wiki?curid=1887424", "title": "Funvision", "text": ""}
{"id": "1887425", "revid": "152640", "url": "https://it.wikipedia.org/wiki?curid=1887425", "title": "Murilo Antonio Fischer", "text": ""}
{"id": "1887431", "revid": "83531", "url": "https://it.wikipedia.org/wiki?curid=1887431", "title": "Giro di Polonia 2006", "text": "Il Giro di Polonia 2006, sessantatreesima edizione della corsa, si svolse in sette tappe dal 4 al 10 settembre 2006, per un percorso totale di 1221,5 km. Fu vinto dal tedesco Stefan Schumacher che termin\u00f2 la gara in 31h09'41\"."}
{"id": "1887433", "revid": "1409041", "url": "https://it.wikipedia.org/wiki?curid=1887433", "title": "Roberto Goretti", "text": "Carriera.\nGiocatore.\nClub.\nCresce nelle giovanili della squadra della sua citt\u00e0, il , con cui esordisce in Serie A l'8 settembre 1996 in Perugia- (1-0). Dopo due stagioni con la maglia dei grifoni, la prima in Serie B e la seconda nella massima serie, passa al . Qui gioca un'annata da titolare in A, l'ultima con un buon numero di gare (26 al termine del campionato). Seguono cinque stagioni tra Napoli, , ancora Perugia in prestito e poi nuovamente Bologna, in cui non riesce a scendere in campo con continuit\u00e0. Deve aspettare il 2003-2004 per tornare a giocare assiduamente, con le maglie di in Serie C1 e in Serie A.\nL'annata successiva approda al , in serie cadetta, dove rimane per due stagioni giocando da titolare nel centrocampo dei galletti. Passa poi nel 2006 all', sempre in B, ma retrocede al termine del torneo in C1. Alla conclusione del campionato 2007-2008 rimane svincolato. Nel settembre del 2008 viene ingaggiato con un contratto annuale dal , in Seconda Divisione. Nel 2009 veste la maglia del , mentre nel 2010 ritorna a Como.\nRitrovatosi di nuovo svincolato, e dopo una lunga carriera trascorsa in giro per l'Italia, nell'estate del 2010 Goretti sceglie di fare ritorno al Perugia, scivolato nel frattempo nei dilettanti, dove all'ultima sua annata da calciatore contribuisce alla vittoria del campionato e al conseguente ritorno del club tra i professionisti, nonch\u00e9 al trionfo nella Coppa Italia di Serie D. A fine stagione decide quindi di lasciare il calcio giocato, per mancanza di ulteriori stimoli, all'et\u00e0 di trentacinque anni.\nHa totalizzato complessivamente 78 presenze e 3 reti in Serie A, e 121 presenze e 6 reti in Serie B.\nNazionale.\nConta 9 presenze e 2 gol nella Nazionale Under-21 del biennio 1995-1997, agli ordini del commissario tecnico Marco Tardelli. \u00c8 tra i convocati della Nazionale Under-23 vittoriosa ai XIII Giochi del Mediterraneo di Bari del 1997, senza per\u00f2 aver disputato nessuna gara del torneo calcistico.\nDirigente.\nNel marzo del 2012 intraprende la carriera dirigenziale con la nomina a responsabile del settore giovanile del ; l'anno successivo assume la carica di direttore sportivo del club umbro, divenendo poi dal 2015 responsabile dell'area tecnica dei grifoni. Sotto il suo mandato, il Perugia ottiene le vittorie del campionato di Prima Divisione 2013-2014 e della Supercoppa di Prima Divisione 2014, e il raggiungimento di quattro play-off nei successivi campionati di Serie B. Mantiene l'incarico fino all'agosto 2020, quando il \"repulisti\" societario a seguito della retrocessione in Serie C sfocia nella risoluzione consensuale del rapporto fra il dirigente e il club biancorosso.\nIl 20 luglio 2021 diventa il direttore sportivo del ."}
{"id": "1887437", "revid": "62004", "url": "https://it.wikipedia.org/wiki?curid=1887437", "title": "Johan van Summeren", "text": ""}
{"id": "1887439", "revid": "135229", "url": "https://it.wikipedia.org/wiki?curid=1887439", "title": "Torre di montparnasse", "text": ""}
{"id": "1887440", "revid": "135229", "url": "https://it.wikipedia.org/wiki?curid=1887440", "title": "Torre Montparnasse", "text": ""}
{"id": "1887446", "revid": "110157", "url": "https://it.wikipedia.org/wiki?curid=1887446", "title": "Cappella Bricherasio", "text": "La cappella Bricherasio \u00e8 l'edificio religioso che comprende la cappella funebre e la cripta dei conti Cacherano di Bricherasio, in cui sono sepolti, o vi sono ricordati con lapide, membri della famiglia, fra cui il conte Emanuele e la sorella, contessa Sofia. \n\u00c8 uno degli edifici pi\u00f9 importanti sotto il profilo artistico e architettonico della cittadina di Fubine, in provincia di Alessandria.\n\u00c8 situata nella zona denominata dei \"Cappuccini\", a breve distanza dal palazzo Bricherasio (conosciuto come \"il Castello\"), un maniero ora adibito a casa di riposo dell'Opera \"Don Orione\" intitolata all'ultima discendente del casato, e ultima proprietaria, la contessa Sofia.\nDi stile neogotico, la cappella fu fatta erigere dal padre di Emanuele e Sofia, il cavaliere Luigi di Bricherasio (1828-1871) in una radura circondata da cipressi. \nNella cripta sono presenti opere dello scultore Leonardo Bistolfi: il monumento sepolcrale dedicato al conte Emanuele ed il bassorilievo scolpito per onorare le memoria della madre, la marchesa Teresa Massel di Caresana. Questa seconda opera \u00e8 un'ampia struttura compositiva nella quale si accampa la figura di un angelo dalle grandi ali. Il monumento funerario raffigura invece il conte con la divisa del reggimento di appartenenza, disteso nella quiete della morte e vegliato pietosamente da un angelo a capo velato. L'epigrafe che lo sormonta fu dettata dallo stesso Bistolfi:\nNella cripta si trovano lapidi con epigrafi funerarie di altri membri della famiglia comitale e di persone appartenenti ad altri casati nobiliari ma vicine ai Cacherano di Bricherasio: oltre a quella dello stesso fondatore, vi sono quelle che ricordano appunto la moglie Teresa e i figli Emanuele e Sofia. \n\u00c8 pure presente una lapide in memoria del capitano Federico Caprilli, amico intimo di famiglia e conosciuto soprattutto quale caposcuola del rinnovamento nell'arte dell'equitazione."}
{"id": "1887447", "revid": "110157", "url": "https://it.wikipedia.org/wiki?curid=1887447", "title": "Space Groove", "text": "Space Groove \u00e8 un album dei ProjeKct Two, side project dei King Crimson, pubblicato nel 1998.\nIl disco.\nIl disco fu registrato in soli tre giorni, tra il 19 e il 21 novembre 1997; Space Groove \u00e8 un doppio CD di improvvisazioni. L'uscita del disco fu accompagnata da un tour mondiale che port\u00f2 il ProjeKct Two ad esibirsi in USA, Regno Unito, Giappone e Canada, tra il febbraio e il luglio del 1998.\nTracce.\nVolume One: Space Groove\nVolume Two: Vector Patrol"}
{"id": "1887448", "revid": "767487", "url": "https://it.wikipedia.org/wiki?curid=1887448", "title": "Orwell 1984", "text": "Orwell 1984 (\"Nineteen Eighty-Four\") \u00e8 un film britannico del 1984 diretto da Michael Radford, ed \u00e8 tratto dal romanzo distopico \"1984\" di George Orwell, ripreso fedelmente al punto che molte scene sono state girate nel giorno in cui sono ambientate nel libro.\n\u00c8 stato interpretato da John Hurt, Suzanna Hamilton e Richard Burton, alla sua ultima apparizione cinematografica. Alcuni critici lo considerano il remake di \"Nel 2000 non sorge il sole\", del 1956.\nTrama.\nIl trentanovenne Winston Smith conduce una squallida esistenza nel superstato di Oceania. L'ambientazione \u00e8 nella Londra del 1984, la citt\u00e0 \u00e8 stata stravolta dalla rivoluzione e dalle guerre atomiche che Orwell immagin\u00f2 nel 1948, all'epoca della stesura del suo romanzo. Winston lavora come impiegato in un cubicolo presso il Ministero della Verit\u00e0: il suo compito \u00e8 quello di riscrivere la storia in conformit\u00e0 con l'ordine del giorno che i suoi superiori, senza alcun contatto umano, gli comunicano tramite un impianto di posta pneumatica. Un esempio del suo lavoro \u00e8 quello di cancellare l'esistenza di un eroe di guerra diventato un sovversivo; sceglie un soldato a caso caduto in battaglia e lo sostituisce al posto dell'altro. Da quel momento in poi in ogni giornale e libro di storia apparir\u00e0 la faccia e il nome del nuovo soldato mentre del primo si troveranno solo riferimenti al fatto che \u00e8 una spia nemica.\nIl capo indiscusso del regime \u00e8 il Grande Fratello, il cui volto invade i teleschermi (muniti di telecamere nascoste, in modo da controllare capillarmente la popolazione) e i manifesti della propaganda. Winston \u00e8 un uomo ossessionato da ricordi dolorosi e deluso da un mondo illiberale che \u00e8 accecato dall'ortodossia nei confronti dell'ideologia dominante (Ingsoc, la cui dottrina \u00e8 basata sul Bispensiero). Il protagonista inizia a testimoniare il suo malcontento in un diario segreto, commette cio\u00e8 lo psicoreato, il delitto di eterodossia che il regime combatte con la sorveglianza e con gli stravolgimenti culturali (in primis, la nascita di una nuova forma di linguaggio: la neolingua, che prevede l'eliminazione di tutto il lessico che ha finalit\u00e0 intellettuali, con la convinzione che una volta che la lingua corrente sar\u00e0 ridotta a poche decine di parole al massimo nessuno potr\u00e0 esprimere discorsi di ribellione o sovversivi).\nLa vita di Winston subisce una svolta quando incontra Julia, una ragazza ventiseienne che gli dichiara il suo amore, e che inizia a frequentare di nascosto. Winston viene inoltre contattato da O'Brien, un gerarca del Partito Interno che, con uno stratagemma, gli consegna il saggio \"Teoria e prassi del collettivismo oligarchico\", il testo con cui gli uomini che resistono al Sistema di Potere trovano risposte sulle origini e sui presupposti del Sistema stesso.\nPerennemente in cerca di sotterfugi per non essere scoperti, Winston e Julia riescono a trovare un rifugio per i loro incontri in una piccola stanza nei quartieri riservati ai proletari, ovvero in quella zona della citt\u00e0 meno sorvegliata perch\u00e9 abitata dalla massa operaia semianalfabeta. Traditi dal signor Charrington (membro della Psicopolizia), proprietario della stanza, i due amanti vengono arrestati e condotti separatamente nel Ministero dell'Amore, ove Winston scopre che O'Brien, incaricato della sua condanna, lo aveva ingannato, solo per accertare la sua eterodossia. A Winston verr\u00e0 rivelato che in realt\u00e0 non esiste nessun vero movimento sovversivo in seno alla nazione. Infatti questo \u00e8 stato accuratamente creato dallo stato per stanare i futuri sovversivi e per creare nemici che il popolo possa odiare (infatti ogni sovversivo \u00e8 costretto a confessare in televisione una serie immaginaria di crimini in modo da aumentare ancora di pi\u00f9 l'odio verso di loro e la fedelt\u00e0 verso lo stato).\nAttraverso una serie di sofisticate torture, anche psicologiche, O'Brien conduce Winston verso la totale redenzione. Winston \u00e8 comunque destinato alla condanna definitiva, ma deve giungere al totale e sincero pentimento, perch\u00e9 il regime non tollera che il condannato sia punito e l'eresia perduri. L'ultima tortura \u00e8 quella che raggiunge lo scopo, O'Brien accompagna Winston lungo un corridoio fino alla porta della stanza 101 (l'immagine viene proposta pi\u00f9 volte all'interno del film quasi in forma profetica); dietro quella porta i condannati sono torturati attraverso la loro maggiore fobia, e a Winston \u00e8 stata preparata una gabbia di grossi topi da fogna, animali che lo ripugnano e spaventano anche nei suoi incubi notturni. Di fronte alla minaccia dei topi, Winston rinnega tutto il suo pensiero e anche l'amore per Julia. Il film si chiude con Winston che incontra brevemente Julia; entrambi sono ora riabilitati, e i loro discorsi e atteggiamenti rendono evidente come ora credano nel Partito e che i sentimenti tra loro siano ormai deteriorati. Infine, Winston rivolge le parole \"Ti amo\", dette tante volte a Julia, all'immagine del Grande Fratello.\nProduzione.\nSonia Brownell, vedova di Orwell e titolare dei diritti d'autore, acconsent\u00ec, poco prima di morire nel 1980, alla realizzazione cinematografica. Richiese espressamente che il film non utilizzasse i moderni e spesso abusati effetti speciali fantascientifici. La location prevalente del film furono alcuni dock della zona portuale di Londra poco prima della loro prevista demolizione. Il film venne girato fra il marzo e l'ottobre del 1984, circa nello stesso periodo e negli stessi luoghi in cui Orwell aveva collocato il suo racconto.\nIl volto del Grande Fratello \u00e8 di Bob Flag, un attore non professionista che fu inserito nel cast dopo una selezione con questionario. Per il ruolo di O'Brien furono prima considerati Paul Scofield, Anthony Hopkins e Sean Connery.\nMichael Radford e Roger Deakins volevano realizzare il film in bianco e nero, ma la produzione rifiut\u00f2 la scelta. Deakins adott\u00f2 allora un raro procedimento di elaborazione visiva detto Bleach bypass per creare lo sfondo dei filmati che compaiono nel film sugli schermi della propaganda.\nLa Virgin impose ai cineasti anche la collaborazione degli Eurythmics per la realizzazione dell'accompagnamento musicale; il regista tuttavia si oppose perch\u00e9 riteneva la sonorit\u00e0 degli Eurythmics inadatta ad un contesto culturale e ambientale in cui la musica pop non avrebbe potuto nascere ed attecchire. Di conseguenza la sigla di chiusura \"Julia\" \u00e8 scritta dagli Eurythmics, mentre la base orchestrale della colonna sonora \u00e8 scritta da Dominic Muldowney.\nAccoglienza.\nIncassi.\nProdotto con un budget stimato di \u00a33.000.000, il film ha incassato $8.400.000 nel mercato USA.\nCritica.\n1984 ha ricevuto recensioni positive dalla maggior parte della critica specializzata: detiene un voto di 7,2/10 su IMDb e l'84% di gradimento su Rotten Tomatoes. Il critico cinematografico Roger Ebert ha assegnato al film un 3,5/4, ritenendolo una versione migliore rispetto alla precedente trasposizione degli anni '50 e paragonandolo a Tempi moderni:\nDi altro parere \u00e8 parte della critica cinematografica italiana:\nRiconoscimenti.\nIl film vinse il premio per il miglior film dell'anno agli Evening Standard British Film Awards 1984 organizzati dal quotidiano inglese \"Evening Standard\".\nCrediti.\nDistribuito poco dopo la morte di Richard Burton, il film \u00e8 dedicato \u00abWith love and admiration\u00bb all'attore. Una volta che i crediti sono finiti e lo schermo \u00e8 nero, la musica dei titoli di coda continua per ulteriori nove minuti."}
{"id": "1887449", "revid": "33277", "url": "https://it.wikipedia.org/wiki?curid=1887449", "title": "Chiesa di Santa Maria della Steccata", "text": ""}
{"id": "1887461", "revid": "2056951", "url": "https://it.wikipedia.org/wiki?curid=1887461", "title": "Comune sparso", "text": "Un comune sparso \u00e8 un comune la cui denominazione \u00e8 diversa da quella della frazione in cui ha sede l'ente locale.\nDescrizione.\nEsistono, in sostanza, tre diversi tipi di comuni sparsi: \nAnche se talvolta lo statuto non prevede affatto l'esistenza del capoluogo, esiste sempre una sede comunale stabile, che coincide con la sede legale dell'ente.\nIn alcuni comuni la frazione capoluogo si \u00e8 espansa fino a inglobare le frazioni vicine (Cervinara, Dragoni) e assumere il nome del comune, in altri le localit\u00e0 sono divenute quartieri di un unico abitato (Lamezia Terme, Giffoni Sei Casali), in altri ancora si \u00e8 provveduto nello statuto e nei segnali di delimitazione del centro abitato a chiamare il capoluogo come il comune (Colfelice, Fiastra). In tutti questi casi, in cui il toponimo comunale viene a essere associato alla sede comunale, l'ente perde la caratteristica di comune sparso.\nNelle mappe IGM il nome di un comune sparso \u00e8 riportato in orizzontale e a lettere distanziate, in modo da poterlo riferire a tutte le sue localit\u00e0 abitate (o, perlomeno, alla maggior parte). La localit\u00e0 in cui si trova la sede comunale \u00e8 indicata con la scrittura \"sede comunale\" tra parentesi.\nMolti dei nuovi comuni istituiti negli anni 2010 per fusioni di comuni preesistenti sono comuni sparsi."}
{"id": "1887469", "revid": "117857794", "url": "https://it.wikipedia.org/wiki?curid=1887469", "title": "UNetbootin", "text": "UNetbootin (\"Universal Netboot INstaller\", Netboot Installer universale) \u00e8 un programma che permette di creare sistemi Live USB avviabili per Ubuntu, Fedora, Debian e molte altre distribuzioni Linux; pu\u00f2 essere utilizzato anche per effettuare una installazione senza dover masterizzare un CD, ma utilizzando soltanto una chiave USB o un USB hard-disk.\nFunziona su Windows, Linux e Mac OS X.\nUNetbootin pu\u00f2 scaricare una delle tante distribuzioni Linux supportate e gi\u00e0 funzionanti \"out-of-the-box\" (ovvero pronte all'uso) oppure si pu\u00f2 fornirgli il proprio file .iso, contenente la distribuzione eventualmente non presente nella lista.\nCaratteristiche.\nI caratteri distintivi di UNetbootin sono il supporto per una grande variet\u00e0 di distribuzioni Linux, le ridotte dimensioni, la capacit\u00e0 di creare unit\u00e0 flash e dischi rigidi USB avviabili, la possibilit\u00e0 di caricare un kernel personalizzato, il supporto initrd per i file immagine di dischi (tra cui le immagini ISO) e supporto per Windows e Linux.\nA differenza di Wubi, e similmente a Win32-loader, durante l'installazione sul disco rigido UNetbootin si installa in una partizione, non in un'immagine, consentendo cos\u00ec l'installazione di un avvio duplice tra Linux e Windows.\nSono supportate la maggior parte delle principali distribuzioni di Linux, tra cui Ubuntu, OpenSUSE, Fedora, Sabayon Linux, Debian, Linux Mint, Arch Linux, Mandriva, Slackware, Damn Small Linux, Puppy Linux, gNewSense, PCLinuxOS, Gentoo, CentOS, FreeBSD, NetBSD e loro derivate.\nAltri sistemi operativi possono essere caricati e pre-installati tramite l'opzione che prevede l'utilizzazione di file immagine ISO.\nInoltre, con UNetbootin \u00e8 possibile caricare alcune utilit\u00e0 di sistema, come ad esempio Ophcrack, inv e Gujin."}
{"id": "1887476", "revid": "767487", "url": "https://it.wikipedia.org/wiki?curid=1887476", "title": "Plenty", "text": "Plenty \u00e8 un film drammatico diretto nel 1985 da Fred Schepisi.\nTrama.\nSusan Traherne \u00e8 una donna la cui vita \u00e8 irrimediabilmente segnata dall'esperienza come partigiana francese durante la seconda guerra mondiale. Psicologicamente instabile e determinata ad ottenere ogni cosa che desidera, vive una vita sentimentale disordinata nella quale si intrecciano pentimenti e storie d'amore. Tra queste, spicca la storia con Mick, giovane commerciante da cui Susan vorrebbe un figlio ma non una relazione duratura."}
{"id": "1887483", "revid": "767487", "url": "https://it.wikipedia.org/wiki?curid=1887483", "title": "Live USB system creator", "text": "Live USB system creator \u00e8 uno strumento destinato a creare Live USBs di Ubuntu da un'esecuzione Ubuntu Live CD."}
{"id": "1887484", "revid": "135224", "url": "https://it.wikipedia.org/wiki?curid=1887484", "title": "Beretta M951R", "text": ""}
{"id": "1887485", "revid": "1507339", "url": "https://it.wikipedia.org/wiki?curid=1887485", "title": "Fedora Live USB creator", "text": "Il Fedora Live USB creator \u00e8 un strumento destinato a creare Live USBs di Fedora."}
{"id": "1887488", "revid": "484362", "url": "https://it.wikipedia.org/wiki?curid=1887488", "title": "Indian Wells Tennis Garden", "text": "L'Indian Wells Tennis Garden \u00e8 un complesso tennistico situato a Indian Wells, una cittadina all'interno della Coachella Valley, in California, che ospita anche il torneo di tennis BNP Paribas Open.\nCostruito nel 2000, con un costo di 77 milioni di $, possiede un totale di 29 campi, tra cui il principale con una capacit\u00e0 di 16.100 spettatori seduti.\nDurante la sua storia ha anche ospitato alcuni concerti, tra cui uno di Andrea Bocelli. L'11 ottobre 2008 i Denver Nuggets e i Phoenix Suns hanno giocato una partita nello stadio principale, la prima partita di NBA giocata in uno stadio all'aperto.\nNel 2009 il complesso \u00e8 stato acquistato, assieme al torneo BNP Paribas Open, dal fondatore della Oracle Corporation Larry Ellison."}
{"id": "1887489", "revid": "76963", "url": "https://it.wikipedia.org/wiki?curid=1887489", "title": "K\u014dichi Hashimoto", "text": " Attualmente non \u00e8 affiliato a nessun gruppo di seiy\u016b, ma in passato ha lavorato per Arts Vision, Aksent, Ken Production, e Art 7. \u00c8 famoso per la sua voce insolitamente tremolante e fredda."}
{"id": "1887490", "revid": "74668", "url": "https://it.wikipedia.org/wiki?curid=1887490", "title": "Kouichi Hashimoto", "text": ""}
{"id": "1887492", "revid": "287204", "url": "https://it.wikipedia.org/wiki?curid=1887492", "title": "Koichi Hashimoto", "text": ""}
{"id": "1887493", "revid": "599013", "url": "https://it.wikipedia.org/wiki?curid=1887493", "title": "K\u00f4ichi Hashimoto", "text": ""}
{"id": "1887497", "revid": "17664399", "url": "https://it.wikipedia.org/wiki?curid=1887497", "title": "Elisa di rivombrosa - parte seconda", "text": ""}
{"id": "1887498", "revid": "17664403", "url": "https://it.wikipedia.org/wiki?curid=1887498", "title": "Elisa di Rivombrosa - parte seconda", "text": ""}
{"id": "1887508", "revid": "287204", "url": "https://it.wikipedia.org/wiki?curid=1887508", "title": "Main Stadium (Indian Wells)", "text": "Il Main Stadium di Indian Wells \u00e8 lo stadio principale dell'impianto conosciuto come Indian Wells Tennis Garden.\nCostruito nel 2000 esso pu\u00f2 contenere fino ad un massimo di 16.100 persone e dall'anno della sua apertura ospita le partite del torneo di Indian Wells, il 5\u00ba torneo in ordine di importanza del mondo."}
{"id": "1887509", "revid": "274140", "url": "https://it.wikipedia.org/wiki?curid=1887509", "title": "Patti Smith Group", "text": ""}
{"id": "1887518", "revid": "726373", "url": "https://it.wikipedia.org/wiki?curid=1887518", "title": "Sociometria", "text": "La sociometria \u00e8 una branca delle scienze sociali, basata sulle ricerche di Jacob Levi Moreno (1890-1974), che studia la formazione e la costruzione dei gruppi, oltre a individuare una metodologia per descrivere le relazioni interpersonali all\u2019interno dei gruppi. \nLa definizione di sociometria \u2013 dal latino \"socius\" (compagno) e \"metrum\" (misura) \u2013 risale al 1899 con il sociologo Adolphe Coste, viene poi ripresa da Moreno nel 1916 e da lui definitivamente formalizzata come metodo nel 1951, nel libro \"Sociometry, experimental method and the science of society\". \nAttraverso la misurazione del grado di accettazione o rifiuto che il singolo esprime nei confronti degli altri membri di un gruppo, e nei confronti del loro ruolo, \u00e8 possibile facilitare una discussione sull\u2019impatto che ogni persona ha sulla struttura e la coesione di un determinato gruppo, come anche l\u2019impatto che il gruppo ha sui suoi singoli membri. A tale scopo, i sociometristi analizzano i gruppi come reti sociali, individuandone leader, membri isolati, mutualit\u00e0 degli scambi, incongruit\u00e0, status dei singoli membri, motivazioni interne al gruppo e percezione sociometrica.\nLa filosofia che sottende all'approccio sociometrico \u00e8 descritta da Moreno nel libro \"Who Shall Survive? Foundations of Sociometry, Group Psychotheraphy and Sociodrama\" (1934, 1953, 1978). Colpito da una sorta di \u201cidea fissa\u201d, secondo cui ogni persona \u00e8 dotata di una natura primordiale immortale e sacra, Moreno sviluppa la convinzione che \u00e8 da questa natura che nasce la creativit\u00e0. Tale creativit\u00e0 deve poi essere diretta per preservare la vita. La variet\u00e0 di culture, credenze e modi di interagire forma un sistema sufficientemente complesso da esplorare, dove le persone vengono motivate a valutarsi l\u2019un l\u2019altra, attivamente.\nI metodi sociometrici permettono la consapevolezza di tutto ci\u00f2: le percezioni vengono identificate, corrette e affinate. I membri del gruppo si troveranno a compiere scelte informate, guidate da una consapevolezza collettiva, formando \u2013 ognuno con le proprie scelte \u2013 un \u201ctutto\u201d che \u00e8 il gruppo.\nGli strumenti di cui ci si avvale in sociometria sono: il test sociometrico (questionario mediante il quale si misurano l\u2019intensit\u00e0 e il livello delle singole relazioni gruppali), l\u2019analisi della reciprocit\u00e0 dei ruoli, la tel\u00e8 (processo empatico bidirezionale di attrazione/repulsione che produce le correnti affettive interne a un gruppo) e la catarsi (\"warm-up\" della creativit\u00e0: scaturimento attraverso la spontaneit\u00e0, mediante psicodramma, sociodramma e gruppo-azione, che permette la catarsi/liberazione con relativa assunzione responsabile del proprio ruolo).\nLe tappe dell\u2019analisi sociometrica dei gruppi sono:\nLa sociometria e i suoi strumenti trovano applicazione nella terapia familiare, nel counselling psicoterapeutico, nei sistemi educativi (classi scolastiche o training dei docenti), nella pianificazione urbana, nelle campagne politiche, in affari e industrie (in particolare nell'organizzazione dei nuovi progetti), nei campi scuola per ragazzi, nelle strutture militari e nelle congregazioni religiose.\nSono parte integrante del training sociometrico anche lo psicodramma e la psicoterapia di gruppo."}
{"id": "1887521", "revid": "1723322", "url": "https://it.wikipedia.org/wiki?curid=1887521", "title": "Teatro della spontaneit\u00e0", "text": "Il Teatro della Spontaneit\u00e0 (\"Stegreiftheater\") \u00e8 una forma di teatro creato da Jacob Levi Moreno negli anni venti a Vienna e continuato nei primi anni successivi all'emigrazione di Moreno negli U.S.A.\nGli attori mettevano in scena i drammi proposti dal pubblico o fatti di cronaca tratti dai quotidiani (\"Giornale Vivente\"). Lo Stegreiftheater \u00e8 il precursore dello psicodramma e del sociodramma . Moreno fond\u00f2 il teatro della spontaneit\u00e0 a Vienna il 1 aprile 1921 (che nella tradizione austriaca \u00e8 chiamato \"il giorno dei pazzi\") con la prima dimostrazione di teatro improvvisato senza copione n\u00e9 attori: Moreno piazz\u00f2 una poltrona vuota sul palco della \"Komodienhaus\" e propose agli spettatori di salire per giocare a soggetto il ruolo del Re. Secondo il critico teatrale Giuseppe Bartolucci: \"Moreno ne Il teatro della spontaneit\u00e0 in effetti mescolava i suoi mitici ricordi di animazione nei parchi di Vienna, con prostitute e bambini, su alcune disposizioni di gioco drammatico spontaneo su tecniche e modalit\u00e0 fuori campo, e cos\u00ec attirava e si faceva odiare per la sua diretta partecipazione e per la sua oggettiva esperienza\". \nIn seguito a questo esperimento drammaturgico, Moreno disegn\u00f2 un Teatro a pianta centrale con palchetti a corolla e lo present\u00f2 a Vienna all'Esposizione Internazionale delle Nuove Tecniche di Teatro organizzata dall'architetto Fredrich Kiesler nel 1924. \nIl Teatro della Spontaneit\u00e0 si contrappone alle cosiddette \"conserve culturali\" del teatro e in generale dello spettacolo tradizionale basate sul copione, lo spartito e l'opera finita. Questa polarit\u00e0 di Moreno \u00e8 simile a quella del conflitto Vita/Forma teorizzato da Luigi Pirandello.\nIl Teatro della Spontaneit\u00e0 ha alcuni punti di contatto con il playback theatre di Jonathan Fox in cui una compagnia di attori specializzati improvvisa la messa in scena di una situazione descritta da un membro del pubblico che per\u00f2 resta l ruolo di spettatore: l'idea e gli sviluppi del playback theatre sono nati in America su presupposti culturali e clinici diversi da quelli di Moreno."}
{"id": "1887525", "revid": "599013", "url": "https://it.wikipedia.org/wiki?curid=1887525", "title": "Total Power Exchange", "text": "Total Power Exchange (in sigla, TPE) \u00e8 una locuzione inglese con cui si indica lo scambio totale di potere, fra dominante e sottomesso, in una relazione di dominazione-sottomissione. \u00c8 una situazione che si verifica per lo pi\u00f9 nelle relazioni 24/7, ovvero continuative e perduranti nel tempo. In questo tipo di rapporto, il soggetto dominante ha un controllo pressoch\u00e9 assoluto sulla vita del sottomesso, e pu\u00f2 prendere la maggior parte delle decisioni al suo posto, anche senza consultarlo.\nCaratteristiche.\nLa definizione di TPE fu coniata nel 1997 da Steven S.Davis nel newsgroup alt.sex.bondage; secondo Davis si tratta in particolare di una relazione in cui safeword, contrattazioni fra le parti, limitazioni pi\u00f9 o meno formalizzate, sono volontariamente escluse in maniera pi\u00f9 o meno tassativa, da ambo le parti; il sottomesso accetta che non vi siano impedimenti alla libert\u00e0 del padrone di esercitare il suo potere e il suo controllo. \nOvviamente l'istituirsi di una relazione TPE non pu\u00f2 in ogni caso escludere l'applicazione delle leggi vigenti; questo pone problematiche piuttosto particolari, perch\u00e9 non \u00e8 possibile in linea di fatto e di diritto formalizzare in alcun modo un rapporto di questo tipo, che prevede cio\u00e8 la rinuncia da parte del sottomesso a molte o tutte le libert\u00e0 previste dall'ordinamento giuridico. Il soggetto dominante resta perci\u00f2 esposto ad eventuali rivalse legali di fronte alle quali non potr\u00e0 facilmente eccepire il preventivo accordo fra le parti.\nEsiste chi preferisce parlare, anzich\u00e9 di TPE, di APE, ovvero di \"Absolute Power Exchange\": in questo caso si mette ancor pi\u00f9 l'accento sull'assolutezza incomprimibile del potere del padrone. In realt\u00e0 sia l'uno che l'altro termine manifestano in ogni caso un aspetto paradossale: i limiti fisici ed emotivi dei partecipanti, e in particolare dei sottomessi, nonch\u00e9 i limiti morali e legali, rendono impossibile in ogni caso l'esercizio di quel potere assoluto, che pure si reclama.\nNella maggior parte dei casi, tuttavia, questo potere assoluto si manifesta attraverso la rinuncia volontaria al SSC, ovvero a quei principi di sanit\u00e0, sicurezza e consensualit\u00e0 tipici di molte forme di relazioni BDSM."}
{"id": "1887530", "revid": "1566286", "url": "https://it.wikipedia.org/wiki?curid=1887530", "title": "Ryan Merriman", "text": "Biografia.\nCarriera.\nHa iniziato la sua carriera da attore ancora bambino, nel corso degli anni novanta, prendendo parte, bench\u00e9 giovanissimo, a numerose produzioni cinematografiche quali \"Pat, la mamma virtuale\" (1999), \"Lansky - Un cervello al servizio della mafia\" (1999), \"Folletti si nasce\" (2001), \"Un figlio pericoloso\" (2001), oltre ad essere apparso in molte puntate della serie televisiva \"Jarod il camaleonte\", nella miniserie televisiva \"Taken\" ed aver partecipato come Guest star a \"Smallville\".\nIn questo stesso periodo di tempo Merriman si \u00e8 dedicato alla lavorazione di film horror quali \n\"Halloween - La resurrezione\" (2002), \"The Ring 2\" (2005) e \"Final Destination 3\" (2006).\nIl talento e la fama di cui gode l'attore sono testimoniati dalle numerose vittorie e nomination agli awards gi\u00e0 negli anni giovanili.\nVita privata.\nNel 2004 Merriman si \u00e8 unito in matrimonio con Micol Duncan, la sua ragazza alle scuole superiori, concluso con il divorzio. Il 5 settembre 2014 sposa Kristen McMullen."}
{"id": "1887531", "revid": "1305772", "url": "https://it.wikipedia.org/wiki?curid=1887531", "title": "Hr\u00f3lfs saga Gautrekssonar", "text": "La Hr\u00f3lfs saga Gautrekssonar \u00e8 una saga norrena messa per iscritto in Islanda nel XIII secolo. Il suo preludio \u00e8 la \"Saga di Gautrekr\".\nGautrekr fu un re dei Geati che discendeva dallo stesso Odino; egli perse sua moglie Alfhild e per questo impazz\u00ec, ignorando ogni questione di stato, e trascorreva tutto il suo tempo sul tumulo funerario di Alfhild facendo volare il suo falcone. Gautrekr aveva due figli, Ketill e Hr\u00f3lfr Gautreksson, e Ketill divenne un grande vichingo che eredit\u00f2 il regno di suo padre.\nA Gamla Uppsala governava Eir\u00edkr re di Svezia, che aveva solo una figlia, \u00deornbj\u00f6rg. Ella era una skjaldm\u00f6 che avrebbe preferito trascorrere i suoi giorni combattendo e facendo sport maschili piuttosto che attivit\u00e0 femminili; per il suo comportamento fu chiamata \"\u00de\u00f3rbergr konungr\", \"re \u00de\u00f3rbergr\". Suo padre le diede la tenuta reale di Uller\u00e5ker, dove aveva un seguito di huscarl che la aiutavano a cacciare i visitatori indesiderati.\nKetill sugger\u00ec a Hr\u00f3lfr di tentare di corteggiare la principessa e, dopo molte esitazioni, Hr\u00f3lfr accett\u00f2. Suo fratello disse che \"sarebbe stato il matrimonio pi\u00f9 nobile delle terre del Nord avere la figlia del re di Uppsala come moglie\" e che \"molti hanno poco coraggio in un grande corpo ed \u00e8 una vergogna che tu che sei un uomo non osi parlare al sesso femminile\".\nHr\u00f3lfr si fece coraggio e si rec\u00f2 in Uller\u00e5ker col suo fratello adottivo Ingjaldr di Danimarca e sessanta guerrieri ben armati per corteggiare la principessa guerriera di Svezia.\n\u00deornbj\u00f6rg sedeva sul trono completamente vestita dell'armatura e con cipiglio superbo. Quando Hr\u00f3lfr fece la sua proposta, ella si alz\u00f2, prese le sue armi e ordin\u00f2 ai suoi uomini di \"prendere e legare il pazzo che aveva offeso re \u00de\u00f3rbergr\". Hr\u00f3lfr mise il suo elmo e chiese ai suoi huscarl di lasciarlo, poi uccise valorosamente non meno di dodici dei campioni di \u00de\u00f3rbergr prima di essere costretto a scappare dal nemico in superiorit\u00e0 schiacciante. Tutti nella sua compagnia tornarono a G\u00f6taland vivi.\nDopo una campagna vichinga nell'Ovest, verso la Scozia e la Bretagna, Hr\u00f3lfr volse la prua delle sue sei navi verso nord e non si ferm\u00f2 finch\u00e9 non raggiunse Uppsala. Quando fu stabilito un nuovo trattato di pace tra Hr\u00f3lfr e re Eir\u00edkr, Hr\u00f3lfr torn\u00f2 a Uller\u00e5ker a ripetere la proposta alla principessa. \u00de\u00f3rbergr strill\u00f2 che sarebbe diventata una pecoraia di G\u00f6taland prima che egli avrebbe avuto un qualche potere su di lei. Dopo un aspro combattimento \u00de\u00f3rbergr fu catturata e non molto dopo spos\u00f2 Hr\u00f3lfr.\nDopo qualche tempo Hr\u00f3lfr succedette a suo fratello come re dei Geati, ma nessuno scrisse cosa gli successe dopo.\nTradizione svedese.\nSecondo una tradizione svedese, Hr\u00f3lfr Gautreksson \u00e8 sepolto a B\u00e4linge, presso Alings\u00e5s, nel \"Rolfsborg\" (\"Collina di Rolf\")."}
{"id": "1887532", "revid": "118284086", "url": "https://it.wikipedia.org/wiki?curid=1887532", "title": "La creazzione der monno", "text": "La creazzione der monno \u00e8 un sonetto composto da Giuseppe Gioachino Belli in Terni il 4 ottobre 1831.\nCommento.\nDelle diverse valenze letterarie e stilistiche nella interpretazione di questo sonetto la prima pi\u00f9 evidente ed immediata \u00e8 l'aspetto comico paradossale di un Dio che, fortemente irritato si lascia andare a gridare con il suo vocione - egli infatti deve essere sentito in tutto l'universo e poi un personaggio cos\u00ec rilevante non pu\u00f2 avere una voce qualunque - una tipica parolaccia romanesca.\nLa seconda considerazione riguarda gli errori teologici popolari dei primi due versi: non Dio ma Ges\u00f9 \u00e8 l'autore dell'universo che non viene creato dal nulla ma \"impastato\" da una materia informe, che gi\u00e0 era pronta (\"gi\u00e0 c'era la pasta\"), non creata dunque. Un Dio-Ges\u00f9 non creatore ma fattore, una sorta di artigiano-fornaio che fa il pane dall'ammasso caotico della pasta lievitata. Si direbbe questa una tipica concezione illuminista di un Dio architetto di un universo preesistente a lui.\nSembrerebbe questa una tesi troppo originale da concepire per un uomo del popolo ma in realt\u00e0 sarebbe stato ancora pi\u00f9 difficile per questi pensare a una creazione dal nulla ed \u00e8 proprio questo che Belli vuole evidenziare piuttosto che attribuire a un popolano teorie anticreazioniste.\nDopo un Dio fornaio ecco apparire un Dio \"cocomeraro\", che vende cocomeri col tassello. La Terra infatti \u00e8 stata fatta come un cocomero verde e molto grande. Poi sono state fatte tutte le altre creature e infine, seguendo alla lettera il racconto biblico, Dio si \u00e8 riposato dalla lunga fatica.\nA questo punto c'\u00e8 la deviazione del Belli, filosofo plebeo, dalla ortodossia nel delineare una divinit\u00e0 terribile e implacabile che addossa a un'innocente umanit\u00e0, figlia, che neppure ancora esiste, di Adamo ed Eva, la colpa del delitto, ridicolo nella sua entit\u00e0, di aver mangiato \"un pomo\". Un Dio tra l'altro, che il plebeo raccontando bestemmia (\"Strill\u00f2 per dio\") e che cerca di rendere vicino alla sua mentalit\u00e0 facendogli volgarmente pronunciare una condanna incomprensibile e ingiusta.\nNella Bibbia belliana Dio \u00e8 infatti un tiranno, talora capriccioso, che esprime il suo potere con divieti incomprensibili (\u00abPe una meluccia, ch'aver\u00e0 costato/Mezzo baiocco, stamo tutti a fonno.\u00bb) e punizioni eterne: \u00abstese un braccio | longo tremila mijja [...]| e sserr\u00f2 er paradiso a ccatenaccio\u00bb. Un Dio potente che sta sempre dalla parte dei potenti \ne che riserva ai poveri una vita da inferno che proseguir\u00e0 con lo stesso Inferno dell'al di l\u00e0.\nIl pessimismo.\n\u00c8 stato spesso accostato il pessimismo del Belli a quello di un altro suddito del Papa Re: Giacomo Leopardi, angosciato dall'arretratezza degli uomini del suo tempo e per nulla speranzoso nelle \"magnifiche sorti e progressive\" che offriva come riscatto la storia intesa romanticamente.\nNon \u00e8 questa la storia del popolo romano del Belli che vive nell'immobilit\u00e0 del tempo presente non dissimile da quello passato.\nSi pu\u00f2 ridere del sovrano e insultarlo, bestemmiarlo ma questo, come Dio, non risponde se non come fanno i potenti, senza dare nessuna spiegazione, se non richiamando il suo potere, e angariando i comuni mortali condannandoli all'immutabilit\u00e0 di una condizione umana che non cambier\u00e0 neppure dopo la morte.\nNon c'\u00e8 nessuna speranza di redenzione perch\u00e9 chi dovrebbe operarla \u00e8 un popolo che non teme insultando di dire la verit\u00e0 ma inetto e spregevole tanto quanto chi lo comanda. Si \u00e8 quindi parlato di un \"nihilismo\" radicale in Belli che lo porter\u00e0 su posizioni reazionarie mentre Leopardi, con la sua \"morale della compassione\" continuer\u00e0 a sperare nella solidariet\u00e0 umana che nasce dal comune dolore dell'esistenza."}
{"id": "1887535", "revid": "287204", "url": "https://it.wikipedia.org/wiki?curid=1887535", "title": "Hrolfs saga Gautrekssonar", "text": ""}
{"id": "1887536", "revid": "74801", "url": "https://it.wikipedia.org/wiki?curid=1887536", "title": "Moondog Rex", "text": "Carriera.\nWorld Wide Wrestling Federation.\nColley lott\u00f2 nella World Wide Wrestling Federation, dove nel 1981 vinse il WWF Tag Team Championship combattendo in coppia con Moondog King (successivamente sostituito da Moondog Spot) nel tag team chiamato \"The Moondogs\". Nel 1984, Moondog Rex ebbe anche la possibilit\u00e0 di sfidare il campione mondiale WWF Hulk Hogan per il titolo in un match andato in onda sulla televisione canadese.\nIl primo \"Smash\".\nNel 1987, Vince McMahon, non riuscendo ad ingaggiare i Legion of Doom, chiam\u00f2 Randy Colley e Bill Eadie per creare la gimmick dei Demolition, un tag team simile a quello dei Legion of Doom. Il loro debutto avvenne nel 1987 a Pebblescrap Inductee. I due avevano le facce dipinte ed erano spallegiati da Lucius Johnny V. Colley fece ancora un altro match come Smash e poi se ne and\u00f2 dalla World Wrestling Federation per svariati motivi: alcuni pensavano che avesse avuto dei problemi contrattuali con Vince McMahon; altri lo ritenevano ancora troppo riconoscibile come Moondog Rex.\nMid South Wrestling/USWA.\nDopo aver lasciato la WWF, Colley combatt\u00e9 per lungo tempo nella Mid South con i nomi \"The Nightmare\" e \"The Champion\", con i manager Eddie Gilbert e Sir Oliver Humperdink. Nella Continental Wrestling Association lott\u00f2 invece come \"Detroit Demolition\". Pot\u00e9 utilizzare questo ring name in quanto era stato riconosciuto come uno dei co-creatori della gimmick originale. L'apice di carriera lo ebbe comunque nella zona di Memphis dove combattendo come membro dei Moondogs, ebbe una serie di selvaggi, sanguinari match con i The Fabulous Ones (Steve Keirn e Stan Lane).\nWorld Championship Wrestling.\nNel 1991, la World Championship Wrestling (WCW) cre\u00f2 la stable denominata \"The Desperados\" composta da Dutch Mantell, Black Bart, e Colley, che interpretava \"Deadeye Dick\". I Desperados venivano presentati come un gruppo di rissosi cowboys che volevano incontrare Stan Hansen e formare con lui una squadra in WCW. Per diversi mesi, furono protagonisti di numerosi siparietti televisivi ambientati all'interno di saloon, rodei, e citt\u00e0 fantasma in puro stile western. Hansen non accett\u00f2 di far parte della storyline e part\u00ec per il Giappone, non ritornando mai pi\u00f9 a combattere in Nord America. Senza la carismatica presenza di Hansen, il gruppo si dissolse entro la fine dell'anno.\nNel 1994, Colley venne convocato in qualit\u00e0 di testimone durante il processo intentato a Vince McMahon per il \"caso steroidi\"."}
{"id": "1887546", "revid": "1543377", "url": "https://it.wikipedia.org/wiki?curid=1887546", "title": "Combat 18", "text": "Combat 18 \u00e8 un movimento neonazista britannico, affiliato al gruppo estremista di destra Blood &amp; Honour.\nIl \"C18\", usa come riferimento i numeri 1 e 8, ovvero le iniziali di Adolf Hitler, A e H, rispettivamente prima e ottava lettera dell'alfabeto; il significato \u00e8 quindi \"I combattenti di Adolf Hitler\".\nStoria.\nIl movimento \u00e8 stato fondato agli inizi degli anni novanta da alcuni ex membri del \"British National Party\", ci\u00f2 \u00e8 stato spiegato come ripicca per le politiche sull'immigrazione adottate dal Regno Unito.\nPochi anni dopo la fondazione, i principali attivisti del C18 si distinsero per missioni punitive verso immigrati e militanti di sinistra. Nel 2002, alcuni simpatizzanti del C18 hanno fondato la Racial Volunteer Force, che tuttora mantiene stretti legami col gruppo madre. Altri gruppi estremisti come i Lupi Bianchi sono stati - erroneamente - associati al C18 dai mass media.\nIn Germania.\nIl 18 ottobre 2003, la polizia tedesca ha operato oltre 50 raid nelle comunit\u00e0 di Kiel e Flensburg, ove \u00e8 stata smantellata la sorgente del Combat 18 in Germania.\nIn Inghilterra.\nDal 1998 al 2000, la polizia inglese, sorretta da Scotland Yard e dal MI5 effettu\u00f2 un'operazione volta a sciogliere il gruppo neonazista, arrestando pi\u00f9 di cento membri con delle veloci incursioni nei loro luoghi di ritrovo.\nTra gli arrestati, figurarono i principali vertici, ovvero Steve Sargent, David Myatt, Darren Theron e Carl Wilson. Attualmente alcuni rappresentanti di Blood &amp; Honour-C18 risultano essere responsabili di numerose tifoserie hooligan di calcio.\nIn Gran Bretagna, le personalit\u00e0 affiliate al C18 sono costantemente vigilate dal British Prison Service.\nIn Italia.\nIn ambito italiano esistono o sono esistiti vari gruppi denominati Combat 18 (o adottanti denominazioni consimili), resisi responsabili di azioni violente contro centri sociali e gruppi Sharp (sigla che federa gli skinheads anarchici, antirazzisti e di estrema sinistra). La loro presenza \u00e8 altres\u00ec segnalata nell'ambito del tifo calcistico, come nel caso del , la cui curva \u00e8 storicamente caratterizzata dalla professione di ideologie di estrema destra.\nNon risultano per\u00f2 collegamenti diretti tra queste iniziative e il gruppo originale inglese\nResto del mondo.\nIl 6 settembre 2006, la polizia belga ha arrestato 20 militanti del C18 nelle Fiandre, tra gli incarcerati, quattordici erano in servizio nell'esercito. Nel luglio 2008, dei vandali che si sono firmati come Combat 18 hanno riempito di murales ineggianti al razzismo l'oratorio St. Mary, nella contea di Londonderry. Negli USA, la Anti-Defamation League ha provato l'esistenza di importanti centri del C18 in Florida e Illinois.\nOrganizzazione.\nLa gerarchia \u00e8 poco conosciuta, piccoli gruppi hanno sede nelle principali metropoli europee e statunitensi.\nIl gruppo tende a mostrarsi raramente all'opinione pubblica, ma i suoi componenti si riuniscono occasionalmente in concerti di White Power rock organizzati dai vertici del gruppo."}
{"id": "1887555", "revid": "486946", "url": "https://it.wikipedia.org/wiki?curid=1887555", "title": "Rugbisti", "text": ""}
{"id": "1887560", "revid": "44210", "url": "https://it.wikipedia.org/wiki?curid=1887560", "title": "Bingium", "text": ""}
{"id": "1887562", "revid": "3831", "url": "https://it.wikipedia.org/wiki?curid=1887562", "title": "Contrada di Rivellino", "text": ""}
{"id": "1887569", "revid": "599013", "url": "https://it.wikipedia.org/wiki?curid=1887569", "title": "Wim Vansevenant", "text": "Carriera.\nTrascorre gli ultimi mesi della stagione 1994 da stagista nella squadra olandese Wordperfect-Colnago-Decca. L'anno successivo passa professionista con la Vlaanderen 2002-Eddy Merckx, rimanendovi per quattro anni e ottenendo la sua prima vittoria, una tappa al Tour de Vaucluse, nel 1996.\nNegli anni che seguono cambia ben quattro squadre, la Collstrop-De Federale Verzekeringen nel 1999, la Farm-Frites (ex TVM) nel 2000, la Mercury-Viatel nel 2001 e infine la Palmans-Collstrop, frutto della fusione tra Collstrop e Palmans-Ideal, nel 2002.\nNel 2003 decide infine di trasferirsi alla pi\u00f9 quotata Lotto-Domo, ritrovando Mario Aerts, suo compagno alla Vlaanderen 2002 per tre anni. Rimarr\u00e0 con la Lotto, poi divenuta Davitamon, Predictor e Silence, fino al 2008, anno in cui d\u00e0 l'addio all'attivit\u00e0 professionistica.\nDetiene il singolare primato di essere arrivato per tre volte consecutive (2006, 2007 e 2008) ultimo al Tour de France. Curiosamente, al Tour de France 2005 era arrivato penultimo, davanti al solo Iker Flores."}
{"id": "1887572", "revid": "1869172", "url": "https://it.wikipedia.org/wiki?curid=1887572", "title": "Golden Globe 1967", "text": "La 24\u00aa edizione della cerimonia di premiazione di Golden Globe si \u00e8 tenuta il 15 febbraio 1967 al \"Cocoanut Grove\" dell\"Ambassador Hotel\" di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1887579", "revid": "73843", "url": "https://it.wikipedia.org/wiki?curid=1887579", "title": "Cavaliere di Vittorio Veneto", "text": ""}
{"id": "1887580", "revid": "339392", "url": "https://it.wikipedia.org/wiki?curid=1887580", "title": "Australian Antarctic Division", "text": ""}
{"id": "1887583", "revid": "56818", "url": "https://it.wikipedia.org/wiki?curid=1887583", "title": "Lord Howe Island", "text": ""}
{"id": "1887584", "revid": "599013", "url": "https://it.wikipedia.org/wiki?curid=1887584", "title": "Mindaugas Lukauskis", "text": "Statistiche.\nPresenze e punti nei club.\n\"Statistiche aggiornate a giugno 2012\""}
{"id": "1887586", "revid": "834", "url": "https://it.wikipedia.org/wiki?curid=1887586", "title": "Down under", "text": ""}
{"id": "1887587", "revid": "56818", "url": "https://it.wikipedia.org/wiki?curid=1887587", "title": "Top end", "text": ""}
{"id": "1887589", "revid": "287204", "url": "https://it.wikipedia.org/wiki?curid=1887589", "title": "Marijonas Petravicius", "text": ""}
{"id": "1887590", "revid": "599013", "url": "https://it.wikipedia.org/wiki?curid=1887590", "title": "Volodymyr Hustov", "text": "Carriera.\nNato a Kiev, giunse in Italia nel 1996, a Romano di Lombardia, con la Nazionale ucraina, e nel 1998 ottenne il primo contratto da dilettante, con la toscana Casini-Vellutex. Dopo un 1999 caratterizzato da alcuni successi, quali quelli al Trofeo Alcide De Gasperi e al Piccolo Giro di Lombardia, e piazzamenti di rilievo, quali i terzi posti a Giro del Belvedere e Giro delle Regioni, pass\u00f2 professionista a inizio 2000 con la Fassa Bortolo di Giancarlo Ferretti.\nNelle sei stagioni con la Fassa Bortolo lavor\u00f2 come gregario di Alessandro Petacchi (soprattutto) e di Ivan Basso. Alla vigilia del Tour de Romandie del 2002 gli venne rilevato un valore di ematocrito superiore alla norma, e di conseguenza venne dichiarato \"non idoneo\" a partecipare alla corsa. Dopo le controanalisi effettuate a Losanna dall'Unione Ciclistica Internazionale venne comunque accertato che il valore anomalo era fisiologico e perci\u00f2 il ciclista fu riammesso alle corse. Nel 2003 ottenne il suo primo (e unico) successo individuale da professionista, la classifica generale del Rothaus Regio-Tour, senza per\u00f2 vincere alcuna tappa.\nTra il 2006 e il 2008 milit\u00f2 nel Team CSC di Bjarne Riis come gregario dei vari capitani, prima Ivan Basso, poi Carlos Sastre e i due fratelli Schleck, Andy e Fr\u00e4nk; con la maglia del Team CSC nel 2006 vinse le cronometro a squadre del Giro d'Italia e della Vuelta a Espa\u00f1a. Dal 2009 al 2010 vest\u00ec la divisa della Cerv\u00e9lo TestTeam, sempre al seguito di Sastre, mentre dal 2011 al 2012 gareggi\u00f2 di nuovo tra le file della squadra di Riis, la Saxo Bank-Sungard. Concluse la carriera professionistica nel 2012."}
{"id": "1887592", "revid": "56818", "url": "https://it.wikipedia.org/wiki?curid=1887592", "title": "Top End", "text": ""}
{"id": "1887602", "revid": "287204", "url": "https://it.wikipedia.org/wiki?curid=1887602", "title": "Golden Globe 1966", "text": "La 23\u00aa edizione della cerimonia di premiazione di Golden Globe si \u00e8 tenuta il 28 febbraio 1966 al \"Cocoanut Grove\" dell\"Ambassador Hotel\" di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1887603", "revid": "438678", "url": "https://it.wikipedia.org/wiki?curid=1887603", "title": "Incontro al Central Park", "text": "Incontro al Central Park \u00e8 un film del 1965 del regista Guy Green.\nTrama.\nDopo aver perduto la vista per un incidente occorsole durante una lite fra i suoi genitori, Selina prosegue la sua vita in compagnia della madre, una donna sciupata e inacidita dalle miserie che ha vissuto, e del nonno paterno, un vecchio alcolizzato andato a vivere con loro dopo che il padre della ragazza ha abbandonato la famiglia.\nUn giorno Selina convince il nonno a portarla al parco e qui conosce Gordon Ralfe, un giovane di colore, istruito ed intelligente, che rimane affascinato da questa ragazza genuinamente intenzionata a non accontentarsi di continuare a vivere nell'ambiente ottuso in cui \u00e8 sempre stata costretta. Superate le violente proteste della madre, il ragazzo prende Selina con s\u00e9 e la porta in un istituto per ciechi dove potr\u00e0 avere un'istruzione e conoscere altre persone, promettendo alla giovane che se, al termine dei suoi studi lo vorr\u00e0 ancora, allora si sposeranno, ma non prima che ella abbia conosciuto il mondo e si sia accertata che Gordon \u00e8 davvero il marito che desidera."}
{"id": "1887608", "revid": "599013", "url": "https://it.wikipedia.org/wiki?curid=1887608", "title": "Chiesa di San Martino (Recco)", "text": "La chiesa di San Martino \u00e8 un luogo di culto cattolico situato nella frazione di Polanesi, in via Polanesi, nel comune di Recco nella citt\u00e0 metropolitana di Genova. La chiesa \u00e8 sede della parrocchia omonima del vicariato di Recco-Uscio-Camogli dell'arcidiocesi di Genova.\nStoria.\nLa sua prima citazione ufficiale, con il nome di cappella di san Martino di Recco, risale in un atto datato al 1195 e secondo alcuni testi la sua comunit\u00e0 fu affidata a partire dal 1311 direttamente all'arciprete di Recco. La comunit\u00e0 religiosa di Polanesi fu unita prima del 1460 assieme ai parrocchiani di Megli diventandone succursale dall'11 aprile del 1469.\nDal 1512 al 1534 fu aggregata alla comunit\u00e0 di Avegno per poi ritornare succursale di Megli fino al 1639. Nello stesso anno, il 4 giugno, il cardinale Stefano Durazzo la elev\u00f2 al titolo di parrocchia.\nDescrizione.\nL'interno \u00e8 ad unica navata con cinque altari laterali di cui il maggiore fu donato alla chiesa in seguito alla soppressione della chiesa di San Nicol\u00f2 nel 1799. Nel 1816 l'allora rettore Antonio Assereto ne chiese appunto il trasferimento al marchese Domenico Franzone, quest'ultimo padre dell'arcivescovo di Torino Luigi Franzone e dove anni prima la sua famiglia finanzi\u00f2 a proprie spese la realizzazione dell'altare nella chiesa di San Nicol\u00f2.\nLa chiesa fu ufficialmente consacrata dal cardinale e arcivescovo di Genova Giuseppe Siri il 27 ottobre del 1954; nello stesso giorno s'incoron\u00f2 anche l'immagine della Madonna della Salute.\nL'edificio, inoltre, conserva un pregevole organo a canne, realizzato nel XVII secolo da Tommaso I Roccatagliata."}
{"id": "1887609", "revid": "767487", "url": "https://it.wikipedia.org/wiki?curid=1887609", "title": "Gambit - Grande furto al Semiramis", "text": "Gambit - Grande furto al Semiramis (\"Gambit\") \u00e8 un film del 1966 diretto da Ronald Neame, con protagonisti Michael Caine e Shirley MacLaine.\nTrama.\nHarry Dean, un giovane ladro, ed Emile Fournier, uno scultore, mettono a segno un piano - studiato nei minimi particolari - che consiste nel rubare una preziosa statua cinese di ceramica che \u00e8 custodita nell'appartamento del miliardario Shahbandar, e per riuscirci pagano cinquemila dollari la ballerina Nicole Chang, che assomiglia in maniera impressionante alla defunta moglie di quest'ultimo.\nDistribuzione.\nLa premi\u00e8re del film \u00e8 avvenuta a Londra il 28 dicembre 1966, per essere poi distribuito il 7 gennaio 1967 nelle sale statunitensi. In Italia il film \u00e8 uscito nel corso del 1967.\nRemake.\nNel 2012 \u00e8 stato realizzato un remake intitolato \"Gambit - Una truffa a regola d'arte\", scritto dai Fratelli Coen, diretto da Michael Hoffman e interpretato da Colin Firth, Cameron Diaz e Alan Rickman.\nCuriosit\u00e0.\nGambit, vocabolo che deriva dall'italiano Gambetto, nel gioco degli scacchi indica la mossa con cui, nelle fasi iniziali di una partita, si sacrifica uno o pi\u00f9 pedoni al fine di ottenere un vantaggio strategico sull'avversario.\n\u00c8 come se si giocasse una partita a scacchi tra Harry Dean, il giovane ladro, ed il miliardario Shahbandar, proprietario della preziosa scultura."}
{"id": "1887610", "revid": "287204", "url": "https://it.wikipedia.org/wiki?curid=1887610", "title": "Gambit (film)", "text": ""}
{"id": "1887612", "revid": "767487", "url": "https://it.wikipedia.org/wiki?curid=1887612", "title": "Due assi nella manica", "text": "Due assi nella manica (\"Not with My Wife, You Don't!\") \u00e8 un film del 1966, diretto da Norman Panama, interpretato da Tony Curtis, Virna Lisi e George C. Scott.\nTrama.\nTom Ferris, un ambizioso ufficiale dell'aviazione USA, non si ferma davanti a nulla pur di ottenere una promozione e questo suo \"impegno\" nella ricerca dell'avanzamento della sua carriera lo porta progressivamente a trascurare la bella moglie ed ex infermiera Julie. Dopo che questi \u00e8 partito per un corso di sopravvivenza nel Labrador riappare Tank Martin, un altro ufficiale, amico di Tom, che, durante la guerra di Corea, gli aveva gi\u00e0 conteso l'amore di Julie.\nCuriosit\u00e0.\nCome gi\u00e0 avvenuto nel primo film americano di Virna Lisi \"Come uccidere vostra moglie\" (1965) di Richard Quine, per esigenze pratiche di doppiaggio la futura moglie di Tom Ferris, che nell'originale \u00e8 l'infermiera italiana Julietta Perodi, nella versione italiana diventa la spagnola Giulia Parilla. Durante il film compare anche una sequenza girata in un cinema romano, dove una lunga scena del fantomatico film italiano proiettato (\"Arrivederci Mondo\" di Antonio Merletta) viene interamente doppiato in spagnolo. Per la stessa ragione anche il personaggio della cameriera interpretato da Karla Most da italiano diventa spagnolo."}
{"id": "1887614", "revid": "767487", "url": "https://it.wikipedia.org/wiki?curid=1887614", "title": "Buttati Bernardo!", "text": "Buttati Bernardo! (\"You're a Big Boy Now\") \u00e8 un film del 1966 diretto da Francis Ford Coppola, seconda opera del regista basata sul romanzo di David Benedictus.\nPresentato come tesi per il master a UCLA (il regista aveva 27 anni), \u00e8 stato presentato in concorso al Festival di Cannes 1967 ed ha fatto guadagnare a Geraldine Page una delle sue tante nomination all'Oscar come miglior attrice non protagonista.\n\"Buttati Bernardo!\" \u00e8 una commedia surreale, caratterizzata da situazioni comiche o grottesche, che critica l'istituzione familiare americana colpevole di reprimere la crescita sessuale del giovane Bernardo (come fa meglio intendere il titolo originale: \"You're a Big Boy Now\").\nTrama.\nNew York, anni sessanta. Bernardo \u00e8 un ragazzo diciannovenne timido, sensibile e spesso imbranato succube dei genitori; lavora come impiegato nella biblioteca del padre, che non contento della sua condotta lavorativa decide di mandarlo a vivere da solo in una camera ammobiliata.\nCi\u00f2 nonostante, la madre resta comunque in contatto con la proprietaria dell'appartamento per ottenere informazioni sul comportamento del figlio.\nBernardo, ancora vergine, perde la testa ed entra in totale confusione per la stravagante Barbara Darlyn, non rendendosi conto delle attenzioni di Amy, segretaria del padre. Quindi decide di scrivere una lettera a Barbara la quale, lo invita a passare in camerino dopo lo spettacolo a teatro. Colpita dalla particolarit\u00e0 di Bernardo, e dopo aver passato con lui una notte (senza aver concluso nulla) lo induce a trasferirsi definitivamente da lei.\nIn realt\u00e0 Barbara \u00e8 solo una ragazza instabile e tratta Bernardo come se fosse una marionetta nelle sue mani; ma Bernardo comprende che Barbara \u00e8 solo una donna e lui \u00e8 soltanto un uomo, e dopo aver scoperto il \u201ctradimento\u201d di Barbara con il suo collega, esplode, e va su tutte le furie cercando di bruciare la bibbia conservata gelosamente dal padre in biblioteca.\nPassa la notte in galera per la suddetta bravata, uscendo grazie ad Amy, che paga la cauzione, e quindi ormai disilluso ma lucido decide di far coppia con Amy."}
{"id": "1887615", "revid": "110157", "url": "https://it.wikipedia.org/wiki?curid=1887615", "title": "Boa Vista do Sul", "text": "Boa Vista do Sul \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887617", "revid": "767487", "url": "https://it.wikipedia.org/wiki?curid=1887617", "title": "Terrore alla 13\u00aa ora", "text": "Terrore alla 13\u00aa ora (\"Dementia 13\") \u00e8 un film del 1963 diretto da Francis Ford Coppola.\n\u00c8 un horror-thriller a basso costo prodotto da Roger Corman in cui Coppola si occupa anche della sceneggiatura, rielaborando una storia di Charles Hannawalt, direttore della fotografia.\nTrama.\nLa famiglia Haloran si riunisce nel suo castello irlandese per commemorare la prematura scomparsa della piccola Kathleen, annegata sette anni prima. Qui si verificano alcuni avvenimenti anomali, come le apparizioni di Kathleen, amplificati dalla presenza di un assassino armato d'ascia.\nDistribuzione.\nLa pellicola \u00e8 entrata nel pubblico dominio negli Stati Uniti."}
{"id": "1887618", "revid": "110157", "url": "https://it.wikipedia.org/wiki?curid=1887618", "title": "Carlos Barbosa", "text": "Carlos Barbosa \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887622", "revid": "438678", "url": "https://it.wikipedia.org/wiki?curid=1887622", "title": "Tonight for Sure", "text": "Tonight for Sure \u00e8 un film del 1962 diretto da Francis Ford Coppola.\nTrama.\nAgosto 1961, Los Angeles. Due bacchettoni - il minatore Samuel Hill (Kenney), arrivato in citt\u00e0 su un asino, e l'agghindato Benjamin Jabowski (Schanzer) - s'incontrano in un locale burlesque del Sunset Strip, l'Harem Club, con l'intenzione di sabotarlo. I due, mentre ammirano le spogliarelliste, si raccontano le rispettive storie: Sam aveva un amico che dopo aver preso un colpo in testa vedeva donne nude ovunque andasse, mentre Benjamin era ossessionato da una fotografa di nudi nel palazzo vicino al suo. Ma il piano dei due gli si ritorcer\u00e0 contro."}
{"id": "1887625", "revid": "182396", "url": "https://it.wikipedia.org/wiki?curid=1887625", "title": "Colonia Claudia Ara Agrippinensium", "text": ""}
{"id": "1887628", "revid": "23885", "url": "https://it.wikipedia.org/wiki?curid=1887628", "title": "Herstigte Nasionale Party", "text": ""}
{"id": "1887629", "revid": "1418004", "url": "https://it.wikipedia.org/wiki?curid=1887629", "title": "Premio Cam\u00f5es", "text": "Il premio Cam\u00f5es, istituito dal governo del Brasile e del Portogallo nel 1988, \u00e8 attribuito agli autori che hanno contribuito all'accrescimento del patrimonio letterario e culturale della lingua portoghese.\nQuesto premio \u00e8 considerato il pi\u00f9 importante premio letterario destinato a garantire, per un autore di lingua portoghese, fama alla sua opera.\nIl premio Cam\u00f5es \u00e8 attribuito con cadenza annuale, alternatamente nel territorio di uno dei due Stati, rilasciando la decisione ad una giuria appositamente creata per l'evento. Il premio consiste in una somma di denaro risultante dai contributi dei due Stati.\nIl premio Cam\u00f5es fu istituito inizialmente tramite il Protocollo addizionale all'\"Accordo culturale tra i Governi della Repubblica Portoghese e il Governo della Repubblica Federativa del Brasile\", del 7 settembre del 1966; firmato dapprima in Brasile, nel 22 giugno del 1988, per essere approvato poi in Portogallo grazie al Decreto n.\u00ba 43/88 del 30 novembre.\nQuesto protocollo fu sostituito dal Protocollo Modificativo del \"Protocollo che istitu\u00ec il premio Cam\u00f5es\", celebrato tra la Repubblica Portoghese e la Repubblica Federativa del Brasile, firmato a Lisbona nel 17 aprile del 1999, approvato poi in Portogallo attraverso il Decreto 47/99 del 5 novembre."}
{"id": "1887630", "revid": "1522738", "url": "https://it.wikipedia.org/wiki?curid=1887630", "title": "Uga Fantozzi", "text": ""}
{"id": "1887633", "revid": "339392", "url": "https://it.wikipedia.org/wiki?curid=1887633", "title": "San Bovo di Voghera", "text": ""}
{"id": "1887637", "revid": "767487", "url": "https://it.wikipedia.org/wiki?curid=1887637", "title": "Layla and Other Assorted Love Songs", "text": "Layla and Other Assorted Love Songs \u00e8 il primo album del gruppo Derek and the Dominos, pubblicato nel 1970. L'album \u00e8 anche l'unico lavoro in studio pubblicato dal gruppo di New York."}
{"id": "1887644", "revid": "110157", "url": "https://it.wikipedia.org/wiki?curid=1887644", "title": "Coronel Pilar", "text": "Coronel Pilar \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887646", "revid": "1543377", "url": "https://it.wikipedia.org/wiki?curid=1887646", "title": "Kevin Seeldraeyers", "text": "Carriera.\nDopo due stagioni tra i dilettanti Under-23 con il team Beveren 2000, nel 2007 debutta tra i professionisti, ingaggiato dalla belga Quick Step. Mostrando doti da scalatore sulla medie e lunghe salite, al Giro d'Italia 2009 si piazza quattordicesimo in classifica generale, aggiudicandosi anche la classifica giovani davanti all'italiano Francesco Masciarelli. Successivamente alle squalifiche di Danilo Di Luca, Franco Pellizotti, Lance Armstrong e Tadej Valjavec, \u00e8 salito al decimo posto della graduatoria finale.\nNel 2012 si trasferisce al team Astana: con questa squadra nel 2013 ottiene i primi successi da professionista, imponendosi nelle prime due tappe dell'\u00d6sterreich-Rundfahrt. Si ritira dall'attivit\u00e0 a fine 2015 dopo una stagione con i turchi della Torku \u015eekerspor."}
{"id": "1887647", "revid": "110157", "url": "https://it.wikipedia.org/wiki?curid=1887647", "title": "Cotipor\u00e3", "text": "Cotipor\u00e3 \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887650", "revid": "712828", "url": "https://it.wikipedia.org/wiki?curid=1887650", "title": "Narcissa Black", "text": ""}
{"id": "1887655", "revid": "110157", "url": "https://it.wikipedia.org/wiki?curid=1887655", "title": "Fagundes Varela", "text": "Fagundes Varela \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887657", "revid": "21880", "url": "https://it.wikipedia.org/wiki?curid=1887657", "title": "Henry Alfred Perrier de la B\u00e2thie", "text": "Si dedic\u00f2 prevalentemente allo studio della flora del Madagascar.\n\u00c8 stato dedicato alla sua memoria il \"sifaka\" di Perrier (\"Propithecus perrieri\"), il genere delle Orchidaceae \"Neobathiea\" nonch\u00e9 numerose specie vegetali malgasce tra cui \"Adansonia perrieri\", \"Erythrina perrieri,\" \"Ensete perrieri,\" \"Euphorbia perrieri\", \"Melanophylla perrieri,\" \"Podocarpus perrieri,\" \"Takhtajania perrieri\" e \"Xerosicyos perrieri\". \nLa sua figura \u00e8 legata ad una storica controversia: quella della eradicazione del ficodindia (\"Opuntia ficus-indica\") dal sud del Madagascar, per mezzo della introduzione nel 1925 del \"Cactoblastis cactorum\". Le conseguenze di tale eradicazione di una pianta considerata infestante, ma che costituiva una risorsa alimentare per la popolazione povera e per il bestiame, risultarono disastrose."}
{"id": "1887658", "revid": "104458", "url": "https://it.wikipedia.org/wiki?curid=1887658", "title": "Ingeborg Helen Marken", "text": "Atleta versatile, gareggi\u00f2 in tutte le specialit\u00e0.\nBiografia.\nStagioni 1993-1996.\nNata a Kongsberg ma originaria di Eggedal di Sigdal, la Marken debutt\u00f2 in campo internazionale ai Mondiali juniores di Monte Campione/Colere 1993 e in Coppa del Mondo il 18 dicembre 1994 nello slalom speciale di Sestriere, senza terminare la prima manche. Il primo podio della carriera nel massimo circuito internazionale arriv\u00f2 un anno dopo, il 17 dicembre 1995: in quella data infatti si classific\u00f2 seconda nella combinata di Sankt Anton am Arlberg.\nEsord\u00ec ai Campionati mondiali in occasione della rassegna iridata della Sierra Nevada del 1996, dove si piazz\u00f2 12\u00aa nella discesa libera, 6\u00aa nel supergigante, 6\u00aa nella combinata e non concluse lo slalom gigante e lo slalom speciale; un mese dopo, il 7 marzo, colse la sua unica vittoria in Coppa del Mondo, conquistata nel supergigante di Kvitfjell/Hafjell.\nStagioni 1997-2002.\nAi Mondiali di Sestriere 1997 fu 12\u00aa sia nella discesa libera sia nel supergigante e 20\u00aa nello slalom gigante; l'anno dopo esord\u00ec ai Giochi olimpici invernali: a si classific\u00f2 11\u00aa nella discesa libera, 19\u00aa nel supergigante, 13\u00aa nella combinata e non concluse lo slalom gigante. Nella stagione successiva partecip\u00f2 ai Mondiali di Vail/Beaver Creek 1999 (14\u00aa sia nella discesa libera sia nel supergigante) e colse il suo ultimo podio in Coppa del Mondo: 2\u00aa nella discesa libera della Sierra Nevada del 10 marzo.\nSankt Anton am Arlberg 2001 fu la sua ultima presenza iridata, nella quale si classific\u00f2 18\u00aa nella discesa libera e 31\u00aa nel supergigante; l'anno dopo si conged\u00f2 dai Giochi olimpici invernali con il 13\u00ba posto nella discesa libera e una prova non completata nel supergigante di . Si ritir\u00f2 al termine di quella stessa stagione 2001-2002; la sua ultima gara in Coppa del Mondo fu la discesa libera di Altenmarkt-Zauchensee del 6 marzo, chiusa al 9\u00ba posto, e la sua ultima gara in carriera fu un supergigante FIS disputato il 17 marzo a Hafjell, vinto dalla Marken.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1887661", "revid": "110157", "url": "https://it.wikipedia.org/wiki?curid=1887661", "title": "Farroupilha", "text": "Farroupilha \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul.\nIn origine fu chiamata \"Nova Vicenza\", dagli immigrati fondatori provenienti da Vicenza.\nAmministrazione.\nGemellaggi.\nDal 6 ottobre 2009 la citt\u00e0 \u00e8 gemellata con il comune di Latina."}
{"id": "1887662", "revid": "110157", "url": "https://it.wikipedia.org/wiki?curid=1887662", "title": "Flores da Cunha", "text": "Flores da Cunha \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887664", "revid": "114964346", "url": "https://it.wikipedia.org/wiki?curid=1887664", "title": "Monte Belo do Sul", "text": "Monte Belo do Sul \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul.\nStoria.\nMonte Belo do Sul \u00e8 un comune che si \u00e8 emancipato il 20 marzo 1992 dalla colonia Dona Isabel, creata il 24 maggio 1870.\nLa citt\u00e0 \u00e8 stata fondata nel 1877 da coloni italiani provenienti da Udine, Mantova, Cremona, Venezia, Vicenza, Treviso, Bergamo, Modena e Belluno.\nLa citt\u00e0 era totalmente abitata da italiani, per un totale di 416 famiglie.\nDal 1898 al 1945 \u00e8 stata chiamata Montebello, probabilmente a causa della posizione geografica della sede del distretto o anche in onore della celebre battaglia che fu combattuta nel nord Italia. Dal 1945 al 1949 \u00e8 stata chiamata Caturet\u00e3, che in lingua indiana significa Buon Popolo. Dal 1949 al 1992 \u00e8 stata chiamata Monte Belo, e dal 20 marzo 1992 (l'emancipazione del comune) \u00e8 stato chiamata Monte Belo do Sud."}
{"id": "1887665", "revid": "23885", "url": "https://it.wikipedia.org/wiki?curid=1887665", "title": "Afro-Shirazi Party", "text": ""}
{"id": "1887667", "revid": "104458", "url": "https://it.wikipedia.org/wiki?curid=1887667", "title": "Warwara Zelenskaja", "text": ""}
{"id": "1887668", "revid": "767487", "url": "https://it.wikipedia.org/wiki?curid=1887668", "title": "The Juniors", "text": "The Juniors (anche noti come Juniors) sono stati un gruppo musicale italiano di musica beat, successivamente spostatisi verso il rock progressivo.\nStoria del gruppo.\nThe Juniors si formano a Vercelli per iniziativa dei gemelli Nando e Pietro Bellini; iniziano ad esibirsi nella loro regione e, durante uno spettacolo, vengono contattati da Gianni Pettenati e diventano il suo gruppo di accompagnamento negli spettacoli.\nIl debutto in sala d'incisione avviene per la Fonit Cetra proprio accompagnando il cantante piacentino nel suo primo 45 giri nel 1966 e nel terzo l'anno successivo; sempre nel 1967 partecipano alla compilation 14 canzoni di Sanremo 1967, realizzata dalla stessa etichetta, incidendo questa volta da soli due brani, \"Bisogna saper perdere\" (presentata al festival di Sanremo dai Rokes e Lucio Dalla e scritta da Ruggero Cini e Giuseppe Cassia) e \"Uno come noi\", presentata al festival da Milva e i Los Bravos.\nCon l'ingresso del cantante Arturo Bo passano poi alla DKF Folklore, etichetta torinese con cui pubblicano due 45 giri (tra i quali \"Groovin\", successo dei Young Rascals, e \"Solo solo solo\", scritta dal maestro veronese Franco Bignotto) ed un album (insieme ad altri due gruppi beat piemontesi, The Solist Group e i Ragazzi del Sole).\nL'anno successivo, tornati alla Fonit Cetra, pubblicano \"Chi \u00e8\", cover di \"Get Back\" dei Beatles.\nNegli anni '70 il gruppo (in cui per un certo periodo alla voce solista vi \u00e8 Alvaro Fella, in seguito cantante con i Jumbo) si stacca dal beat e si avvicina al rock progressivo, pubblicando nel 1970 una cover di \"Black night\" dei Deep Purple e due anni dopo l'album The Juniors story, cantato parte in inglese e parte in italiano, in cui la svolta stilistica \u00e8 decisamente pi\u00f9 marcata, sia per l'uso di strumenti come il flauto o il clavicembalo (in \"Sweet\"), sia per la struttura delle canzoni (in particolare \"Break of lease\", che supera gli otto minuti).\nL'album \u00e8 pubblicato dalla City e distribuito dalla Ariston, e dal disco viene anche tratto un 45 giri, Rose di legno/Oltre l'orizzonte; dopo la pubblicazione di un altro 45 giri (a nome \"Piero &amp; The Juniors\") il gruppo si scioglie poi l'anno successivo.\nDopo lo scioglimento del gruppo, alcuni dei componenti sono rimasti nel mondo musicale: il batterista Gianni Durini ha suonato nel gruppo I Panda, negli Everest e nel disco dei Krisma \"Chinese Restaurant\", mentre il trombettista Piero Spagnolo ha per molti anni accompagnato in tour Zucchero Fornaciari, il sassofonista Renzo Rigon \u00e8 diventato uno dei pi\u00f9 rinomati interpreti jazz ed il bassista Roberto Barone \u00e8 stato uno dei musicisti di Toto Cutugno fino alla prematura scomparsa avvenuta nel 2009.\nNel 2007 il loro 33 giri \u00e8 stato ristampato dalla Mellow Records.\nFormazione.\nIn alcune loro incisioni (compreso l'album) i musicisti sono indicati con il solo nome di battesimo."}
{"id": "1887670", "revid": "110157", "url": "https://it.wikipedia.org/wiki?curid=1887670", "title": "Nova P\u00e1dua", "text": "Nova P\u00e1dua \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887677", "revid": "110157", "url": "https://it.wikipedia.org/wiki?curid=1887677", "title": "Santa Tereza", "text": "Santa Tereza \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887678", "revid": "110157", "url": "https://it.wikipedia.org/wiki?curid=1887678", "title": "S\u00e3o Marcos", "text": "S\u00e3o Marcos \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887680", "revid": "110157", "url": "https://it.wikipedia.org/wiki?curid=1887680", "title": "Veran\u00f3polis", "text": "Veran\u00f3polis \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul.\nAmministrazione.\nGemellaggi.\n\u00c8 gemellata con:"}
{"id": "1887682", "revid": "767487", "url": "https://it.wikipedia.org/wiki?curid=1887682", "title": "Vila Flores", "text": "Vila Flores \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul."}
{"id": "1887688", "revid": "22356", "url": "https://it.wikipedia.org/wiki?curid=1887688", "title": "Ctenacanthiformes", "text": "Gli ctenacantiformi (Ctenacanthiformes) sono un ordine di squali estinti, vissuti tra il Devoniano superiore e il Triassico (360 \u2013 220 milioni di anni fa). Da molti studiosi sono considerati i potenziali antenati degli squali odierni, e i loro fossili si rinvengono in molti luoghi del pianeta, in particolare in Europa e in Nordamerica, ma anche in Australia e in Asia.\nDescrizione.\nL'aspetto di questi animali, generalmente, non doveva essere molto dissimile da quello degli squali attuali: il corpo era lungo e idrodinamico, e la lunghezza variava da poche decine di centimetri a svariati metri di lunghezza (Maisey et al., 2017). La morfologia era quella di un tipico squalo: di solito gli ctenacanti possedevano due pinne dorsali, la prima posizionata al di sopra delle pinne pettorali e la seconda in posizione arretrata rispetto alle pinne pelviche. Ciascuna pinna dorsale era preceduta da una spina, in alcuni casi finemente ornata da striature longitudinali crenulate o da tubercoli. Queste spine del dorso erano profondamente inserite nella massa muscolare dell'animale, ed erano riposte contro una cartilagine di forma triangolare che sosteneva la pinna dorsale. Questa cartilagine \u00e8 una caratteristica che si ritrova negli squali odierni. Il cranio \u00e8 poco conosciuto. I denti, generalmente, erano molto simili a quelli del genere \"Cladoselache\", ma alcune forme solitamente ascritte agli ctenacanti (\"Phoebodus\", \"Thrinacoselache\", \"Wodnika\", \"Sphenacanthus\") possedevano dentature del tutto diverse. Alcuni ctenacanti si discostavano dal solito piano corporeo: \u00e8 il caso di \"Bandringa\", munito di un rostro anteriore lungo quanto il corpo, o di \"Thrinacoselache\", dal corpo eccezionalmente allungato.\nCaratteristiche.\nLe caratteristiche di questo gruppo sono, come gi\u00e0 detto, le robuste spine cartilaginee che sostengono i raggi delle pinne, ben inserite all'interno della muscolatura e che permettono all'animale una maggiore libert\u00e0 di movimento delle stesse.\nLe spine delle pinne dorsali esternamente sono separate dal resto della membrana (a differenza di quasi tutti gli euselaci). Altre caratteristiche evolutivamente importanti sono una bocca in posizione subventrale, la presenza di una pinna anale, una pinna caudale eterocerca (a differenza degli Xenacanthidae) che presenta un lobo inferiore ben sviluppato e sostenuto da elementi scheletrici della coda (per un nuoto veloce a scatti).\nClassificazione.\nL'ordine degli ctenacanti ha una classificazione molto incerta, a causa della moltitudine di generi ascritti; in particolare, alcune forme come \"Sphenacanthus\", \"Thrinacoselache\" e \"Bandringa\" non sembrano appartenere agli ctenacanti in senso stretto. In ogni caso, gli ctenacanti sono ritenuti tra i probabili antenati dei veri squali che apparvero nel corso del Mesozoico, a causa di alcune caratteristiche delle pinne.\nTra le forme pi\u00f9 note ricordiamo i tipici ctenacanti \"Ctenacanthus\", \"Cratoselache\", \"Tamiobatis\" e \"Goodrichthys\", \"Phoebodus\" dai grandi occhi, \"Thrinacoselache\" dal corpo allungato, \"Sphenacanthus\" e \"Wodnika\" dalla dentatura aberrante e \"Acronemus\" del Triassico medio, forse una forma di transizione verso squali pi\u00f9 evoluti.\nFossili.\nI primi fossili di ctenacanti furono descritti nel 1837 dal grande paleontologo svizzero Louis Agassiz, e consistevano in una singola spina isolata rinvenuta in strati del Carbonifero inferiore dell'Inghilterra e classificata come Ctenacanthus major. La maggior parte dei resti fossili di questi animali, in effetti, sono costituiti dalle robuste spine del dorso e da denti isolati. Solo in rarissimi casi sono stati ritrovati esemplari pi\u00f9 completi, e spesso la forma corporea di questi animali \u00e8 risultata decisamente diversa da quella dei tipici squali.\nStile di vita.\nSenza dubbio gli ctenacanti erano predatori efficaci, e in alcuni casi erano i superpredatori del loro ambiente. Alcune forme vissero in mare aperto, altre probabilmente vissero in ambienti costieri o di acqua dolce. Le robuste spine poste sul dorso dovevano avere una funzione difensiva: una di queste strutture, infatti, \u00e8 stata rinvenuta conficcata nel palato del grande pesce placoderma predatore \"Holdenius\". Evidentemente il predone aveva tentato di ingoiare un esemplare di \"Ctenacanthus\", senza per\u00f2 riuscirvi. Un'altra funzione di queste spine pu\u00f2 essere stata quella di sostenere con efficacia le pinne dorsali, migliorando sensibilmente l'idrodinamicit\u00e0 dell'animale."}
{"id": "1887690", "revid": "339392", "url": "https://it.wikipedia.org/wiki?curid=1887690", "title": "Ctenacanthidae", "text": ""}
{"id": "1887691", "revid": "124123", "url": "https://it.wikipedia.org/wiki?curid=1887691", "title": "Luigi Pistocchi", "text": "Biografia.\nPochissime notizie sono rimaste di questo pittore. Nacque in una famiglia di Faenza con lunghe tradizioni artistiche tra cui componenti va segnalato il fratello Giuseppe che si distinse come architetto ed un altro Lodovico, pure lui pittore.\nTra il 1772 e il 1781 lavor\u00f2 a Pesaro presso la bottega del pittore locale Giovanni Andrea Lazzarini. In quel periodo affrescarono alcuni palazzi della citt\u00e0. Lavor\u00f2 anche a Roma con Pompeo Batoni e in ultimo si trasfer\u00ec a Firenze. Di tutta la sua attivit\u00e0 sono certe solo tre opere: l'\"Assunta\" , tela custodita nella Chiesa di Santa Maria a Argiano, l'affresco raffigurante la \"Gloria di San Cassiano\" posto nella Collegiata di San Cassiano a San Casciano in Val di Pesa. Il terzo dipinto raffigurava \"Sant'Ilario che libera l'indemoniata\" ma nel 1825 venne trasformato in un \"San Nicola di Bari\"."}
{"id": "1887696", "revid": "838137", "url": "https://it.wikipedia.org/wiki?curid=1887696", "title": "H.N.I.C. Pt. 2", "text": "H.N.I.C. Pt. 2 \u00e8 il terzo album solista del rapper Prodigy dei Mobb Deep, uscito per Voxonic nel 2008.\nRetroscena.\nL'album usc\u00ec per Voxonic Music. \u00c8 il sequel dichiarato di \"H.N.I.C.\", album del 2000. Insieme all'album usc\u00ec un DVD, dal titolo \"Free P\", con un video per ognuna delle tracce contenute nell'album. Questo infatti sarebbe stato l'ultimo album di Prodigy per alcuni anni, a causa di un periodo di reclusione di tre anni che il rapper doveva scontare. Ci\u00f2 signific\u00f2 anche che, se era in cantiere un nuovo album di gruppo per i Mobb Deep, questo sarebbe stato posposto L'album fu messo in rete illegalmente il 16 aprile 2008, a pochi giorni dall'uscita ufficiale.\nMusica.\nProduzioni.\nL'album contiene produzioni di Havoc, The Alchemist, Apex e Sid Roams.\nCollaborazioni.\nCollaborano all'album diversi artisti che sono collaboratori abituali di Prodigy, come Havoc, Un Pacino, Nyce, Twin Gambino e Cormega.\nBonus tracks.\nLa traccia \"Dirty New Yorker\", presente in \"Grand Theft Auto IV\", \u00e8 inserita come bonus track. Bonus track \u00e8 anche il \"The Voxonic Spanish mix\" di \"ABC\".\nAltre tracce.\nL'unica traccia non inserita nell'album \u00e8 \"Represent Me,\" con un campione della canzone dei Montclairs \"Baby (You Know I'm Gonna Miss You)\". La ragione fu la sua presenza su internet, in particolare su YouTube prima ancora dell'uscita del disco. Alcune altre canzoni furono messe in rete (\"My World is Empty Without You\", \"The Dough\", \"Sleep When I'm Dead\", \"Get Trapped\" featuring Nyce e Un Pacino). Non fu per\u00f2 mai confermato che le tracce appartenessero realmente al progetto originale di \"H.N.I.C. pt.2\".\nVendita e posizione in classifica.\nL'album debutto alla numero 36 della U.S. Billboard 200, con 13.000 copie vendute nella prima settimana. La settimana seguente il disco vendette altre 7.000 copie\nTracce.\nUn asterisco (*) indica le bonus track"}
{"id": "1887697", "revid": "9498", "url": "https://it.wikipedia.org/wiki?curid=1887697", "title": "Varrone Atacino", "text": ""}
{"id": "1887699", "revid": "110631245", "url": "https://it.wikipedia.org/wiki?curid=1887699", "title": "Turismo termale", "text": "Il turismo termale \u00e8 il fenomeno che usufruisce di acque sorgenti, vapori e fanghi che possiedono propriet\u00e0 curative per i pi\u00f9 disparati bisogni di qualunque tipo\nL'Italia \u00e8 di certo uno dei Paesi al mondo con il maggior numero di centri termali, per altro apprezzati a livello internazionale per la qualit\u00e0 e l'efficacia dei servizi e dei trattamenti offerti. Questo anche a causa dei fenomeni di vulcanesimo secondario che danno origine a emissione di acque, vapori e fanghi arricchiti da sostanze presenti nel sottosuolo\nLe sue origini sono assai remote, si ha notizia infatti che i greci gi\u00e0 ne avessero scoperto le propriet\u00e0 curative, ma i pi\u00f9 grandi estimatori dell'antichit\u00e0 furono senza dubbio i romani che ne fecero un aspetto della loro vita sociale. \n. Nelle pi\u00f9 importanti stazioni termali vennero costruiti imponenti edifici in stile liberty e si crearono strutture ricreative ad alto livello.\nOggi la frequenza \u00e8 di tutti i ceti sociali e corrisponde a circa il 2% dell'intero fenomeno turistico. Ulteriore impulso c'\u00e8 stato da quando il Servizio Sanitario Nazionale ha incluso questi trattamenti tra le terapie rimborsate dallo stato.\nInoltre il servizio termale non \u00e8 solo a scopo terapeutico ma anche per le cure di bellezza, per la ricerca della forma fisica, e per ritrovare riposo e tranquillit\u00e0."}
{"id": "1887701", "revid": "1522738", "url": "https://it.wikipedia.org/wiki?curid=1887701", "title": "Fronte Unito Civico", "text": "Il Fronte Unito Civico (in swahili \"Chama Cha Wananchi\", CCW) \u00e8 un partito politico liberale e della Tanzania. Presidente del CCW \u00e8 Ibrahim Lipumba.\nStoria.\nIl CCW venne fondato nel 1992 dalla fusione tra il KAMAHURU, gruppo di democratizzazione di Zanzibar, ed il Movimento Civico, presente in tutto il resto del Paese.\nMolti leader del CCW provenivano dal Chama Cha Mapinduzi, partito di governo di orientamento socialista, del quale non condividevano alcune politiche economiche e civili.\nAlle presidenziali del 1995 Ibrahim Lipumba del CCW ottenne il 6,43% dei consensi, arrivando terzo. Nelle elezioni dell'Assemblea nazionale, invece, il partito ottenne 24 seggi su 232, divenendo il primo partito di opposizione. Alle elezioni di Zanzibar del 1995, Seif Sharif Hamad perse di poco (49.76% dei voti) il ballottaggio per la presidenza di Zanzibar. Il CCW ottenne 24 dei 50 seggi della Camera dei Rappresentanti di Zanzibar. Il CCW contest\u00f2 la regolarit\u00e0 dello scrutinio e boicott\u00f2 i lavori della Camera. \nNel 1997, 18 esponenti del CCW furono arrestati e poi rilasciati.\nAlle presidenziali del 2000 Lipumba arriv\u00f2 secondo con il 16.26% dei voti. I seggi all'Assemblea nazionale, per\u00f2 scesero a 17, anche se il CCW rimase il principale partito di opposizione. Seif Sharif Hamad ottenne il 32.96% alle presidenziali di Zanzibar del 2000 ed il partito ottenne 16 seggi alla Camera dei Rappresentanti di Zanzibar. A seguito di varie denunce la Commissione elettorale annull\u00f2 il voto in 16 circoscrizioni, ma il CCW si rifiut\u00f2 di partecipare alle nuove elezioni del novembre dello stesso anno.\nIbrahim Lipumba, alle presidenziali del 2005, ottenne l'11,7% dei voti. Il CCW ottenne 19 seggi all'Assemblea nazionale. Seif Sharif Hamad perse nuovamente le presidenziali di Zanzibar, questa volta con il 46% dei voti. Il partito ottenne 19 seggi nella Camera dei Rappresentanti di Zanzibar."}
{"id": "1887703", "revid": "547034", "url": "https://it.wikipedia.org/wiki?curid=1887703", "title": "Stemma del Portogallo", "text": "Lo stemma del Portogallo \u00e8 il simbolo di stato ufficiale della Repubblica del Portogallo; nella sua versione attuale \u00e8 stato ufficialmente adottato, insieme alla bandiera, il 30 giugno 1911.\nDescrizione.\nAl centro dello stemma uno scudo con fondo bianco contiene altri cinque scudi pi\u00f9 piccolo di colore blu, disposti in quinconce a formare una croce. Ognuno di questi scudi contiene a sua volta cinque bisanti color argento.\nLo scudo \u00e8 bordato di rosso con all'interno raffigurati sette piccoli castelli d'oro a tre torri. La figura si trova sopra una sfera armillare di colore oro rifinita di nero. Sono inoltre presenti due nastri di colore rosso e verde, a richiamare i colori della bandiera nazionale.\nA contornare lo stemma, degli elaborati rami di alloro. \u00c8 frequentemente utilizzata anche una versione semplificata del simbolo, priva del contorno (si pu\u00f2 in questa forma ritrovare ad esempio come elemento centrale della bandiera nazionale). La versione per uso militare aggiunge alla base il motto, tratto dai \"Lusiadi\", \"Esta \u00e8 a ditosa P\u00e1tria minha amada\" (\"Questa \u00e8 la mia patria famosa ed amata\").\nSimbologia.\nIl blasone del Portogallo contiene al suo interno numerosi riferimenti simbolici alla storia del paese. Tradizionalmente l'adozione dei cinque scudi azzurri centrali \u00e8 attribuita a Alfonso I Henriques, che avrebbe avuto prima della Battaglia di Ourique del 1139 una visione di Ges\u00f9 Cristo in croce, che gli avrebbe profetizzato la vittoria se avesse modificato il suo stemma, in precedenza composto da una croce azzurra in campo bianco. I cinque scudi rappresenterebbero le cinque ferite ricevute da Ges\u00f9 durante la crocifissione; sommando i bisanti all'interno degli scudi (e contando anche gli scudi stessi) si ottiene inoltre il numero trenta, rappresentante i denari ricevuti da Giuda dai sacerdoti per tradire il Messia.\nLa tradizione \u00e8 tuttavia controversa, dato che al numero cinque, ricorrente nello stemma (\u00e8 per questo motivo noto anche come \"Quinas\", che in portoghese sta per \"gruppo di cinque elementi\") sono stati attribuiti anche diversi significati. Esso infatti rappresenterebbe, secondo diverse letture, le cinque ferite ricevute da Alfonso I durante la battaglia, o i cinque re moreschi da lui sconfitti.\nI sette castelli posti sul bordo rosso tradizionalmente rimandano alle vittorie dei re portoghesi contro i Mori durante la Reconquista, ed in particolare di Alfonso III contro il Regno di Algarve, ultimo dominio arabo sul territorio portoghese.\nLa sfera armillare rappresenta le scoperte geografiche compiute dagli esploratori portoghesi tra il XV e il XVI secolo.\nStoria.\nLo stemma portoghese \u00e8 uno dei pi\u00f9 antichi ancora utilizzati in Europa, le cui origini si possono far risalire al XII secolo. Sebbene sia infatti incerto se la prima adozione dei cinque scudi azzurri sia realmente dovuta all'episodio del sogno premonitore di Alfonso I, \u00e8 certo che il re fu il primo a modificare il proprio armoriale adottando questo simbolo caratteristico, nella sua versione originale (i due scudi laterali erano con la punta rivolta verso il centro).\nL'ascesa al trono di Alfonso III nel 1248 introdusse nello stemma la bordura rossa ed i castelli dorati (forse richiamanti le insegne di Regno di Castiglia, dato che la madre di Alfonso, Urraca, proveniva proprio da quella regione). In origine di numero non precisato, essi divennero ufficialmente dodici sotto Alfonso IV ed infine sette sotto Sebastiano I.\nNel 1385 l'ascesa al trono di Giovanni I, appartenente alla casata di Aviz port\u00f2 ad una piccola modifica del bordo, dove ai castelli vennero aggiunti quattro gigli verdi, simboleggianti l'Ordine di Aviz, di cui il nuovo sovrano era Maestro. Nel 1485 Giovanni II apport\u00f2 nuove modifiche al simbolo reale, i cui scudi vennero sistemati tutti in posizione verticale e i cui bisanti vennero codificati in 25.\nA partire dal XVI secolo divenne comune associare allo stemma una corona reale, che nel 1667 venne da Pietro II codificata come avente cinque archi.\nLa sfera armillare, gi\u00e0 parte del blasone personale di Manuele I ed associata in diversi stemmi del Portogallo coloniale, venne adottata come parte integrante dello stemma nazionale solo nel 1816, con l'elevazione del Brasile a regno e la conseguente la creazione del Regno Unito di Portogallo, Brasile e Algarves ad opera di Giovanni VI.\nLa versione attuale dello stemma venne ufficialmente adottata dopo la nascita della Prima Repubblica portoghese nel 1911, e venne mantenuta anche durante il regime autoritario dell\"'Estado Novo\". Con la Rivoluzione dei Garofani del 1974, lo stemma venne nuovamente confermato come simbolo di stato.\nDal 2007 la squadra vincitrice del campionato portoghese di calcio \u00e8 autorizzata ad apporre sulla propria maglia per l'anno successivo una piccola versione dello stemma nazionale, analogamente a quanto avviene con lo scudetto nel campionato italiano."}
{"id": "1887704", "revid": "767487", "url": "https://it.wikipedia.org/wiki?curid=1887704", "title": "L'Uomo Ombra (film 1994)", "text": "L'Uomo Ombra (\"The Shadow\") \u00e8 un film del 1994, diretto dal regista Russell Mulcahy, ispirato all'Uomo Ombra, personaggio nato nel 1930 da un programma radiofonico dedicato al mistero, \"Detective Stories\", e poi protagonista di oltre trecento libri, la maggior parte dei quali scritti da Maxwell Grant.\nTrama.\nIl soldato americano Lamont Cranston \u00e8 rimasto psicologicamente alterato dalla Grande Guerra sino al punto di darsi alla vita da spietato capo ladrone conosciuto come \"Ying Ho\" (\"Aquila Oscura\" in cinese). Un giorno viene catturato e portato al cospetto del \"Tulku\", un saggio che, attraverso il coltello-pugnale spiritato \"phurba\", lo costringe a diventare suo allievo per redimersi e imparare a essere votato al bene.\nSette anni dopo, nel 1930, Cranston vive a New York sotto le spoglie di un fatuo e ricco playboy con l'alter ego dell\"'Uomo Ombra\", un misterioso, tenebroso e sfuggente vigilante mascherato che terrorizza i criminali sfruttando il potere di \"offuscare le menti altrui\" (una specie di ipnosi imparata dal Tulku) che lo rende invisibile ai loro occhi. Le molte vite che ha salvato dai malviventi gli rendono il favore lavorando per lui, aiutandolo a tenere sotto controllo tutti i movimenti misteriosi e illegali che animano la grande mela.\nDue cose per\u00f2 sconvolgono pericolosamente la doppia vita di Cranston: l'incontro con l'affascinate telepate Margot Lane, figlia dell'eccentrico scienziato Reinhardt Lane, dalla quale viene sentimentalmente attratto, e l'arrivo di Shiwan Khan, un malvagio signore della guerra e ultimo discendente del grande Gengis Khan. Giunto a New York all'interno del suo sarcofago, Shiwan \u00e8 intenzionato a finire ci\u00f2 che l'antenato era intenzionato a fare: conquistare il mondo. Similarmente a Cranston, Shiwan \u00e8 stato allievo del Tulku ma \u00e8 rimasto votato al male, uccidendo il suo maestro. L'intento di Shiwan \u00e8 di portare Cranston dalla sua parte, contando sul suo oscuro passato non ancora del tutto domato.\nFarley Claymore, il folle assistente del Prof. Lane, corteggia invano Margot e brama pi\u00f9 potere di quanto lo scienziato possa credere, lavorando in segreto a un secondo congegno per Shiwan Khan, pericoloso quanto quello di Reinhardt Lane. Shiwan gli fa cos\u00ec assemblare una bomba dal potenziale analogo a una bomba atomica e minaccia la citt\u00e0 di New York di utilizzarla se non otterr\u00e0 il dominio degli Stati Uniti.\nShiwan ipnotizza Margot e cerca senza successo di farla uccidere da Cranston in modo che il suo lato oscuro riemerga. Nei panni dell'Uomo Ombra, Cranston tenta di salvare il rapito Reinhardt inoltrandosi nel covo di Shiwan, ma viene messo alle strette dagli uomini di quest'ultimo e rinchiuso in una cella di sommersione da Claymore; riuscendo a richiamare mentalmente Margot, l'Uomo Ombra riesce a trarsi in salvo. Cranston scopre infine dove si trova il nuovo nascondiglio di Shiwan: il lussuoso Monolith Hotel, che appare invisibile agli occhi dei cittadini grazie ai poteri del discendente di Gengis Khan.\nMentre Margot e il padre Reinhardt disattivano la bomba, l'Uomo Ombra si introduce nel Monolith dove uccide Claymore e si confronta con Shiwan Khan in un furibondo scontro soprannaturale. Alla fine l'Uomo Ombra sconfigge Shiwan infilzandolo nel petto con il phurba (il dolore deconcentra Khan rendendo l'hotel visibile alle persone) e come colpo di grazia gli trapassa il cranio con una grossa scheggia di vetro.\nShiwan si risveglia in un manicomio e scopre di non poter esercitare pi\u00f9 i propri poteri poich\u00e9 i medici (alleati dell'Uomo Ombra) gli hanno chirurgicamente asportato la scheggia dal cervello e con essa il lobo frontale, dal quale dipendevano le sue capacit\u00e0. Mentre Shiwan Khan passa il resto dei suoi giorni nel manicomio, Cranston continua a operare contro il male nei panni dell'Uomo Ombra.\nOpere derivate.\nJames Luceno ha scritto una trasposizione letteraria del film che approfondisce gli eventi della trama e comprende molte citazioni dal programma radiofonico e dalle riviste pulp originali, in maniera molto significativa. Allude per esempio al fatto che la vera identit\u00e0 dell'Uomo Ombra sia Kent Allard e che Lamont Cranston fosse solo un'identit\u00e0 fittizia.\nLe softwarehouse statunitensi Midway e Bally nel 1994 produssero un flipper ispirato dal film con le voci digitalizzate degli attori."}
{"id": "1887709", "revid": "124474535", "url": "https://it.wikipedia.org/wiki?curid=1887709", "title": "Uomo Ombra", "text": "L'Uomo Ombra (\"The Shadow\", letteralmente \"l'Ombra\", in inglese) \u00e8 un personaggio creato da Walter B. Gibson, protagonista dagli anni trenta di romanzi e serial radiofonici e che \u00e8 stato fonte di ispirazione per i successivi personaggi del tipo \"giustiziere mascherato\", tra cui il supereroe dei fumetti Batman.\nStoria.\nIl personaggio ha origine dal programma radiofonico \"Detective Stories\" del 1930, in cui era solo una voce che aveva il compito di presentare le diverse storie, e che concludeva il programma con l'enigmatica frase \"The Shadow knows!\" (\"l'Ombra sa!\"). L'alone di mistero che attorniava la voce cavernosa e la sua risata spettrale colpirono il pubblico di radioascoltatori. Il programma riscosse un certo successo, tanto che gli editori Street &amp; Smith (gli stessi che pubblicavano \"Astounding\" dedicata alla fantascienza) fecero uscire una rivista popolare dal titolo \"Detective Stories\", un \"pulp magazine\" in cui trovavano spazio vari racconti del mistero, che continu\u00f2 le pubblicazioni fino al 1954. La popolarit\u00e0 del personaggio era tale che gli stessi editori commissionarono ben presto allo scrittore Walter B. Gibson una serie di romanzi. Gibson, con lo pseudonimo di Maxwell Grant, scrisse ben 282 storie sull'Uomo Ombra, delle oltre 300 che furono pubblicate (nel 1980 firm\u00f2 l'ultima, con il suo vero nome).\nIl maggiore illustratore delle storie dell'Uomo Ombra \u00e8 stato senza dubbio Edd Cartier (scomparso l'8 gennaio 2009), che per Street &amp; Smith a partire dal 1936 realizz\u00f2 oltre 800 illustrazioni, rimanendo responsabile fino al 1948 delle strisce a fumetti del personaggio.\nNel 1937 l'Uomo Ombra rientr\u00f2 nel mondo della radio, stavolta con una propria serie di avventure. La voce del protagonista era inizialmente quella originale di Frank Readick, ma in seguito si ciment\u00f2 nella parte anche Orson Welles, agli inizi della propria carriera.\nL'Uomo Ombra non va confuso con l'omonima serie di film degli anni '30 e '40 interpretati da William Powell e Myrna Loy.\nInfluenza culturale.\nL'Uomo Ombra \u00e8 stato fonte di ispirazione per tutti i successivi \"giustizieri mascherati\" dei fumetti tra cui anzitutto Batman (1939); pi\u00f9 recentemente anche per Alan Moore quando nel 1981 scrisse la \"graphic novel\" \"V for Vendetta\". Ha influenzato anche la creazione del personaggio disneyano di Darkwing Duck, il cui stile pesca a piene mani dal vestiario ed il modus operandi di The Shadow. Nel gruppo di eroi pulp guidati da Axel Brass, uno dei personaggi comprimari della serie a fumetti \"Planetary\", creata da Warren Ellis e John Cassady e pubblicato dalla casa editrice Wildstorm, compare anche una versione aggiornata dell'Uomo Ombra.\nIl personaggio \u00e8 rievocato in alcuni film che si occupano del periodo, tra cui \"Radio Days\".\nIl regista Sam Raimi, appassionato da lungo tempo dei fumetti, tent\u00f2 di adattare l'Uomo Ombra in un film, ma non riusc\u00ec ad assicurarsi i diritti. Cos\u00ec cre\u00f2 un proprio supereroe, \"Darkman\" (1990)."}
{"id": "1887710", "revid": "17668233", "url": "https://it.wikipedia.org/wiki?curid=1887710", "title": "Rasho Nesterovi\u010d", "text": ""}
{"id": "1887712", "revid": "767487", "url": "https://it.wikipedia.org/wiki?curid=1887712", "title": "Partito della Democrazia e dello Sviluppo", "text": "Il Partito della Democrazia e dello Sviluppo (in swahili: \"Chama cha Demokrasia na Maendeleo\" - Chadema) \u00e8 un partito politico conservatore fondato in Tanzania nel 1992."}
{"id": "1887715", "revid": "767487", "url": "https://it.wikipedia.org/wiki?curid=1887715", "title": "Christian Pander", "text": "Carriera.\nClub.\nCresciuto nello , nel 2003 esord\u00ec nella seconda squadra, disputando trentuno partite e andando a segno due volte. Viste le sue buone prestazioni a partire dalla stagione 2004-2005 \u00e8 stato impiegato in prima squadra. \u00c8 stato poi premiato come migliore terzino della Bundesliga 2005-2006.\nIl 19 giugno 2011 dopo dieci stagioni firma per l' un contratto della durata di solo un anno\nNazionale.\nHa debuttato in Nazionale il 22 agosto 2007 contro l', realizzando una rete. In Nazionale ha collezionato due gettoni di presenza."}
{"id": "1887717", "revid": "128096", "url": "https://it.wikipedia.org/wiki?curid=1887717", "title": "Nas Ne Dogonyat", "text": ""}
{"id": "1887719", "revid": "339392", "url": "https://it.wikipedia.org/wiki?curid=1887719", "title": "ZAPU", "text": ""}
{"id": "1887726", "revid": "228587", "url": "https://it.wikipedia.org/wiki?curid=1887726", "title": "The Realness", "text": "The Realness \u00e8 l'album di debutto di Cormega, rapper di Queensbridge.\nCormega divenne noto a met\u00e0 degli anni 90 come membro della The Firm Crew, insieme a Nas, AZ e Foxy Brown, comparendo in \"Affirmative Action\" dall'album di Nas \"It Was Written\". Cormega firm\u00f2 un contratto discografico con la Def Jam Records e registr\u00f2 l'album \"The Testament\". L'album fu messo da parte, inducendo Cormega a lasciare l'etichetta discografica. Si un\u00ec quindi alla Landspeed Records per il suo primo prodotto ufficiale come solista. L'album fu ristampato in seguito diverse volte."}
{"id": "1887746", "revid": "88740", "url": "https://it.wikipedia.org/wiki?curid=1887746", "title": "Pacini", "text": ""}
{"id": "1887747", "revid": "149485", "url": "https://it.wikipedia.org/wiki?curid=1887747", "title": "Giochi Olimpici", "text": ""}
{"id": "1887749", "revid": "1363832", "url": "https://it.wikipedia.org/wiki?curid=1887749", "title": "Paul Hellyer", "text": "Biografia.\nEx ministro della difesa e dei trasporti del Canada, ha acquisito una certa notoriet\u00e0 nell'ufologia internazionale in seguito a dichiarazioni riguardanti il complotto UFO e una possibile base segreta sulla Luna (sulla faccia nascosta del nostro satellite) proferite a fine 2005 di fronte ad un pubblico di studenti dell'Universit\u00e0 di Toronto durante un simposio sulla \u00abExopolitics\u00bb. Dichiarazioni peraltro rilasciate solo a distanza di molti anni dalla sua attivit\u00e0 politica. \nDi certo, quale ministro della difesa, tra il 1963 ed il 1967 partecip\u00f2 alle segretissime riunioni dell'Alleanza Atlantica, ed inoltre, per il ruolo istituzionale svolto, era a conoscenza dei segreti del NORAD, il comando aereo americano-canadese.\nEgli dichiar\u00f2, pur non svelando le fonti, che:\nEgli ha aggiunto che l'incidente di Roswell del 1947 era, al contrario di quanto dicessero i militari, da imputare ad un UFO crash, attraverso cui -secondo lui- gli Stati Uniti sarebbero venuti a conoscenza dell'esistenza degli UFO.\nHa dichiarato inoltre che solo i presidenti degli Stati Uniti e pochi altri sanno la verit\u00e0 sugli avvenimenti di Roswell - su cui la grande maggioranza degli alti funzionari e dei politici degli Stati Uniti, senza contare i puri e semplici ministri della Difesa, non vennero mai informati di nulla - e sugli esperimenti nell'Area 51.\nPer questo, nel 2005, ha detto riguardo alla dichiarazione di George W. Bush riguardo a costruire una base permanente sulla Luna entro il 2020:\nE ancora:\nInfine:\nSimili dichiarazioni sono state rilasciate in passato dall'ex colonnello Philip J. Corso e, pi\u00f9 recentemente (e con meno dettagli), da due esponenti del governo giapponese, tra cui il ministro alla Difesa Shigeru Ishiba e dall'astronauta statunitense Edgar Mitchell, rispettivamente nel dicembre 2007 e nel luglio 2008."}
{"id": "1887752", "revid": "406204", "url": "https://it.wikipedia.org/wiki?curid=1887752", "title": "Massacro di Aguas Blancas", "text": "Il massacro di Aguas Blancas fu una strage commessa dalla polizia dello stato messicano di Guerrero ad Aguas Blancas, nella regione della Costa Grande, che colp\u00ec un gruppo di campesinos locali.\nIl Massacro.\nIl 25 giugno del 1995 un gruppo di poliziotti appartenenti al raggruppamento motorizzato dello stato di Guerrero apr\u00ec il fuoco contro un gruppo di appartenenti all'Organizaci\u00f3n Campesina de la Sierra del Sur (OCSS), che si stavano dirigendo a un incontro politico. Alla fine del massacro si contarono sul terreno 17 corpi di campesinos.\nReazioni.\nIn un primo momento il governo neg\u00f2 la responsabilit\u00e0 del massacro, ma, di fronte alle immagini televisive dei corpi senza vita dei campesinos, fu costretto ad aprire un'inchiesta sulla strage.\nNumerose furono le proteste dei contadini e delle associazioni umanitarie. In risposta al massacro fu costituito l'Esercito Popolare Rivoluzionario (EPR)."}
{"id": "1887757", "revid": "46291", "url": "https://it.wikipedia.org/wiki?curid=1887757", "title": "Adansonia fony", "text": "Adansonia fony \u00e8 un albero appartenente alla famiglia delle Malvacee (sottofamiglia Bombacoideae), endemico del Madagascar.\nDescrizione.\nSono alberi caducifogli di taglia media-piccola, in genere alti 4\u20135 m, che tuttavia in rari casi possono raggiungere i 20 m di altezza.\nIl fusto, cilindrico o a forma di bottiglia, con corteccia di colore rossastro, si riduce bruscamente di diametro a livello dei rami, disposti a corona all'apice del fusto.\nLe foglie, palmate, con andamento spiraliforme, sono composte da 3\u20135 foglioline ellittiche, 4\u20136(\u20138) cm \u00d7 1\u20132\u00a0cm, con margine caratteristicamente dentato, rette da un sottile picciolo. Compaiono da novembre ad aprile.\nI fiori, solitari, si sviluppano dalle ascelle foliari da febbraio ad aprile. Sono molto appariscenti e odorosi, di colore dal giallo all'arancio, e si schiudono durante la notte.\nIl frutto, che giunge a maturazione tra ottobre e novembre, \u00e8 grossolanamente ovoidale, con un pericarpo legnoso, ricoperto da un fitto tomento bruno-rossastro; contiene pi\u00f9 semi reniformi.\nBiologia.\nSi riproduce per impollinazione zoocora ad opera di farfalle notturne della famiglia Sphingidae.\nDistribuzione e habitat.\n\"A. fony\" \u00e8 diffusa nella foresta decidua secca e nella foresta spinosa della parte occidentale del Madagascar, da Itampolo a sud-ovest sino a Soalala a nord-ovest."}
{"id": "1887759", "revid": "729019", "url": "https://it.wikipedia.org/wiki?curid=1887759", "title": "Jim Neidhart", "text": "\u00c8 famoso per aver combattuto in coppia con Bret Hart nel tag team Hart Foundation ed aver vinto con quest'ultimo il WWF Tag Team Championship due volte. Nel 2019, inoltre, \u00e8 stato introdotto postumo nella WWE Hall of Fame assieme a Bret Hart come membri della Hart Foundation.\nIl 24 luglio 1991 a WrestleMania VII, la Hart Foundation perse i titoli contro i Nasty Boys e subito dopo si sciolse. Tra la fine del 1991 e gli inizi del 1992 Neidhart fece coppia con Owen Hart, fratello minore di Bret, formando la New Foundation. Nel 1997 la Hart Foundation si riun\u00ec come una vera e propria stable, con il nome di New Hart Foundation. Neidhart poi se ne and\u00f2 con Bret alla WCW in seguito al famigerato \"Screwjob di Montr\u00e9al\", avvenuto il 9 settembre 1997 durante l'edizione annuale delle \"Survivor Series\". Neidhart era il padre della lottatrice Natalya.\nGiovent\u00f9.\nNeidhart ebbe una notevole carriera come atleta prima di entrare nel mondo del wrestling professionistico. Dopo il diploma, Neidhart tent\u00f2 la carriera nella National Football League, dove, presumibilmente, gioc\u00f2 con gli Oakland Raiders e i Dallas Cowboys in qualche amichevole pre-stagionale. Anche se certi biografi affermano che Neidhart gioc\u00f2 effettivamente in NFL militando in queste squadre, non esistono prove certe che Neidhart abbia mai giocato una partita di campionato nella NFL. Durante un'intervista, Neidhart ha riferito di aver passato in giovent\u00f9 un periodo in carcere, e di aver anche incontrato Charles Manson durante il suo periodo di detenzione.\nNeidhart si guadagn\u00f2 il soprannome di \"The Anvil\" (l'incudine) per aver stabilito un record nel lancio dell'incudine alla Stampede Wrestling di Calgary, Alberta.\nCarriera.\nInizi.\nDopo essersi svincolato dai Dallas Cowboys, Neidhart viaggi\u00f2 fino a Calgary per allenarsi nella palestra di Stu Hart e provare a sfondare nel wrestling. Lott\u00f2 nella Stampede Wrestling, la compagnia di propriet\u00e0 di Hart, per diversi anni, sposando nel frattempo Ellie Hart, una delle figlie di Stu. Entr\u00f2 quindi a far parte della famiglia Hart in qualit\u00e0 di parente acquisito, insieme ai wrestler Bret Hart, Owen Hart, Ross Hart, Keith Hart, e Davey Boy Smith.\nWorld Wrestling Federation (1985\u20131992).\nHart Foundation.\nQuando Stu Hart vendette la Stampede Wrestling a Vince McMahon e alla World Wrestling Federation, Neidhart e Bret Hart furono inclusi nell'affare. Originariamente, McMahon aveva in mente di far lottare Neidhart come wrestler singolo con manager Jimmy Hart, e di impiegare Bret Hart facendogli interpretare una gimmick da \"cowboy\". Ma a causa del rifiuto di Bret, McMahon se ne usc\u00ec con l'idea di far combattere insieme Neidhart e Bret in un tag team heel chiamato \"Hart Foundation\".\nLa coppia, guidata dal manager Jimmy \"The Mouth Of The South\" Hart, si riveler\u00e0 una delle pi\u00f9 forti e celebri dell'epoca. Nel tag team, Bret rappresentava l'agilit\u00e0 e la tecnica, mentre Neidhart era la potenza della forza bruta. I due vinsero il loro primo Tag Team Championship nel gennaio 1987, restando campioni fino all'ottobre seguente. Nel 1988, la Hart Foundation licenzi\u00f2 Jimmy Hart diventando una coppia \"face\". Il team rivinse le cinture di campioni mondiali di coppia sconfiggendo i Demolition a \"SummerSlam\" 1990. Jimmy Hart si vendicher\u00e0 portando alla conquista del titolo i Nasty Boys, ponendo fine al secondo regno da campioni dei suoi ex protetti a \"WrestleMania VII\".\nNew Foundation.\nQuando Bret inizi\u00f2 a lottare da solo, Neidhart intraprese la carriera di telecronista, commentando i match per \"Wrestling Challenge\", insieme a Gorilla Monsoon e Bobby \"The Brain\" Heenan. Alla fine del 1991, ritorn\u00f2 a calcare i ring, ma venne subito infortunato da Ric Flair, dopo un'imboscata da parte dei Beverly Brothers. Neidhart non pot\u00e9 quindi prendere parte alle \"Survivor Series 1991\", ma ritorn\u00f2 in pista poco dopo facendo coppia con Owen Hart (il fratello minore di Bret) nel tag team \"The New Foundation\". La nuova accoppiata non ebbe il successo della precedente e Neidhart lasci\u00f2 la WWF all'inizio del 1992.\nWorld Championship Wrestling (1993).\nDopo qualche fugace apparizione in Giappone, nel 1993 Neidhart lott\u00f2 per breve tempo nella World Championship Wrestling, combattendo qualche match di scarsa importanza in coppia con Junkyard Dog.\nRitorno in WWF (1994\u20131997).\nFeud con Bret Hart.\nNeidhart riapparve in WWF a \"King of the Ring '94\" in qualit\u00e0 di misterioso assistente di Bret Hart (diventato nel frattempo WWF Champion) nel suo match contro Diesel. Pi\u00f9 tardi nel corso della stessa serata, Neidhart si fece vedere a bordo ring durante il match tra Owen Hart e Razor Ramon, la finale del torneo King of the Ring. Neidhart assal\u00ec Ramon senza farsi vedere dall'arbitro, permettendo cos\u00ec ad Owen di diventare il secondo King of the Ring della WWF (il primo era stato Bret nel 1993).\nIn seguito, Neidhart si schier\u00f2 dalla parte di Owen nel suo feud contro il fratello maggiore Bret, che nella storyline, Owen accus\u00f2 di aver sempre cercato di troncare la sua carriera nascente per paura di esserne oscurato. Durante il match nella gabbia tra i fratelli Hart a \"SummerSlam 1994\", Neidhart, come anche Davey Boy Smith, era seduto ad assistere alla contesa tra il pubblico. Quando il match si concluse con la vittoria di Bret, Neidhart e Owen lo assalirono rinchiudendosi con lui nella gabbia, mentre vari membri della famiglia Hart cercavano di scalarla per andare ad aiutare Bret.\nNel 1996, Neidhart ebbe un brevissimo periodo in cui lott\u00f2 come wrestler mascherato sotto l'identit\u00e0 del misterioso \"Who\", una gimmick studiata appositamente per permettere ai commentatori Vince McMahon e Jerry Lawler di fare delle battute alla Gianni &amp; Pinotto durante delle scenette comiche.\nSempre nel 1996, Jim Neidhart lott\u00f2 per qualche tempo nella Ultimate Championship Wrestling, insieme a Tatanka, Bruce Hart, Falcon Coperis, Louis Velazquez, King Kong Bundy e Marty Jannetty.\nRitorno in WCW (1997\u20131998).\nPoco tempo dopo si riun\u00ec con l'ex partner Bret Hart entrando a far parte della stable dei simpatizzanti Canadesi. Quando per\u00f2 Bret lasci\u00f2 la WWF a causa dello screwjob di Montreal nel 1997, Neidhart lo segu\u00ec alla World Championship Wrestling dove form\u00f2 un tag team con British Bulldog, che aveva anche lui seguito Bret. Nonostante le buone premesse, la WCW utilizz\u00f2 il tag team molto marginalmente, relegandolo in feud di scarso interesse. Di conseguenza, la coppia si sciolse in breve tempo e Neidhart torn\u00f2 a combattere nel circuito indipendente.\nWorld Wrestling Entertainment (2007).\nNella puntata del quindicesimo anniversario di \"WWE Raw\" andata in onda il 10 dicembre 2007, Neidhart partecip\u00f2 ad una speciale Battle Royal, arrivando tra gli ultimi cinque sul ring prima di essere eliminato da Skinner.\nCircuito indipendente (1998-2013).\nNeidhart \u00e8 apparso nella puntata di TNA Impact del 12 novembre 2009, dove ha battuto Jay Lethal.\nVita privata.\nNel settembre 2010 \u00e8 stato arrestato in Florida per possesso di sostanze stupefacenti in grandi quantit\u00e0. Dopo aver pagato una cauzione di 57.500 dollari \u00e8 stato scagionato qualche settimana dopo. Negli ultimi anni di vita ha cominciato a soffrire di crisi epilettiche e di Alzheimer.\nMorte.\nNeidhart \u00e8 morto il 13 agosto 2018 all'et\u00e0 di 63 anni. Le cause della morte non sono state subito specificate. In seguito la moglie ha spiegato in un'intervista che durante la notte il marito si \u00e8 alzato con lo scopo di regolare il termostato e che sia caduto mentre camminava. Successivamente la moglie ha chiamato immediatamente il 911 e i soccorsi hanno scoperto che il wrestler \u00e8 morto a causa di una grave ferita procuratosi al cranio in seguito alla caduta. Neidhart \u00e8 stato dichiarato morto prima dell\u2019arrivo dei medici. In seguito alla sua morte molti wrestler tra cui Bret Hart, Kurt Angle, Triple H, Zack Ryder, Jim Ross, Jerry Lawler e molti altri hanno voluto ricordare la superstar. La WWE lo ha ricordato con un video sulla sua vita e carriera nella federazione."}
{"id": "1887763", "revid": "154893", "url": "https://it.wikipedia.org/wiki?curid=1887763", "title": "Premio Camoes", "text": ""}
{"id": "1887768", "revid": "1839752", "url": "https://it.wikipedia.org/wiki?curid=1887768", "title": "Stadio Pankritio", "text": "Il Pankritio Stadium (\u03a0\u03b1\u03b3\u03ba\u03c1\u03ae\u03c4\u03b9\u03bf \u03a3\u03c4\u03ac\u03b4\u03b9\u03bf) \u00e8 uno stadio di calcio situato a Candia sull'isola di Creta. Lo stadio \u00e8 stato completato il 31 dicembre 2003, e ufficialmente inaugurato l'11 agosto 2004, poco prima l'inizio dei giochi olimpici estivi 2004, centrato a Atene, Grecia, dove si sono disputate delle partite di calcio. Lo stadio ha una capacit\u00e0 di posti a sedere."}
{"id": "1887772", "revid": "73843", "url": "https://it.wikipedia.org/wiki?curid=1887772", "title": "Contesto", "text": ""}
{"id": "1887776", "revid": "287204", "url": "https://it.wikipedia.org/wiki?curid=1887776", "title": "Stadio Pampeloponnisiako", "text": "Lo stadio di Pampeloponnisiako (\u03a0\u03b1\u03bc\u03c0\u03b5\u03bb\u03bf\u03c0\u03bf\u03bd\u03b7\u03c3\u03b9\u03b1\u03ba\u03cc \u03a3\u03c4\u03ac\u03b4\u03b9\u03bf) \u00e8 uno stadio di calcio situato a Patrasso, in Grecia. Lo stadio \u00e8 stato inaugurato l'8 agosto 2004, appena in tempo per ospitare le partite di calcio dei Giochi della XXVIII Olimpiade, che si sono svolte ad Atene, Grecia. Lo stadio ha 23.588 posti a sedere, anche se solo 18.900 posti a sedere sono stati a disposizione del pubblico per le partite delle Olimpiadi."}
{"id": "1887783", "revid": "767487", "url": "https://it.wikipedia.org/wiki?curid=1887783", "title": "Mikkel Beckmann", "text": "Carriera.\nIl 23 ottobre 2012 realizza la prima rete del Nordsj\u00e6lland in Champions League, nel match terminato 1-1 in casa contro la ."}
{"id": "1887791", "revid": "185700", "url": "https://it.wikipedia.org/wiki?curid=1887791", "title": "Causio", "text": ""}
{"id": "1887793", "revid": "287204", "url": "https://it.wikipedia.org/wiki?curid=1887793", "title": "Markus Eichler", "text": "Carriera.\nCresciuto nella squadra tedesca Regiostrom (ex ComNet), tra 2003 e 2006 conquista la vittoria in alcune corse per juniores e Under-23 fra le quali il Profronde van Drenthe. Nel 2007 passa professionista con gli svedesi dell'Unibet.com, mentre nel 2008 si trasferisce al Team Milram. Al Giro d'Italia 2008 ha ricevuto il numero nero, contrassegno dell'ultimo in classifica (\u00e8 arrivato a Milano in 141\u00aa posizione). Nel 2010 ottiene il primo successo da professionista, aggiudicandosi la Batavus Pro Race nei Paesi Bassi; nello stesso anno partecipa anche alla Vuelta a Espa\u00f1a.\nNel 2011, complice la chiusura del Team Milram, \u00e8 tra le file del Team NSP, dal 2012 al 2013 gareggia invece per il Team NetApp e nel 2014 per il Team St\u00f6lting. Si ritira dall'attivit\u00e0 al termine della stagione 2014."}
{"id": "1887797", "revid": "289247", "url": "https://it.wikipedia.org/wiki?curid=1887797", "title": "Sant'Eustochia Smeralda da Messina", "text": ""}
{"id": "1887798", "revid": "404449", "url": "https://it.wikipedia.org/wiki?curid=1887798", "title": "Guinadi", "text": "Guinadi \u00e8 una frazione del comune italiano di Pontremoli, nella provincia di Massa-Carrara.\nGeografia fisica.\nLa frazione \u00e8 posta a 582 metri d'altezza e fa parte della Valle del Verde, in Lunigiana.\nGuinadi comprende anche le localit\u00e0 di Monti, La Strada e Serra, e confina con la frazione di Baselica.\nIl sottobosco \u00e8 ricco di flora e fauna tanto che questi ultimi sono tutelati dalla Comunit\u00e0 Montana e dal Corpo Forestale dello Stato dissuadendo tutti coloro che non sono in possesso di regolare tesserino, rilasciato dal Consorzio Forestale di Guinadi (privata associazione), a raccogliere il sottobosco e cacciare animali selvatici.\nSociet\u00e0.\nTradizioni e folclore.\nLa ricorrenza del santo patrono, san Rocco, si celebra il 16 agosto, con la funzione e la processione: la statua del santo viene trasportata dai paesani fino ad una piana nel bosco in cui sono recitate le preghiere. Terminata la processione la serata prosegue con la festa da ballo.\nCultura.\nCucina.\nLa zona \u00e8 nota soprattutto per i funghi e per le castagne. Questi prodotti sono alla base di numerose ricette come i \"cazzutei\", ovvero tagliatelle miste a farina di grano tenero e di castagna, il tutto condito con ricotta e parmigiano-reggiano. Altre ricette sono il polentino, il castagnaccio e la patona."}
{"id": "1887800", "revid": "86255", "url": "https://it.wikipedia.org/wiki?curid=1887800", "title": "Sant'Annibale Maria di Francia", "text": ""}
{"id": "1887808", "revid": "86255", "url": "https://it.wikipedia.org/wiki?curid=1887808", "title": "San Leone II", "text": ""}
{"id": "1887809", "revid": "110157", "url": "https://it.wikipedia.org/wiki?curid=1887809", "title": "Unione Nazionale Africana di Zimbabwe - Fronte Patriottico", "text": "L'Unione Nazionale Africana di Zimbabwe - Fronte Patriottico (, ZANU-PF) \u00e8 un partito politico dello Zimbabwe.\nStoria.\nNel 1976 la ZANU (Unione Nazionale Africana di Zimbabwe), socialisti filo-sovietici, e la ZAPU (Unione Popolare Africana di Zimbabwe), socialisti filo-cinesi, avevano dato vita ad un accordo politico-militare, il Fronte Patriottico. L'accordo era finalizzato a spodestare il governo in carica e portare al potere la popolazione nera. L'accordo determin\u00f2 la frattura della ZANU tra i sostenitori di Robert Mugabe, favorevoli alla lotta armata (ZANU-PF) ed i sostenitori del reverendo Ndabaningi Sithole, contrari all'uso della violenza (ZANU-Ndonga).\nNel 1980 il ZANU-PF vinse ampiamente le elezioni, suscitando le accuse di brogli da parte del PF-ZAPU.\nNel 1987 il PF-ZAPU ed il ZANU-PF si fusero nell\"'Unione Nazionale Africana di Zimbabwe - Fronte Patriottico\", dichiaratamente marxista-leninista. Mugabe fu nominato presidente e Joshua Nkomo (PF-ZAPU) vicepresidente.\nAll'inizio della propria attivit\u00e0 il ZANU-PF si caratterizz\u00f2 come quella di un qualsiasi partito comunista in un sistema multi-partitico. Con il passar del tempo, Mugabe diede al partito connotati sempre pi\u00f9 populisti e leaderistici, gestendo il potere in modo dispotico ed autoritario. Alle presidenziali del 1990, Mugabe ottenne l'83% dei voti, superando di gran lunga il candidato del Movimento Unito Zimbabwe. Alle legislative dello stesso anno, il ZANU-PF ottenne l'80% dei voti eleggendo 117 seggi su 120, gli altri andarono 2 al MUZ ed 1 al ZANU-Ndonga. Le elezioni del 1995 confermarono sostanzialmente quelle precedenti: ZANU-PF, 81,3%; ZANU-Ndonga, 6,9%; Forum Partito dello Zimbabwe, 5,9%. Le presidenziali del 1996 videro la vittoria di Mugabe con il 92% dei voti. Si era ormai chiaramente in un sistema mono-partitico.\nNel 2000 Mugabe cerc\u00f2 di modificare la Costituzione. Ma al Referendum confermativo prevalsero i NO, con il 54,6%. Ci\u00f2 incrin\u00f2 il rapporto tra Mugabe e parte degli esponenti del proprio partito, oltre che rafforzare l'opposizione, traumatizzata dal risultato del 1996. infatti, alle legislative dello stesso anno il ZANU-PF ottenne il 48,6% dei voti. Ci\u00f2 nonostante riusc\u00ec a mantenere la maggioranza parlamentare, 62 seggi su 120. La nuova forza di opposizione il Movimento per il Cambiamento Democratico (MDC) ottenne il 47% e 57 seggi.\nNel 2002 Mugabe vinse le elezioni presidenziali con il 56% dei consensi, precedendo i candidati del MDC, 42%, e quello del ZANU-Ndonga, 1%. Alle elezioni parlamentari del 2005 il ZANU-PF ottenne il 59,6% dei suffragi e 78 seggi su 150, consolidando cos\u00ec il proprio potere. Soprattutto a partire dal 2005, il partito ha gradualmente messo da parte la sua tradizionale retorica marxista, avvicinandosi a posizioni pi\u00f9 affini al nazionalismo.\nEvoluzione politica.\nLe nuove consultazioni legislative si sarebbero dovuto svolgere nel 2010, ma per effettuarle contemporaneamente alle presidenziali vennero anticipate al 2008. Le elezioni del 2008 videro un vero e proprio terremoto politico. Il Movimento per il Cambiamento Democratico, presentatosi con due liste una guidata da Morgan Tsvangirai e l'altra da Arthur Mutambara, ottenne complessivamente il 51,6% dei voti ed elesse 110 deputati su 210. Nel Senato, invece, MDC e ZANU-PF ottennero 30 seggi ciascuno. Alle presidenziali Tsvangirai ottenne il 47,9%, contro il 43,2% di Mugabe. Terzo incomodo Simba Makoni, indipendente gi\u00e0 esponente del ZANU-PF, con l'8,3%.\nI sostenitori di Tsvangirai accusarono apertamente la Commissione elettorale di brogli, in quanto il candidato di MDC avrebbe ottenuto la maggioranza assoluta dei seggi. Il ballottaggio si svolse in un clima infuocato, con numerose violenze ai danni dei militanti di MDC. Tsvangirai, per evitare ulteriori violenze, prefer\u00ec inviate i propri sostenitori a non partecipare al ballottaggio. Al ballottaggio Mugabe, privato di concorrenti effettivi, ottenne l'85% dei consensi.\nAlle successive elezioni del 2013, Mugabe ottenne il 61,9% dei voti contro il 34,4% di Tsvangirai.\nIl 19 novembre 2017, pochi giorni dopo il colpo di Stato militare contro Mugabe, quest'ultimo viene espulso dal partito, sostituito da Emmerson Mnangagwa."}
{"id": "1887810", "revid": "298229", "url": "https://it.wikipedia.org/wiki?curid=1887810", "title": "Ethniko Kaftanzogleio Stadio Thessalonikis", "text": "Lo stadio Kaftanzoglio (\u0395\u03b8\u03bd\u03b9\u03ba\u03cc \u039a\u03b1\u03c5\u03c4\u03b1\u03bd\u03b6\u03cc\u03b3\u03bb\u03b5\u03b9\u03bf \u03a3\u03c4\u03ac\u03b4\u03b9\u03bf \u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\u03c2) \u00e8 uno stadio di calcio situato a Salonicco, in Grecia. Lo stadio \u00e8 stato costruito con i soldi donati dalla Fondazione Kaftanzoglou, da qui il suo nome. Lo stadio, che ha 28.028 posti a sedere oggi, \u00e8 stato fortemente rinnovato prima della riapertura per ospitare il calcio ai Giochi olimpici estivi 2004, che si sono svolte ad Atene. All'inizio nel 1982, \u00e8 stato il pi\u00f9 grande stadio della Grecia, ma da allora \u00e8 stato superato di capacit\u00e0.\nNel 1973 ospit\u00f2 la finale della Coppa delle Coppe UEFA tra Milan e Leeds United, vinta dai primi per 1-0.\nL'impianto ospita abitualmente eventi di atletica leggera, essendo sede dell'annuale meeting di Salonicco. In passato ha ospitato anche la first league della Coppa Europa di atletica leggera nel 2006 e l'ultima edizione della IAAF World Athletics Final nel 2009."}
{"id": "1887827", "revid": "6923", "url": "https://it.wikipedia.org/wiki?curid=1887827", "title": "Club Deportivo Godoy Cruz Antonio Tomba", "text": "Il Club Deportivo Godoy Cruz Antonio Tomba \u00e8 una societ\u00e0 calcistica argentina. Il club \u00e8 stato fondato il 21 giugno del 1921 con il nome di Sportivo Godoy Cruz, solamente nel 1930 ha preso l'attuale nome dopo la fusione con l'altro club della zona che si chiamava Deportivo Bodega Antonio Tomba.\nHa raggiunto per la prima volta la Primera Divisi\u00f3n Argentina nel 2006, venendo per\u00f2 nuovamente retrocesso alla fine della stagione. Nel 2007 ha ricentrato la promozione arrivando 2\u00ba nel campionato \"Primera B Nacional\".\nI soprannomi \"\"el Tomba\" e \"el Bodeguero\" fanno riferimento all'attivit\u00e0 vinicola che sponsorizzava il \"Deportivo Bodega Antonio Tomba\", uno dei club da cui \u00e8 poi nato il Godoy Cruz nel 1921. L'altro soprannome, \"El Expreso\"\", rimanda alla linea ferroviaria che passa nei pressi dello stadio della squadra.\nStoria.\nLa fondazione del Godoy Cruz risale al 21 giugno 1921 sotto il nome di \"Club Sportivo Godoy Cruz\", per poi cambiare nel nome attuale il 25 aprile 1930 dopo la fusione con il \"Deportivo Bodega Antonio Tomba\". Lo stadio \"Feliciano Gambarte\" venne costruito nel 1959, il cui soprannome \u00e8 \"La Bodega\" (in spagnolo \"la cantina\"); la sua capienza \u00e8 di 14.000 posti.\nPer molti anni il Godoy Cruz ha disputato i campionati inferiori, vincendo il campionato della regione di Mendoza sei volte nel periodo compreso fra il 1944 e il 1968. Soltanto alla fine degli anni '80 \u00e8 riuscito a salire alla ribalta del calcio argentino, vincendo il titolo del 1990: questo successo consent\u00ec al \"Tomba\" di aggregarsi al \"Torneo del Interior\", di livello nazionale.\nNel 1994 \u00e8 arrivata la vittoria dell\"'Interior\" che ha permesso al Godoy Cruz di salire ancora di uno scalino nel sistema calcistico argentino, approdando alla \"Primera B Nacional\". Ma la promozione in \"Primera Divisi\u00f3n\" \u00e8 arrivata soltanto pi\u00f9 di dieci anni dopo, quando nel 2006 il Godoy Cruz \u00e8 riuscito a battere il Nueva Chicago nella finale promozione (dopo essere arrivato in prima posizione in classifica).\nA segnare il primo gol in \"Primera Divisi\u00f3n\" per il Godoy Cruz \u00e8 stato il ventenne Enzo P\u00e9rez il 9 settembre 2006 (partita pareggiata 1-1 contro il Belgrano).\nLa permanenza in \"Primera Divisi\u00f3n\" per\u00f2 \u00e8 durata soltanto una stagione, retrocedendo subito a causa della sconfitta nello spareggio contro l'Hurac\u00e1n. \"El Tomba\" \u00e8 riuscito comunque a ritornare al massimo campionato nazionale argentino nella stagione 2007-08.\nAl campionato di \"Clausura\" 2010 risale il miglior risultato del Godoy Cruz: sotto la guida del tecnico Omar Asad, \"el Tomba\" ha raggiunto la terza posizione finale ed \u00e8 riuscito a stabilire il record di punti (37) per una squadra indirettamente affiliata all'AFA (con questo si intendono le squadre amministrate dal Consiglio Federale dell'AFA data la loro sede al di fuori di Buenos Aires e della sua area metropolitana, e delle regioni di Rosario e Santa Fe). Questi risultati hanno permesso al Godoy Cruz di esordire nella Coppa Libertadores (edizione 2011): il debutto nella massima competizione sudamericana per club \u00e8 avvenuto nel febbraio 2011, battendo il Liga de Quito 2-1.\nOrganico.\nRosa 2021-2022.\nAggiornata al 28 giugno 2021."}
{"id": "1887837", "revid": "767487", "url": "https://it.wikipedia.org/wiki?curid=1887837", "title": "Amedeo Svajer", "text": "Biografia.\nLa sua famiglia, di religione luterana, era emigrata in laguna da Norimberga alla fine del XVII secolo. Della sua formazione culturale si conoscono poche notizie. Viene educato, come molti figli dei grandi mercanti tedeschi residenti nella Serenissima, da un precettore privato proveniente dalla Germania, il cui nome \u00e8 Johann Conrad Hofmann (1702-1756). Lo studioso trasmise all'allievo un grande amore per la letteratura e la storia che conserver\u00e0 per tutto il resto della sua vita. Nel 1741 si iscrisse nell'elenco della comunit\u00e0 protestante di Venezia come Kaufdiener che costituisce il primo gradino della carriera dei futuri mercanti tedeschi residenti e operanti in citt\u00e0. Solo nel 1768 si registrer\u00e0 in qualit\u00e0 di Kaufherr. Nel 1752 venne aggregato all'Accademia degli Agiati di Rovereto con il nome di Marsio. Nel corso della sua vita \u00e8 stato un grande collezionista e un famoso bibliofilo. Dopo la morte, la sua collezione di libri fu divisa in due parti da Iacopo Morelli,che ne pubblic\u00f2 anche il catalogo con il titolo \"Catalogo di Libreria Posta in vendita in Venezia nell'anno MDCCXCIV\", s.l., 1794. La prima parte fu acquistata dal Governo della Repubblica di Venezia (le opere letterarie confluirono alla Biblioteca Marciana mentre i documenti politici passarono all'Archivio di Stato), la seconda parte (835 volumi) invece venne comprata dall'allora doge Lodovico Manin e dal 1949 si trova, insieme agli altri volumi del fondo Manin, alla Biblioteca civica \"Vincenzo Joppi\" di Udine."}
{"id": "1887839", "revid": "135224", "url": "https://it.wikipedia.org/wiki?curid=1887839", "title": "Caracal F", "text": ""}
{"id": "1887846", "revid": "1543377", "url": "https://it.wikipedia.org/wiki?curid=1887846", "title": "Strada agro-silvo-pastorale", "text": "Una strada agro-silvo-pastorale \u00e8, secondo la deliberazione della giunta della regione Lombardia, una infrastruttura polifunzionale, finalizzata ad utilizzo prevalente di tipo agro-silvo-pastorale, non adibite quindi al pubblico transito, non soggette alle norme del codice della strada, nelle quali il transito \u00e8 sottoposto all'applicazione di uno specifico regolamento.\nQueste infrastrutture, sono quelle strade, sia di propriet\u00e0 pubblica che di propriet\u00e0 privata (in quest'ultimo caso possono, in caso di necessit\u00e0, essere dichiarate di pubblica utilit\u00e0) che solitamente uniscono aziende agro-silvo-pastorali, aree forestali e pascoli alle strade comunali.\nUtilizzate frequentemente nel passato, oggi sono a rischio di abbandono e deperimento, sono solitamente sterrate e formate da una singola carreggiata di larghezza ridotta (anche per le nuove strade da costruire viene infatti fissato il limite massimo di larghezza di m 4,5).\nIl loro accesso tramite automezzi \u00e8 una prerogativa comunale, che pu\u00f2 stabilirne il transito a pagamento.\nNella prima fase di attuazione della delibera \u00e8 previsto un censimento delle strade attualmente esistenti e che possono rientrare a titolo in questa tipologia, vengono poi stabiliti i criteri per la progettazione e la costruzione di nuovi tracciati."}
{"id": "1887849", "revid": "775372", "url": "https://it.wikipedia.org/wiki?curid=1887849", "title": "Unione Nazionale Africana di Zimbabwe", "text": "L'Unione Nazionale Africana Zimbabwe (in inglese: \"Zimbabwe African National Union\" - ZANU) \u00e8 stato un partito politico dello Zimbabwe.\nStoria.\nLa ZANU nasce da una scissione dell'Unione Popolare Africana di Zimbabwe (ZAPU), ad opera di Ndabaningi Sithole, Herbert Chitepo, Edgar Tekere, Leopold Takawira e Robert Mugabe. Sithole, infatti, si era opposto alla decisioni di Joshua Nkomo, leader della ZAPU, di costituire un governo in esilio per opporsi al governo della Rhodesia. Sithole, invece, riteneva necessario che si continuasse l'opposizione dall'interno del paese.\nLa ZANU era, del resto, espressione delle etnie rurali della Rhodesia, mentre la ZAPU vedeva il prevalere delle componenti urbane. Mentre la ZAPU era sostenuta direttamente dall'Unione Sovietica, la ZANU trov\u00f2 sostegno nella Repubblica Popolare Cinese. Entrambe le formazioni politiche erano, infatti, apertamente social-comuniste.\nNel 1976 la ZANU, guidata da Mugabe, decise di dar vita ad un accordo-paramilitare con la ZAPU: il Fronte Patriottico. Ci\u00f2 determin\u00f2 la frattura fra Mugabe e Sithole, che si opponeva all'uso della lotta armata. Mugabe cre\u00f2, pertanto, l'Unione Nazionale Africana di Zimbabwe - Fronte Patriottico e Sithole diede vita alla Unione Nazionale Africana di Zimbabwe - Ndoge.\nAlle elezioni del 1980 la ZANU-PF ottenne il 63% dei consensi e 57 seggi su 100. Lo ZANU-Ndonga ottenne appena il 2% dei consensi e non elesse alcun deputato."}
{"id": "1887850", "revid": "54253", "url": "https://it.wikipedia.org/wiki?curid=1887850", "title": "Amedeo Svaier", "text": ""}
{"id": "1887851", "revid": "124270123", "url": "https://it.wikipedia.org/wiki?curid=1887851", "title": "Joe Alexander", "text": "Carriera.\nNato a Taiwan, Alexander ha vissuto gran parte della sua giovent\u00f9 in Asia. All'et\u00e0 di otto anni, infatti, la sua famiglia si trasferisce in Cina in quanto il padre viene assunto alla Nestl\u00e9. Joe quindi trascorre sei anni in Cina, in particolare vive per sei mesi ad Hong Kong e i restanti anni a Pechino. Negli anni trascorsi a Pechino frequenta l'International School of Beijing, Shunyi dove entra per la prima volta a contatto con il basket. Dopo quest'importante parentesi trascorsa all'estero Joe fa ritorno negli Stati Uniti e va a vivere a Mount Airy, Maryland.\nParla molto bene il cinese, imparato durante la sua esperienza all'International School of Beijing.\nNBA.\nIl 27 giugno 2008 \u00e8 stato scelto nel Draft NBA con l'ottava chiamata dai Milwaukee Bucks.\nDopo due stagioni in ombra il 18 febbraio 2010 viene ceduto ai Chicago Bulls.\nDiventato \"free agent\" nell'estate 2010, il 20 settembre firma per i New Orleans Hornets; in seguito ha giocato nella NBDL, in Russia, in Cina e in Israele, prima di trasferirsi a Sassari."}
{"id": "1887855", "revid": "1573940", "url": "https://it.wikipedia.org/wiki?curid=1887855", "title": "Wudangquan", "text": "Il Wudangquan (\u6b66\u5f53\u62f3, il pugilato di Wudang) \u00e8 un termine delle arti marziali cinesi che indica una Scuola la cui nascita \u00e8 attribuita a Zhang Sanfeng sulla montagna Wudangshan (\u6b66\u5f53\u5c71), oppure qualsiasi stile praticato sulla montagna stessa. Wudangquan o Wudangpai \u00e8 anche un termine generico che raggruppa tutti gli stili interni cio\u00e8 Neijia in contrapposizione al termine Shaolinquan che indica gli stili esterni.\nZhang Sanfeng.\nZhang Sanfeng \u00e8 considerato il fondatore del Wudangquan. Questa \u00e8 una tradizione di pi\u00f9 recente formazione e che \u00e8 legata all'evoluzione del mito di questo leggendario immortale Taoista.\nEsiste un pugilato Wudang?\nI ricercatori Tang Hao e Gu Liuxin che prima della Seconda guerra mondiale fecero delle ricerche nella regione dei Monti Wudang, anche tra i Taoisti che vivevano tra queste montagne, conclusero che non esisteva un pugilato di origine locale. Di recente l'autore di un articolo apparso sulla rivista Wulin, ha intervistato i Taoisti del Zixiaogong (Palazzo della volta celeste purpurea) constatando che la maggior parte di loro ignorava l'esistenza di un pugilato Wudang.\nDi avviso contrario una Ricerca sul Pugilato Wudang, pubblicata nel 1992, che cita testimonianze che attestano l'esistenza di un Wudangquan, o Taihequan. \nI sostenitori di una presenza nei secoli di un pugilato Wudang, portano a sostegno della loro teoria i numerosissimi Taoisti che nel corso della storia cinese hanno praticato arti marziali, ed in particolare durante il periodo Repubblicano (1911-1949).\nFu proprio durante questo periodo che la maggior parte dei rappresentanti attuali del Pugilato Wudang apprendono le loro abilit\u00e0 su queste montagne:\nI vari metodi.\nLa scuola Wudang attuale riunirebbe i seguenti metodi, che come \u00e8 possibile osservare sono presi da altre scuole quali il Taijiquan, lo Xingyiquan ed il Baguazhang che hanno solamente un legame simbolico e leggendario con il monte Wudang:\nLa maggior parte dei metodi elencati \u00e8 solamente un Taolu e non un sistema completo."}
{"id": "1887861", "revid": "77358", "url": "https://it.wikipedia.org/wiki?curid=1887861", "title": "Wudangshan", "text": ""}
{"id": "1887864", "revid": "125201082", "url": "https://it.wikipedia.org/wiki?curid=1887864", "title": "Aiguille Noire de Peuterey", "text": "LAiguille Noire de Peuterey \u00e8 una cima, interamente rocciosa, delle Alpi del Monte Bianco alta 3773 metri. Si trova sul versante italiano del Massiccio del Monte Bianco.\nCaratteristiche.\nLa montagna \u00e8 collocata tra il Ghiacciaio della Brenva e quello del Freney. Les Dames Anglaises la separano dalla pi\u00f9 alta Aiguille Blanche de Peuterey. Rappresenta la prima parte della cresta di Peuterey, la quale parte dal pianoro della Val Veny a quota 1500 - 1600 metri e si innalza, con diverse cime, sino alla vetta stessa del Monte Bianco.\nAccesso alla vetta.\nLa sua vetta \u00e8 raggiungibile solo da itinerari percorribili da esperti alpinisti.\nCelebre e la pi\u00f9 frequentata \u00e8 la sua \"cresta sud\" (che passa per le punte Bifida, Welzenbach, Brendel, Ottoz, Bich), una delle pi\u00f9 famose ed eleganti vie di roccia delle Alpi. L'accesso alla via parte dal Rifugio Borelli (detto \"della Noire\") a 2325m, attraversa le pietraie del Fauteuil des Allemands (chiamato anche Combalet) fino a raggiungere l'attacco al di sotto del Pic Gamba, a quota 2675m. \nLa via, che percorre un dislivello di circa 1100 metri con uno sviluppo di 1400m circa e una difficolt\u00e0 fino al V+ e rappresenta una classica dell'alpinismo interamente su roccia. La discesa viene in genere effettuata dalla cresta est, considerata la via normale.\nL'ascesa della cresta pu\u00f2 proseguire per la cosiddetta Integrale di Peuterey fino alla vetta del Monte Bianco, calandosi dalla cima della Noire e proseguendo sulle Dames Anglaises con tappa al Bivacco Piero Craveri. Il giorno successivo rimangono da attraversare Aiguille Blanche de Peuterey, Grand Pillier d'Angle e Monte Bianco di Courmayeur. \u00c8 una lunga e difficile via mista di roccia e ghiaccio."}
{"id": "1887866", "revid": "110157", "url": "https://it.wikipedia.org/wiki?curid=1887866", "title": "Cambar\u00e1 do Sul", "text": "Cambar\u00e1 do Sul \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887870", "revid": "110157", "url": "https://it.wikipedia.org/wiki?curid=1887870", "title": "Campestre da Serra", "text": "Campestre da Serra \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887873", "revid": "287204", "url": "https://it.wikipedia.org/wiki?curid=1887873", "title": "Metamorfosi totale", "text": "Metamorfosi totale (\"Calling All Creeps!\") \u00e8 il cinquantesimo libro della collana horror per ragazzi \"Piccoli brividi\", scritta da R. L. Stine.\nTrama.\nIl protagonista, Ricky Beamer, \u00e8 uno studente di prima media, spesso preso in giro da tutti e oggetto di scherzi da parte di un gruppo di bulli. Questo gruppo comprende Jared, David, Brenda e Richard Wartman (detto \"Verruca\").\nL'unica amica che ha si chiama Iris Candler, ragazza nuova della scuola.\nRicky lavora presso il giornale della scuola, diretto dalla perfida Tasha McClain. Tasha assegna a Ricky diversi compiti, che lui (per colpa dei quattro bulli) fallisce in pieno. Stanca della sua incompetenza, Tasha lo caccia dal giornalino, chiamandolo davanti a tutti un \"essere strisciante\". Per vendicarsi di questo gesto, Ricky si intrufola nella scuola di notte e, tramite il computer di Tasha, aggiunge all'edizione del giornalino in uscita la mattina seguente un'inserzione: \n\"Messaggio per tutti gli esseri striscianti.\"\n\"Messaggio per tutti gli esseri striscianti.\"\n\"Se siete esseri striscianti chiamate Tasha dopo la mezzanotte al numero 555-6709.\"\nTasha, per\u00f2, se ne accorge e modifica l'inserzione sostituendo il nome di Ricky al proprio insieme al numero di telefono.\nLa notte, Ricky viene insistentemente chiamato da quattro persone, che dicono di essere \"esseri striscianti\". Queste persone cominciano a lasciargli dei messaggi anche a scuola, chiedendogli quando si sarebbero incontrati. Poi, un giorno, all'uscita da scuola, i bulli che da sempre lo perseguitano lo rapiscono, portandolo in un boschetto; qui, sotto i suoi occhi, si trasformano in mostri simili a rettili. Per\u00f2 non lo aggrediscono: credono, infatti, che anche lui sia un essere strisciante, e che anzi sia il loro capo. Gli rivelano di avere un piano per inserire nelle razioni della mensa scolastica dei semi, chiamati semi dell'identit\u00e0, che trasformeranno tutti gli studenti in esseri striscianti.\nAll'inizio Ricky \u00e8 riluttante ad agire... finch\u00e9 non capisce che, una volta diventati esseri striscianti, tutti gli studenti obbediranno a lui. Cos\u00ec, alla successiva fiera culinaria della scuola, offre gratis agli studenti biscotti (accuratamente riempiti di semi dell'identit\u00e0), e lui stesso ne mangia uno.\nAltri media.\n\u00c8 stata realizzata una trasposizione televisiva di questo libro per la serie televisiva Piccoli brividi, chiamata \"Mostri a rapporto\". L'episodio \u00e8 abbastanza fedele alla storia, se non in alcuni punti:"}
{"id": "1887874", "revid": "110157", "url": "https://it.wikipedia.org/wiki?curid=1887874", "title": "Cap\u00e3o Bonito do Sul", "text": "Cap\u00e3o Bonito do Sul \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887877", "revid": "125708745", "url": "https://it.wikipedia.org/wiki?curid=1887877", "title": "CGO (casa discografica)", "text": "La CGO fu una casa discografica italiana attiva a partire dagli anni '60 ed attiva, seppure con un'attivit\u00e0 ridotta, fino ai primi anni '90.\nStoria della CGO.\nLa CGO fu fondata a Milano, dove aveva la sede in Galleria del Corso 4.\nNegli anni '60 il suo repertorio era costituito in gran parte da gruppi beat; con il passare del tempo si spost\u00f2 sulla musica leggera e, nel decennio successivo, anche su alcuni gruppi di rock progressivo.\nPer la distribuzione si appoggi\u00f2 per molto tempo alla Ariston Records.\nAll'inizio degli anni '90 cess\u00f2 l'attivit\u00e0.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\n45 giri.\nLa numerazione di catalogo della CGO era molto particolare: nei 45 giri infatti le lettere non erano altro che la sigla del gruppo o del cantante (ad esempio IV sta per \"I Vocals\", TJ per \"The Juniors\" e cos\u00ec via), tranne pochissime eccezioni come Le Macchie Rosse (i cui dischi hanno invece la sigla AR) o Pino Riccardi; i numeri erano, come di consueto, in ordine cronologico di emissione, con alcune strane eccezioni (ad esempio i due 45 giri degli Exploit, tratti entrambi da Crisi e con numeri di catalogo rispettivamente 001 e 601)."}
{"id": "1887878", "revid": "767487", "url": "https://it.wikipedia.org/wiki?curid=1887878", "title": "Esmeralda (Brasile)", "text": "Esmeralda \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887879", "revid": "1921140", "url": "https://it.wikipedia.org/wiki?curid=1887879", "title": "Albero mangia-aquiloni", "text": ""}
{"id": "1887880", "revid": "547992", "url": "https://it.wikipedia.org/wiki?curid=1887880", "title": "Luigi Soldati", "text": "Biografia.\nAveva un fratello gemello di nome Antonio. Discendente da un'antica famiglia romana, entra nel mondo del teatro dirigendo e interpretando una serie di spettacoli indipendenti di carattere sperimentale. Esordisce nel cinema nel 1974 assieme al fratello gemello Antonio, nella miniserie tv \"Orlando furioso\" diretta da Luca Ronconi. Dopo altri piccoli ruoli in produzioni Rai, l'amicizia con il regista Arduino Sacco lo introduce nel mondo del cinema porno. Soldati e Sacco lavoreranno insieme dal 1982 al 1987, realizzano i propri lavori alternandosi alla regia.\nLa pellicola \"People Sex Games\" del 1986 lo vede per la prima accreditato in veste di regista (nonostante egli avesse gi\u00e0 iniziato a dirigere film pornografici anni prima, coperto da vari pseudonimi). Soldati diriger\u00e0 pellicole hard fino al 1989, la maggior parte sotto l'egida del marchio Melissa Film. Soldati interpreta anche alcuni piccoli ruoli in film hard diretti da Schicchi e Sacco.\nDiviene nel 1989 direttore di produzione e aiuto regista per il marchio \"New Pentax Film\", casa di produzione di film softcore. Terminata la carriera a luci rosse, torna al teatro, dove nel 1991 dirige il suo ultimo spettacolo. Rimane pressoch\u00e9 inattivo fino al 1996, quando \u00e8 direttore di produzione del film \"La donna orientale\" diretto da Bruno De Stephanis. La pellicola gli riserba anche un ruolo secondario. \n. Riposa presso il Cimitero del Verano, a Roma."}
{"id": "1887881", "revid": "767487", "url": "https://it.wikipedia.org/wiki?curid=1887881", "title": "Blood Stain Child", "text": "I Blood Stain Child sono un gruppo melodic death metal con influenze trance giapponese, fondato ad Osaka nel 1999 con il nome di Visioner.\nBiografia.\nNel giugno 1999 la band si forma con il nome di Visioner, rinominati poco dopo Visionquest, nella citt\u00e0 di Osaka, in Giappone. Un anno dopo, hanno cambiato il loro nome in \"BLOOD STAIN CHILD\" , ed hanno registrato i loro primi demo, intitolati \"Silence of Northern Hell\", \"Requiem\" e \"Legend of Dark\" nell'agosto 2000.\nNell'autunno del 2001 hanno composto e registrato una canzone tema di ingresso chiamato \"The World\", per Kensuke Sasaki, lottatore professionista di Shin Nihon. Sempre nel dicembre 2001, hanno registrato la sigla per la partita di Shin Nihon professionale commemorazione 30\u00ba anniversario Wrestling. La canzone si intitolava \"Steel Flame\".\nNel mese di aprile-maggio 2002 il brano \"Silence of Northern Hell\" \u00e8 stato usato come sigla finale per la produzione di Kadokawa Cinema Sound di radio \"Trinity Blood - Rage Against delle Lune\". Poco dopo, nel luglio 2002, l'album di debutto \"Silence of Northern Hell\", \u00e8 stato pubblicato.\nNell'autunno del 2002 \"Silence Of Northern Hell\" \u00e8 stato pubblicato in Corea dalla casa discografica locale ONE MUSIC. Anche nel mese di ottobre dello stesso anno, BLOOD STAIN CHILD sono la band di apertura per il tour Giapponese dei DREAM EVIL.\nIl 18 giugno 2003, secondo album della band, con il titolo \"Mystic Your Heart\", \u00e8 stato pubblicato. \u00c8 stato mixato e masterizzato dal celebre ingegnere finlandese Anssi Kippo.\nNel giugno 2004 condividono il palco con gli SKYLARK (Italia) ed i Serafini (Taiwan).\nNel marzo 2005, il chitarrista Daiki lasci\u00f2 la band e fu sostituito da Shiromasa nel mese di aprile.\n\"Idolator\", il terzo album, \u00e8 stato pubblicato il 18 agosto 2005 ed \u00e8 stato mixato e masterizzato dall'acclamato ingegnere del suono danese Tue Madsen.\nLa band ha firmato un contratto con la casa discografica tedesca Records Dockyard e \"Idolator\" \u00e8 stato pubblicato in Europa il 27 novembre 2006. Alla fine del 2006 Shiromasa decise di lasciare la band. Allo stesso tempo, il gruppo guadagn\u00f2 un nuovo cantante (SADEW), cos\u00ec come un nuovo chitarrista (GSR)\nNel giugno 2007 RYU ha firmato un contratto di endorsement con la Caparison Guitars. Un mese dopo, il 17 luglio 2007, \"Idolator\" \u00e8 stato pubblicato anche negli Stati Uniti dalla locomotiva casa discografica.\nIl quarto LP della band, \"Mozaiq\", \u00e8 stato pubblicato il 18 luglio 2007. Tue Madsen \u00e8 stato ancora una volta responsabile del mixaggio e del mastering. Luglio si \u00e8 rivelato un mese intenso, in quanto la band firma una collaborazione con la famosa azienda di anime GONZO, per girare il video per il brano \"Freedom\". La canzone \u00e8 stata inclusa in \"Mozaiq\", mentre il video ha guadagnato pi\u00f9 di un milione di visualizzazioni su YouTube.\n\"Mozaiq\" \u00e8 stato pubblicato in Europa il 20 luglio e in Corea il 3 agosto 2007, da etichetta coreana Dope Entertainment. La band inoltre ha fatto un tour in Giappone per promuovere \"Mozaiq\" nel mese di agosto 12-26. Il 9 ottobre l'album \u00e8 stato pubblicato negli USA da Locomotive.\nI Blood Stain Child iniziano cos\u00ec una tourn\u00e9e in Giappone nel mese di marzo-aprile 2008, esibendosi in Kagoshima, Fukuoka, Shimame, Okayama, Hiroshima e altri, mentre nel maggio dello stesso anno la band ha debuttato all'estero, come atto principale di un concerto a Taiwan. Nel mese di dicembre si sono esibiti per la prima volta al festival Tokyo 2DAYS, in CRESCENDO Kichijoji.\nLa band nel mese di aprile 2009 \u00e8 stata invitata in Svezia nel maggio al JAPAN EXPO. L'evento \u00e8 stato poi ritirato.\nGiugno 2010 \u00e8 un periodo cruciale per BLOOD STAIN CHILD. Il Vocalist SADEWe Violator, il batterista, lasciano la band. Lo stesso mese RYU ha firmato un contratto di endorsement con AMT Electronics.\nTre mesi pi\u00f9 tardi, nel mese di settembre la band recluta i suoi nuovi membri. La vocalist femminile Sophia dalla Grecia, e il batterista GAMI [ex - YOUTHQAKE].\nLa band ha firmato un'altra collaborazione nel settembre 2010, con il famoso marchio Gothic Lolita \"Chantilly/ATELIER-PIERROT\", che creato costumi di scena esclusivi per Sophia e Ryu, Iniziano cos\u00ec e anche le registrazioni per il quinto album in studio della band. GAMI firmato un endorsement con brand italiano della Cymbal \"UFIP\".\nNell'ottobre 2010 firmano un contratto discografico con la Coroner Records ed il 19 e 20 dicembre sono apparsi al CRESCENDO Kichijoji 2DAYS \"Tokyo\" per la terza volta come headliners. Eseguono la loro prima apparizione negli Stati Uniti all' A-KON22 (Texas, Dallas) nel 10-12 giugno 2011, dove condividono il palco con la famosa band D."}
{"id": "1887882", "revid": "110157", "url": "https://it.wikipedia.org/wiki?curid=1887882", "title": "Ip\u00ea", "text": "Ip\u00ea \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887885", "revid": "110157", "url": "https://it.wikipedia.org/wiki?curid=1887885", "title": "Jaquirana", "text": "Jaquirana \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887887", "revid": "1305772", "url": "https://it.wikipedia.org/wiki?curid=1887887", "title": "Lagoa Vermelha", "text": "Lagoa Vermelha \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887890", "revid": "110157", "url": "https://it.wikipedia.org/wiki?curid=1887890", "title": "Monte Alegre dos Campos", "text": "Monte Alegre dos Campos \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887892", "revid": "124595992", "url": "https://it.wikipedia.org/wiki?curid=1887892", "title": "Motori Opel", "text": "In questa sede si vuole fornire una panoramica dei principali motori prodotti nel corso degli anni dalla Casa automobilistica tedesca Opel.\nLa Opel e la General Motors.\nVale la pena ricordare che la Casa di R\u00fcsselsheim \u00e8 appartenuta dal 1929 al 2017 al colosso statunitense General Motors (che incorpora tra l'altro moltissimi altri marchi tra cui Chevrolet, Cadillac, Pontiac e la sudcoreana Daewoo). La Opel ha potuto utilizzare, in alcuni casi, dei motori provenienti da altri marchi della General Motors, come i V8 di origine Chevrolet montati sulla ammiraglie K-A-D degli anni sessanta e settanta e quelli montati sulle Opel Omega V8.\nNegli anni 2000, la sinergia tra General Motors e Gruppo Fiat ha fatto in modo che i due Gruppi potessero scambiarsi alcuni motori. Cos\u00ec, alcuni veicoli Alfa Romeo (marchio appartenente alla Casa torinese) hanno potuto utilizzare (bench\u00e9 opportunamente rivisto) il V6 GM da 3.2 litri, mentre la Opel stessa utilizza per esempio il 1.3 turbodiesel common rail su alcune sue vetture di fascia bassa, nonch\u00e9 il 2 litri JTD (denominato CDTI presso la Opel) su vetture di fascia pi\u00f9 alta.\nCodifica dei motori Opel.\nI motori Opel sono codificati tramite sigle simili a quelle utilizzate dalle giapponesi Honda e Nissan. A seconda del livello di evoluzione e delle caratteristiche del motore, questo pu\u00f2 essere codificato con un numero di caratteri variabile fra tre e sei. I motori prodotti nei primi anni '60 utilizzavano solo tre caratteri per la loro codifica (in alcuni sporadici casi addirittura solo due cifre), ma di l\u00ec a poco sarebbero apparse le prime evoluzioni codificate a quattro caratteri e pi\u00f9 in l\u00e0 ancora si sarebbero utilizzati cinque e sei caratteri.\nOgni sigla \u00e8 composta necessariamente da due cifre che indicano la cilindrata del motore (in centimetri cubici, diviso 100), che possono essere seguite e/o precedute da lettere che indicano le caratteristiche salienti di quel motore. Per esempio, solitamente le due cifre indicanti la cilindrata vengono precedute da una di queste lettere, indicanti il tipo di normativa antinquinamento che il motore soddisfa:\nIn caso di assenza di tale lettera il motore \u00e8 Euro 0.\nLe due cifre indicanti la cilindrata sono praticamente sempre seguite da altre lettere. La prima lettera che segue le due cifre indica il rapporto di compressione del motore. In particolare:\nVi pu\u00f2 essere una seconda lettera alfabetica che indica il tipo di alimentazione, ed in particolare:\nUna terza lettera conclude la sigla di non pochi motori Opel ed indica alcune caratteristiche inerenti alle prestazioni del motore. Per esempio:\nOgni singolo motore Opel, oltre ad essere identificato da un suo codice, viene solitamente raggruppato in famiglie assieme ad altri motori Opel aventi caratteristiche comuni.\nQuanto detto vale per i motori progettati e realizzati dalla Opel, mentre i motori di altra origine (per esempio Chevrolet o Fiat) sono noti con le loro sigle originali.\nElenco principali motori Opel.\nDi seguito vengono mostrate le principali famiglie di motori Opel, suddivise soprattutto per famiglie nel senso specificato poc'anzi, in maniera tale da fornire una sorta di percorso evolutivo \"a tappe\" dei motori Opel. I primi motori Opel degni di interesse sono nati nella seconda met\u00e0 degli anni trenta. Fino a quel momento i motori Opel sono stati tutti a valvole laterali, sebbene con svariati tipi di architettura (da 1 ad 8 cilindri). \nSi aggiunge che in questa carrellata, nel caso di motori prodotti ed utilizzati da altre Case o realizzati in collaborazione con esse, vengono specificate solo le cilindrate ed il periodo di utilizzo da parte della Opel.\nGruppo General Motors (fino al 2017).\nMotori a gasolio.\nVa inoltre ricordato che esiste una famiglia di motori di tipo \"trasversale\", nel senso che incorpora diversi motori di famiglie gi\u00e0 menzionate ed anche altri motori realizzati da altre Case ed utilizzati dalla Opel, sia a benzina che Diesel. Tale famiglia prende il nome di Ecotec, una denominazione inventata a scopi essenzialmente commerciali e come tale registrata da GM, per indicare le qualit\u00e0 di economia e basso inquinamento dei tali motori. Uno dei principali motori Ecotec, diffusosi anche presso altri marchi del gruppo General Motors, \u00e8 stato il 2 litri Ecotec.\nSulla falsariga di questa operazione di marketing, l'ultima creazione di Opel e GM \u00e8 rappresentata dalla famiglia di motori Ecoflex, un'evoluzione dei motori Ecotec sempre pi\u00f9 focalizzata sulla riduzione dell'impatto ambientale e destinata gradualmente a rimpiazzare questi ultimi.\nGruppo PSA (dal 2017).\nCon l'acquisizione del marchio tedesco da parte del Gruppo PSA, su alcuni modelli vengono impiegati propulsori di origine PSA.\nAltri motori.\nCome si pu\u00f2 notare, la Opel ha utilizzato molti motori prodotti da altre Case. In particolare ha fatto un largo uso di motori Diesel costruiti dalla giapponese Isuzu, ma vi sono anche i gi\u00e0 citati motori Fiat da 1.9 ed 1.3 litri (anch'essi inseriti dalla Opel nella famiglia Ecotec) ed altri motori di origine italiana, prodotti dalla VM Motori (425 e RA420, montati rispettivamente su Opel Frontera ed Antara). Inoltre ha utilizzato il motore Fiat FIRE su Opel Combo D derivato dal Fiat Dobl\u00f2, con il quale condivide ovviamente motori e pianale; e da menzionare anche il motore Suzuki Serie K utilizzato esclusivamente su Opel Agila B strettamente derivata dalla Suzuki Splash.\nC'\u00e8 stato anche un 2.5 turbodiesel di origine BMW, montato sulle Opel Omega B.\nInoltre, vi sono stati alcuni casi in cui la Opel ha utilizzato dei motori V8 di origine Chevrolet, in particolare gli \"small-block\" 283 e 327 ed il pi\u00f9 moderno \"small-block\" LS1 montato sull'effimera \"Opel Omega B V8\"."}
{"id": "1887893", "revid": "114325", "url": "https://it.wikipedia.org/wiki?curid=1887893", "title": "Saga di Hr\u00f3lfr Gautreksson", "text": ""}
{"id": "1887894", "revid": "767487", "url": "https://it.wikipedia.org/wiki?curid=1887894", "title": "Muitos Cap\u00f5es", "text": "Muitos Cap\u00f5es \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887895", "revid": "287204", "url": "https://it.wikipedia.org/wiki?curid=1887895", "title": "Saga di Hrolfr Gautreksson", "text": ""}
{"id": "1887897", "revid": "114325", "url": "https://it.wikipedia.org/wiki?curid=1887897", "title": "Saga di Hr\u00f3lfr figlio di Gautrekr", "text": ""}
{"id": "1887898", "revid": "287204", "url": "https://it.wikipedia.org/wiki?curid=1887898", "title": "Saga di Hrolfr figlio di Gautrekr", "text": ""}
{"id": "1887905", "revid": "767487", "url": "https://it.wikipedia.org/wiki?curid=1887905", "title": "Pinhal da Serra", "text": "Pinhal da Serra \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887906", "revid": "287204", "url": "https://it.wikipedia.org/wiki?curid=1887906", "title": "Martina Giovanetti", "text": "In carriera ha vinto 13 titoli nazionali di cui: 9 assoluti (tutti in staffetta) e 4 a livello giovanile (due doppiette 100\u2013200\u00a0m da allieva e juniores).\nDetiene il record nazionale assoluto con la staffetta 4\u00d7200\u00a0m indoor, stabilito il 26 febbraio del 2012 ad Ancona, durante gli assoluti indoor, con Gloria Hooper, Maria Enrica Spacca e Giulia Arcioni.\nBiografia.\nGli esordi e il reclutamento del Gruppo Sportivo della Forestale.\nDa ragazzina ha praticato pallavolo, nuoto ed anche judo. Ha iniziato a praticare atletica leggera nel 2001 all'et\u00e0 di 14 anni con la societ\u00e0 Ataf Trento Pool allenata da Claudio Tavernini, passando poi al Gruppo Sportivo Valsugana Trentino e successivamente all'Unione Sportiva Quercia di Rovereto seguita dal tecnico Andrea Zamboni.\nReclutata dalla Forestale nel 2007, il 1\u00ba febbraio del 2008 \u00e8 stata arruolata, entrando poi nel gruppo curato dal tecnico reatino Roberto Bonomi. Nel 2010 \u00e8 tornata a Rovereto con il suo secondo tecnico Andrea Zamboni, in seguito si \u00e8 trasferita negli Stati Uniti d'America sotto la guida del tecnico Darrell Smith. Come qualifica del corpo forestale dello Stato \u00e8 Agente Scelto.\n2004-2005: doppietta di titoli italiani allieve ed europei juniores.\nNel 2004 a Cesenatico si mette in mostra aggiudicandosi i titoli italiani allievi nei 100 e 200 metri.\nNel 2005 gareggia nei 200\u00a0m agli Europei juniores di Kaunas in Lituania dove viene subito eliminata in batteria. Sempre nel 2005, ai campionati italiani juniores \u00e8 stata bronzo sui 100 ed argento sui 200\u00a0m.\n2006-2008: doppietta ai nazionali juniores, mondiali juniores, primo titolo italiano assoluto e le olimpiadi col lutto familiare.\nNel 2006 a Rieti riconquista entrambi i titoli italiani di 100 e 200\u00a0m nella categoria juniores e partecipa ai Mondiali juniores di Pechino in Cina in entrambe le distanze, venendo eliminata rispettivamente in semifinale (con il quinto tempo) e in batteria (con il settimo tempo). Agli assoluti di Torino conquista due sesti posti su 100 e 200\u00a0m, mentre con la 4 x 100\u00a0m si ritira.\nNel 2008 \u00e8 stata bronzo agli italiani promesse indoor ad Ancona sui 60\u00a0m e poi, sulla stessa distanza, ottava agli assoluti di Genova. Ai campionati italiani promesse chiude al quarto posto sui 100\u00a0m e vince l'argento sui 200\u00a0m. Il 19 luglio, ai campionati nazionali disputati a Cagliari, corre nella semifinale dei 100\u00a0m con il tempo di 11\"51, primato personale e terza prestazione italiana dell'anno che le vale la convocazione nella staffetta 4\u00d7100 metri che parteciper\u00e0 ai Giochi olimpici di Pechino. Tuttavia, a causa di un grave lutto familiare, \u00e8 dovuta tornare in Italia prima della competizione. La madre Caterina, infatti, \u00e8 morta per infarto mentre lei si trovava gi\u00e0 a Pechino dove si stava preparando ed allenando in vista della staffetta 4 x 100\u00a0m delle olimpiadi cinesi. Sempre agli assoluti di Cagliari, ha vinto due medaglie: bronzo sui 100\u00a0m e oro con la 4 x 100\u00a0m.\nIn settembre al meeting di Rieti stabilisce il nuovo primato personale sui 200\u00a0m con 23\"64, migliorandosi di oltre 40 centesimi.\n2009: incetta di medaglie nazionali ed europei indoor.\nNella stagione 2009 agli assoluti indoor di Torino vince due medaglie: d'oro con la staffetta 4 x 200\u00a0m e di bronzo sui 60\u00a0m; poi sulla stessa distanza migliora il personale in 7\"38 (migliorato di 3 decimi dalla stagione precedente); partecipa in seguito agli Europei indoor in Italia a Torino dove arriva in semifinale nei 60\u00a0m uscendo con 7\"41. Sempre nel 2009 ha vinto l'argento sui 200\u00a0m ai campionati italiani promesse. Poi agli assoluti di Milano ha vinto il titolo con la 4 x 100\u00a0m, mentre nelle prove individuali \u00e8 finita sesta sui 100\u00a0m\n2010-2015: sestina di titoli assoluti, europeo per nazioni e allenamenti negli U.S.A..\nNel 2010 \u00e8 stata quinta sui 60\u00a0m agli assoluti indoor di Ancona; all'Europeo per nazioni svoltosi in Norvegia a Bergen \u00e8 arrivata settima con la staffetta 4 x 100\u00a0m; agli assoluti di Grosseto invece ha vinto il titolo nella 4 x 100\u00a0m.\nNel 2011 agli assoluti di Torino sui 100\u00a0m \u00e8 uscita in batteria, mentre ha vinto il titolo con la staffetta 4 x 100\u00a0m.\nNelle annate 2012 e 2013 cambia sede di allenamento, dall'Italia si sposta in America.\nNell'inverno del 2012 agli assoluti indoor di Ancona \u00e8 arrivata sesta sui 60\u00a0m, agli italiani assoluti di Bressanone ha corso i 100\u00a0m classificandosi terza per millesimi alle spalle di Martina Amidei e della vittoriosa Audrey Alloh, successivamente ha vinto il titolo nella staffetta 4 x 100\u00a0m con la Forestale.\nDue settimane dopo i campionati italiani sigla il personale 11\"44 sui 100\u00a0m.\nNel 2013 ha vinto a Milano il titolo assoluto con la 4 x 100\u00a0m sempre per la Forestale.\nNel 2014 \u00e8 stata assente ai Campionati assoluti indoor di Ancona, mentre a quelli outdoor di Rovereto \u00e8 giunta quarta sui 100\u00a0m ed ha vinto il titolo con la 4x100\u00a0m.\nNegli ultimi 8 anni di fila, dal 2008 al 2015, ha vinto con la Forestale il titolo assoluto con la staffetta 4 x 100\u00a0m.\nMedaglia d'argento e vicecampionessa italiana dei 60 m agli assoluti indoor del 2015 a Padova.\nAgli assoluti di Torino ha vinto il titolo italiano con la staffetta 4x100 m ed \u00e8 stata quinta sui 100 m."}
{"id": "1887910", "revid": "1282260", "url": "https://it.wikipedia.org/wiki?curid=1887910", "title": "Camino kimberlitico", "text": "Un camino kimberlitico (detta anche diatrema) \u00e8 una particolare formazione geologica, frutto di un particolare tipo di eruzione, che ha avuto luogo in varie parti del pianeta. Queste regioni dette cratoni sono resti del primordiale supercontinente e non hanno subito alterazioni da oltre 500 milioni di anni. Oggi sono presenti in Australia, Siberia, Canada, Africa australe e occidentale e - secondo alcune teorie - anche il presunto \"neck\" di Motta Sant'Anastasia sarebbe piuttosto un diatrema. Questo evento non si \u00e8 mai verificato in epoca storica, quindi quanto si suppone \u00e8 solo il frutto di valutazioni fatte su quanto le cicatrici della terra hanno lasciato. Nei camini kimberlitici si trovano i giacimenti primari di diamanti.\nMorfologia.\nIl camino kimberlitico si presenta in tutto il mondo sempre con una identica struttura. Si tratta di un camino verticale di diametro variabile, da poche centinaia di metri a un massimo di due chilometri, composto da kimberlite. Questo camino scende verticalmente restringendosi man mano a forma di carota. Tra i 600 m e i 2 km esso lascia posto a dicchi con un diametro tra i 5 e i 20 metri, pieni di roccia kimberlitica non frammentata. Questi dicchi scendono fino alla camera magmatica che ha dato origine all'eruzione, si suppone sia posta tra i 150 km e i 200 km di profondit\u00e0. In superficie, a differenza delle altre eruzioni vulcaniche non si forma un cono di dimensioni importanti, ma un piccolo cono di lapilli e ceneri che con il tempo scompare quasi completamente.\nGenesi.\nMentre nelle eruzioni normali la risalita del magma dal mantello avviene in camere magmatiche successive e quella che poi forma il vulcano si trova ad alcuni chilometri dalla superficie, in questo particolare tipo di eruzione il magma risale direttamente dalla zona di formazione posta attorno ai duecento chilometri dalla superficie. Questo \u00e8 dovuto al fatto che la camera magmatica si \u00e8 formata, non per azione dell'acqua, ma per azione del carbonio. Il carbonio, come l'acqua, permette al mantello di fondere, ma nella fusione si libera del CO2 che ha caratteristiche molto pi\u00f9 esplosive rispetto al vapore acqueo. Esso permette quindi alla colonna di magma di salire direttamente in superficie a una velocit\u00e0 elevatissima, si stima che possa raggiungere i 2000 km/h (600 m/s). Giunto in prossimit\u00e0 della superficie la diminuita pressione separa i gas dal magma, la pressione che fino a quel momento era solo diretta verso l'alto trova spazio per espandersi lateralmente e scavare un cratere del diametro variabile tra poche centinaia di metri e alcuni chilometri e con una profondit\u00e0 massima 1-2 km. La velocit\u00e0 di spostamento e le enormi pressioni fanno pensare (non si \u00e8 mai potuto osservare una eruzione di questo tipo) che il tutto si svolga nell'arco di qualche ora. I diamanti presenti nella kimberlite, non sono nati assieme ad essa, ma sono molto pi\u00f9 antichi, l'eruzione kimberlitica ha fatto da nastro trasportatore delle gemme. Si pensa che i diamanti primari si trovino in rocce poste al disopra della camera magmatica. Il flusso di lava salendo include parte del mantello comprendente anche i diamanti. L'esplosivit\u00e0 dell'evento e il rapido raffreddamento impedisce al carbonio dei diamanti di degradare in grafite. La presenza di diamanti in queste strutture geologiche risulta costante, ma con valori diversi per ogni singolo giacimento.\nLo stretto rapporto tra camini kimberlitici e diamanti ha conseguenze interessanti. Da oltre un secolo vengono ritrovati diamanti, mescolati ai sedimenti glaciali, nella zona a sud dei Grandi Laghi, in territorio statunitense. Sono stati probabilmente trasportati lontano dal luogo d'origine, nelle fasi di avanzamento dei ghiacciai, durante l'era glaciale. Si sospetta l'esistenza di camini kimberlitici (e miniere di diamanti) a nord, in territorio canadese, presso la Baia di Hudson. Si \u00e8 ricercata a lungo kimberlite in questi territori, ma per ora con esiti negativi.\nFonti.\nAmerican Museum of Natural History. \"The Nature of Diamonds\". 21 ottobre, 2005."}
{"id": "1887911", "revid": "1833487", "url": "https://it.wikipedia.org/wiki?curid=1887911", "title": "S\u00e3o Francisco de Paula (Rio Grande do Sul)", "text": "S\u00e3o Francisco de Paula \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887914", "revid": "110157", "url": "https://it.wikipedia.org/wiki?curid=1887914", "title": "S\u00e3o Jos\u00e9 dos Ausentes", "text": "S\u00e3o Jos\u00e9 dos Ausentes \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887916", "revid": "110157", "url": "https://it.wikipedia.org/wiki?curid=1887916", "title": "Vacaria", "text": "Vacaria \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Vacaria."}
{"id": "1887918", "revid": "1305772", "url": "https://it.wikipedia.org/wiki?curid=1887918", "title": "Marya Hornbacher", "text": "Biografia.\nMarya Hornbacher nasce a Walnut Creek, California per poi trasferirsi ad Edina (Minnesota) quando la sua famiglia si trasfer\u00ec per lavoro, quando lei aveva nove anni. I suoi genitori, Jay and Judy Hornbacher, lavoravano nel teatro come attrice e direttore.\nHornbacher divenne bulimica all'et\u00e0 di nove anni, e inizi\u00f2 a drogarsi e bere a soli tredici. A quindici anni viene ammessa in una scuola per ragazzi particolarmente dotati, ma l'anno successivo comincia ad entrare ed uscire da vari ospedali psichiatrici.\nA poco pi\u00f9 di vent'anni inizia ad insegnare presso la Minnesota State University ed \u00e8 assunta dal pi\u00f9 importante giornale locale.\nTenter\u00e0 il suicidio nel 1994.\nDopo aver pubblicato \"A Memoir of Anorexia and Bulimia\", si sposa con Julian Daniel Beard, ma il suo matrimonio dura pochissimo. Eccessi nelle spese, d'alcool, e continui ricoveri lo segnano.\nSi risposer\u00e0 con il fotografo Jeff Miller e riprender\u00e0 a fare la giornalista per il primo giornale per cui lavor\u00f2.\nLa scrittrice.\nIl suo primo libro \"A Memoir of Anorexia and Bulimia\", in Italia distribuito come \"Sprecata\", \u00e8 la sua storia, l'autobiografia di una anoressica, bulimica e alcolizzata: soffre anche di disturbo bipolare.\nIl suo secondo libro, 2005, \"The Center of Winter\",che in Italia prende il nome di \"Al centro dell'inverno\" \u00e8 la storia di una famiglia, sconvolta dal suicidio del padre.\nNel 2008 il suo terzo libro: \"Madness: A Bipolar Life\", \"Una vita bipolare\", \u00e8 un'altra autobiografia, che racconta come la sua psicosi abbia influenzato sulla sua vita. Principalmente narra il suo rapporto con il bipolare, e come questo le abbia influenzato la vita."}
{"id": "1887920", "revid": "33751", "url": "https://it.wikipedia.org/wiki?curid=1887920", "title": "Stadio Panthessaliko", "text": "Lo stadio Panthessaliko () \u00e8 uno stadio di calcio situato a Volo, in Grecia. \nVi si sono svolte delle partite di calcio dei Giochi della XXVIII Olimpiade, tenutisi ad Atene nel 2004. Lo stadio \u00e8 stato ufficialmente aperto il 30 luglio 2004. I posti a sedere sono 22 700, anche se per i Giochi olimpici."}
{"id": "1887923", "revid": "287204", "url": "https://it.wikipedia.org/wiki?curid=1887923", "title": "Gemaldegalerie", "text": ""}
{"id": "1887927", "revid": "124123", "url": "https://it.wikipedia.org/wiki?curid=1887927", "title": "Silvia Giordano (attrice)", "text": "Biografia.\nA 19 anni \u00e8 protagonista della sit-com di Italia 1, \"Bim Bum Manga\". Successivamente partecipa come protagonista di puntata a \"Casa Vianello\", poi in \"Camera Caf\u00e9\", nel film \"Two families\", per entrare poi nel cast della soap opera \"Un posto al sole\" dove, dal 2005 al 2007, interpreta il ruolo di \"Ludovica Mancini\", per poi tornare in alcune puntate del 2008. \nNel 2008 e nel 2009 \u00e8 nel cast principale della soap \"Un posto al sole d'estate\", con lo stesso ruolo ma con maggiore spazio riservato alle sue doti canore.\nSilvia Giordano ha anche cantato in vari spot pubblicitari e in alcune sigle di cartoni animati."}
{"id": "1887933", "revid": "119006322", "url": "https://it.wikipedia.org/wiki?curid=1887933", "title": "San Quirico (Capodistria)", "text": " \nSan Quirico () \u00e8 un insediamento di 66 abitanti del comune sloveno di Capodistria, situato nella Savrinia. \u00c8 a circa 16\u00a0km a sud-est dal capoluogo comunale, su un colle che sovrasta la strada che da San Sergio (\"\u010crni Kal\") porta a Pinguente (\"Buzet\") in Croazia.\nStoria.\nIl colle, su cui sorge San Quirico, fu un castelliere protostorico abitato dai Celti Subocrini; Poi, sullo stesso colle, dominante sulla valle del Brazzana (\"Reka/Bra\u010dana\"), i Romani vi costruirono un loro abitato.\nNel 1028, allorch\u00e9 l'imperatore Corrado II il Salico don\u00f2 il paese al patriarca di Aquileia, questo fu nominato col nome di S. Siro, toponimo che si ritrova poi anche in un atto del 1540. Nel 1275 circa, S. Sirico, come veniva allora chiamato il paese, fu dato in pegno a Biaquino, signore di Momiano, che prest\u00f2 del denaro al patriarca Raimondo; nel 1298 venne poi riscattato.\nNel XIV secolo venne stanziata nella campagna circostante della popolazione slava che tramut\u00f2 il nome da San Sirico a So\u010derga che rimase il nome pi\u00f9 usato.\nIn sloveno il nome San Quirico (\"Sv Kvirik\") \u00e8 ancora presente ma si rivolge agli omonimi monte e chiesa nelle vicinanze.\nIl patriarca Nicol\u00f2 di Lussemburgo, nel 1356, diede in usufrutto e in custodia il feudo ad Isacco Turini, banchiere oriundo fiorentino residente a Cividale. Nel 1397 subentrarono poi i fratelli Sclavolino e Baldacco dei Sabini di Capodistria che per\u00f2 vennero espropriati in seguito del possesso dal marchese imperiale Bernardo; come reazione il patriarca Gaetani n\u00e9 intim\u00f2 la restituzione ai legittimi proprietari. Anche per questo, nel 1405, San Quirico si un\u00ec assieme a Pinguente, Rozzo, Colmo, Nugla e Marcenigla in una lega per protestare contro il marchese d'Istria, a difesa dei loro antichi diritti e consuetudini.\nNel 1420 divenne dominio veneziano per poi passare dopo vent'anni, come parte della Signoria dei Pietra Pelosa (\"Ka\u0161tel\"), in feudo alla famiglia piranese dei Gravisi alla quale i Veneziani affidarono il marchesato.\nNel 1615, durante la guerra tra Veneziani e Austriaci, sub\u00ec le orde uscocche che la saccheggiarono.\nIl dominio della Serenissima dur\u00f2 fino al 1797 quando divenne austriaca. \nFino all'invenzione dei mezzi a motore e la scomparsa delle bestie da soma, ai piedi della collina del paese si trovava un fabbro dove la gente si fermava a ferrare i cavalli, come il microtoponimo \"batifer\", ancora presente, sta a testimoniare.\nDapprima appartenente dell'Adriatisches K\u00fcstenland fino al 1918, anno in cui fu assegnato all'Italia, insieme alla quasi totalit\u00e0 della \"Venezia Giulia\". Dopo la seconda guerra mondiale, San Quirico fu assegnato alla Repubblica di Jugoslavia con il Trattato di Pace di Parigi del 1947.\nCorsi d'acqua.\nFiume Brazzana (\"Reka/Bra\u010dana\")\nMonti principali.\nMonte San Quirico (\"Sv Kirk\"), 408\u00a0m."}
{"id": "1887936", "revid": "287204", "url": "https://it.wikipedia.org/wiki?curid=1887936", "title": "Danny Buijs", "text": "Carriera.\nClub.\nInizio della carriera.\nBuijs cresce calcisticamente a Varkenoord, con le giovanili del . Quando raggiunge lo stato A delle giovanili del Feyenoord gioca con il Feyenoord A1 e il sabato con lo Sportclub Feijenoord's (squadra amatoriale del Feyenoord) in Hofdklasse per circa met\u00e0 stagione. Con la squadra A1 del Feyenoord offre buone prestazioni e sotto la guida di Henk van Stee diventa campione nazionale per due volte e vince tutti i tornei internazionali a cui partecipa la squadra. Buijs si mette in mostra come goleador e diventa anche il capitano della squadra. Il Feyenoord lo fa anche allenare occasionalmente con la prima squadra e giocare qualche amichevole contro squadre dilettantistiche.\nFeyenoord.\nUna volta arrivato ai margini della prima squadra Buijs si accorge che non aveva la necessaria esperienza per competere con Brett Emerton per la posizione di terzino destro e chiede di essere ceduto in prestito all'Excelsior, club satellite del Feyenoord. In un primo momento la dirigenza del Feyenoord si mostra contraria, ma dopo sei mesi acconsente al prestito.\nIl prestito all'Excelsior.\nL'8 marzo 2002 Buijs fa il suo debutto nel calcio professionistico in Eerste Divisie con l'Excelsior nella vittoria per 3-0 contro il Cambuur Leeuwarden. A fine stagione l'Excelsior non vince la Eerste Divise ma riesce comunque ad essere promosso in Eredivisie attraverso i play-off. In Eredivisie gioca titolare, tuttavia l'Excelsior si rivela inadeguato per la categoria, venendo subito retrocesso in Eerste Divisie. A fine stagione Buijs sembra sul punto di trasferirsi allo Sparta Rotterdam, ma quando Henk van Stee, che fino a pochi giorni prima sembrava sul punto di diventare allenatore dello Sparta, diventa l'allenatore dell'Excelsior Buijs decide di rimanere. In quella stagione l'Excelsior perde il primo posto in campionato all'ultima giornata e successivamente non riesce a essere promosso tramite i play-off. A fine stagione il Feyenoord gli offre il rinnovo del contratto, ma senza aumentargli lo stipendio, nonostante fosse seguito da molte squadre come Vitesse, Roda JC e . Alla fine Buijs decide di firmare per il Groningen.\nGroningen.\nAl Groningen Buijs ha un periodo di successo. Appena arrivato dichiara in un'intervista di voler conquistare l'accesso alle competizioni europee. All'inizio nessuno prende le sue parole sul serio e Martin Drent arriva a chiederlgi se sia pazzo. All'inizio della stagione Buijs gioca da terzino con Kurt Elshot come centrocampista destro. A causa di vari infortuni Buijs viene utilizzato come centrocampista difensivo, mentre la stagione successiva viene utilizzato esclusivamente come centrocampista destro. In questa stagione il Groningen riesce a qualificarsi per la Coppa UEFA 2006-07. L'anno successivo comincia la stagione con il Groningen, ma dopo sole due giornate torna al Feyenoord.\nRitorno al Feyenoord.\nBuijs aveva sempre detto che se il Feyenoord lo avesse voluto riavere lui sarebbe tornato subito, era stato per 10 anni nelle giovanili ed aveva un intenso rapporto con i tifosi. La stagione del ritorno si conclude con il settimo posto in campionato che relega il Feyenoord fuori dalle coppe europee per la prima volta dopo parecchi anni.\nADO Den Haag.\nNell'estate del 2009 Buijs passa definitivamente all', dopo che vi era gi\u00e0 stato precedentemente in prestito per sei mesi, firmando un contratto biennale. Tuttavia il 14 aprile 2010 il Derby County, squadra che milita nella Football League Championship, annuncia di aver siglato un accordo con Buijs per la stagione successiva. Nonostante questo per\u00f2 pochi mesi dopo il Derby County decide di non prendere Buijs, dopo aver acquistato dal Crewe Alexandra John Brayford"}
{"id": "1887938", "revid": "151034", "url": "https://it.wikipedia.org/wiki?curid=1887938", "title": "No direction home", "text": ""}
{"id": "1887939", "revid": "151034", "url": "https://it.wikipedia.org/wiki?curid=1887939", "title": "No Direction Home", "text": ""}
{"id": "1887940", "revid": "599013", "url": "https://it.wikipedia.org/wiki?curid=1887940", "title": "Leroy Fer", "text": "Caratteristiche Tecniche.\nGiocatore che fa della grande fisicit\u00e0 la sua dote principale, unita ad una discreta velocit\u00e0 e ad un ottimo tiro, specialmente dalla distanza. Abile colpitore di testa, riesce ad essere utile sia in fase offensiva che in fase difensiva. Pu\u00f2 ricoprire quasi tutti i ruoli del centrocampo, in particolare viene impiegato come mezz'ala, mediano o trequartista.\nCarriera.\nClub.\nI primi anni.\nFer inizia la sua carriera nel DWO. Nella sua prima stagione completa con il DWO vince partite amichevoli contro squadre giovanili professionistiche come Sparta Rotterdam e . Fer rimane al DWO fino all'et\u00e0 di nove anni, quando, insieme all'amico Kaj Ramsteijn entra nel settore giovanile del Feyenoord.\nFeyenoord e Twente.\nFer entra in prima squadra nel corso della stagione 2007-08,facendo il suo debutto in Eredivisie il 2 dicembre 2007 nella partita vinta 6-0 contro l'Heracles Almelo entrando in campo al minuto 84 al posto di Nuri \u015eahin. Quattro giorni dopo, il 6 dicembre, firma il suo primo contratto da professionista, valido fino all'estate del 2012. Nella prima parte di stagione Fer totalizza 13 presenze da subentrato. A causa dei molti infortuni il 3 febbraio 2008 fa il suo debutto da titolare nella partita persa 3-0 in casa dell'Ajax, giocando da terzino destro, ruolo mantenuto per quattro partite consecutive. Il 30 marzo segna il suo primo gol in Eredivisie nella sconfitta per 3-1 contro il NAC Breda.\nNella stagione 2008-09 diventa titolare, e il nuovo allenatore Gertjan Verbeek lo fa giocare da centrocampista offensivo dietro a Roy Makaay. Il 18 settembre 2008 fa il suo debutto in Coppa UEFA nella partita contro il Kalmar FF. La partita viene persa 1-0, ma nella gara di ritorno in Svezia Fer segna il gol del decisivo 2-1 permettendo al Feyenoord di approdare alla fase a gironi. Durante la stagione diversi top club europei tra i quali la Juventus si interessano a Fer, ma il Feyenoord rifiuta di cederlo.\nNella stagione 2009-10 Fer trova il suo ruolo definitivo dopo aver giocato nei due anni precedenti in vari ruoli, infatti l'allenatore Mario Been lo schiera da centrocampista difensivo. Il 20 ottobre 2009 il nuovo direttore tecnico del Feyenoord Leo Beenhakker critica la prima squadra, ma allo stesso tempo elogia Fer per la sua importanza all'interno della squadra. Tre giorni dopo il capitano del Feyenoord Giovanni van Bronckhorst dichiara che sarebbe inammissibile per la squadra perdere Fer, mentre il ct olandese Bert van Marwijk ammette di essere ottimista su una sua eventuale convocazione in nazionale. Nella stagione 2010-11 viene nominato vice-capitano.\nNell'estate del 2011 viene ufficializzato il suo trasferimento al per 5 milioni di euro. Dopo due stagioni, conclude la sua esperienza col Twente totalizzando 52 presenze e 13 reti.\nLe esperienze in Inghilterra.\nIl 13 luglio 2013 si trasferisce al Norwich City per una cifra vicina ai 5,5 milioni di euro, firmando un contratto quadriennale.\nIl 20 agosto 2014 viene acquistato dal Queens Park Rangers, con cui firma un contratto triennale.\nIl 1\u00ba febbraio 2016 passa in prestito allo Swansea City; il 5 luglio seguente viene acquistato a titolo definitivo dal club gallese. In tre anni e mezzo mette insieme complessivamente 101 presenze e 2 gol tra campionato e coppe.\nIl ritorno al Feyenoord.\nIl 25 luglio 2019 torna al Feyenoord a parametro zero firmando un contratto annuale.\nAlanyaspor.\nIl 24 agosto 2021 viene acquistato dall'.\nNazionale.\nNonostante avesse giocato per le varie nazionali giovanili olandesi Fer era in dubbio su quale nazionale scegliere, avendo i requisiti per giocare sia per i Paesi Bassi che per le Antille Olandesi. Nel mese di ottobre 2008 Fer afferma di non aver ancora preso una decisione in merito:\"Personalmente vorrei fare qualcosa per la mia isola. Ecco perch\u00e9 sono ancora in dubbio, il mio cervello mi dice che \u00e8 meglio scegliere i Paesi Bassi, cos\u00ec potrei disputare un grande torneo ogni due anni, ma il mio cuore sta pensando a Cura\u00e7ao, sarebbe fantastico giocare i mondiali con le Antille Olandesi, darebbe alle isole una spinta enorme. Le mie radici sono pi\u00f9 forti della mia voglia di far carriera, sto lottando per una causa pi\u00f9 alta. Non sono ancora deciso, ma i miei sentimenti per le Antille Olandesi sono molto forti.\" Tuttavia il 26 agosto 2009 Fer annuncia di voler giocare per i Paesi Bassi a livello internazionale.\nNazionali giovanili.\nFer ha giocato per tutte le Nazionali giovanili olandesi, avendo successo in particolare con l'Under-17.\nNel biennio 2006-2007 \u00e8 il capitano della Nazionale olandese Under-17 agli Europei Under-17 del 2007, fermandosi alla fase a gironi e non riuscendo a qualificarsi per i Mondiali Under-17 del 2007.\nDopo l'Europeo Under-17 viene selezionato per la Nazionale Under-19; la squadra non riesce a qualificarsi per gli Europei del 2008 e del 2009.\nFer fa il suo esordio non ufficiale con la Nazionale Under-21 il 31 marzo 2009, con la Nazionale B che pareggia 1-1 un'amichevole contro l'Italia. L'11 agosto 2009 fa il suo debutto ufficiale con l'Under-21 olandese nel pareggio a reti inviolate contro l'Inghilterra.\nConvocato per il , Fer va in gol nella terza partita del torneo, aprendo le marcature nel 2-0 contro il .\nStatistiche.\nPresenze e reti nei club.\n\"Statistiche aggiornate al 10 dicembre 2016.\""}
{"id": "1887949", "revid": "762298", "url": "https://it.wikipedia.org/wiki?curid=1887949", "title": "Formula 1", "text": "La Formula 1, in sigla F1, in inglese Formula One e indicata in italiano come Formula Uno, \u00e8 la massima categoria di vetture monoposto a ruote scoperte da corsa su circuito definita dalla Federazione Internazionale dell'Automobile (FIA).\nLa categoria \u00e8 nata nel 1948 (in sostituzione della Formula A, a sua volta sorta solo due anni prima, nel 1946), diventando poi a carattere mondiale nella stagione . Inizialmente definita dalla Commissione Sportiva Internazionale (CSI) dell'Associazione Internazionale degli Automobil Club Riconosciuti (AIACR), associazione antesignana della Federazione Internazionale dell'Automobile, oggi la Formula Uno \u00e8 regolata dal Consiglio Mondiale degli Sport Motoristici (in inglese: \"World Motor Sport Council\", WMSC) della FIA.\nIl termine \"formula\", presente nel nome, fa riferimento a un insieme di regole alle quali tutti i partecipanti, le macchine e i piloti, devono adeguarsi; esse introducono un numero di restrizioni e specifiche nelle auto, al fine di evitare le eccessive disparit\u00e0 tecniche tra le auto, di porre dei limiti al loro sviluppo e di ridurre i rischi di incidenti. La formula ha avuto molti cambiamenti durante la sua storia. Per esempio, ci sono stati differenti tipi di motori, con schemi da quattro fino a sedici cilindri e con cilindrate da .\nLa propriet\u00e0 e l'organizzazione della competizione sono del Formula One Group controllato da Liberty Media.\nStoria.\nDalle corse di fine Ottocento alla nascita della Formula 1.\nLa Formula 1 affonda le sue radici nelle corse automobilistiche di fine Ottocento, che incominciarono ad assumere lo \"status\" di Gran Premi dal 1906. Negli anni Venti del Novecento ci fu la prima seria regolamentazione delle gare, denominata \"Formula Grand Prix\", e fu adottata principalmente in Europa. Questo regolamento fu alla base di tre edizioni di un Campionato Mondiale per Costruttori (vinto dall'Alfa Romeo nel 1925, dalla Bugatti nel 1926 e dalla Delage nel 1927), di due edizioni di un \"Campionato Internazionale\" (nel 1931 vittoria di Minoia su Alfa, e nel 1932 vittoria di Tazio Nuvolari su Alfa Romeo) e delle cinque edizioni di un \"Campionato Europeo Grand Prix\" (dal 1935 al 1939) dominato da piloti e vetture tedesche.\nNel 1946 venne battezzata con il nome di \"Formula A\", con la quale furono disputati una prima serie di Gran Premi non validi per il titolo. Vennero ammessi a gareggiare due tipi di motori: i supercompressi da 1,5 litri e gli aspirati da 4,5 litri, mentre negli anni precedenti la seconda guerra mondiale, erano ammessi soltanto i supercompressi di qualsiasi capacit\u00e0 fino al 1938, dopodich\u00e9 ci fu la limitazione a 3,0 litri. La prima gara disputata con questo nuovo regolamento avvenne il 1\u00ba settembre 1946 a Torino; il Gran Premio di Torino, sul circuito del Valentino del parco omonimo, che fu vinta da Achille Varzi alla guida di un Alfa Romeo 158.\nDue giorni dopo, sulla stessa pista si svolse la \"Coppa Brezzi\" durante la quale Nuvolari, al volante dell'esordiente Cisitalia D46, mand\u00f2 in visibilio il pubblico compiendo un paio di giri senza volante (che si era rotto), aggrappandosi al piantone dello sterzo. La Casa torinese prepar\u00f2 anche una rivoluzionaria auto a motore posteriore di turbocompresso, disegnata da Ferdinand Porsche, che era accreditata della strabiliante velocit\u00e0 di punta di ; con essa, Nuvolari accarezz\u00f2 il sogno di partecipare al Campionato mondiale di automobilismo, di cui si inizi\u00f2 a parlare nel 1947.\nL'anno seguente il nome della formula venne cambiato con quello attuale per via della nascita della Formula 2. Nel 1949 vennero scelti sette Gran Premi validi per l'assegnazione del trofeo. Nel frattempo, Varzi era morto sul circuito di Berna e Nuvolari, ammalato, non riusc\u00ec pi\u00f9 a tornare in pista, mentre l'avventura della Cisitalia naufrag\u00f2 per mancanza di fondi. Sullo scenario del 1950 si presentarono molti nomi nuovi, che presero il posto degli assi dell'anteguerra. A mettersi subito in mostra fu Juan Manuel Fangio, che il 10 aprile vinse su Maserati il Gran Premio di Pau.\nUn mese dopo si disput\u00f2 la prima gara valida per il campionato, il Gran Premio di Gran Bretagna del 1950. Al titolo piloti segu\u00ec un titolo per i costruttori nel 1958. Per i primi due anni le corse per vetture di Formula Uno non sono state organizzate in un campionato; subito per\u00f2 hanno assunto il nome di \"Gran Premi\" e hanno avuto rilievo internazionale (venivano organizzate in vari paesi d'Europa). Nel 1950 venne organizzato il primo Campionato mondiale di Formula 1, cos\u00ec denominato anche se di fatto si svolgeva a livello europeo, che venne vinto da Nino Farina a bordo di una Alfa Romeo 158; nel calendario di questa prima edizione venne inserita anche la 500 Miglia di Indianapolis, ma nessuno dei piloti e delle squadre impegnati nelle altre gare del mondiale la disput\u00f2.\nNel corso dei decenni sono stati organizzati anche dei campionati di rilievo nazionale per vetture di Formula Uno (ad esempio quello sudafricano e la British Formula One Series che si corse tra il 1978 e il 1982 nel Regno Unito) e fino al 1983 si disputarono anche molti Gran Premi non valevoli per un campionato.\nAttualmente invece le vetture di Formula Uno gareggiano esclusivamente nel campionato mondiale, organizzato con cadenza annuale dalla Federazione Internazionale dell'Automobile, sempre disputatosi dal 1950 a oggi e considerato unanimemente la massima espressione dell'automobilismo moderno.\nOgni decennio ha avuto una sua fisionomia abbastanza precisa: negli anni Cinquanta dominarono le auto a motore anteriore; negli anni Sessanta quella a motore posteriore, prive di alettoni; negli anni Settanta si ebbe invece un grande sviluppo dell'aerodinamica della vettura di Formula 1; gli anni Ottanta furono caratterizzati dai motori turbo; gli anni Novanta dall'elettronica; dagli anni Duemila in poi, dalla competizione tra le grandi case automobilistiche.\nAnni 1950: i \"dinosauri\" a motore anteriore.\nI primi quattro campionati vennero dominati dalle auto e dai piloti italiani: Nino Farina vinse il campionato del 1950 con l'Alfa Romeo 158; Alberto Ascari vinse quelli del 1952 e 1953 sulla Ferrari 500.\nNel 1951, il titolo and\u00f2 invece all'argentino Juan Manuel Fangio, che vinse il primo dei suoi cinque titoli mondiali, alla guida dell'Alfa Romeo 159. Gli altri quattro titoli li conquist\u00f2 alla guida di Mercedes (due titoli), Maserati (un titolo) e Ferrari (titolo, quest'ultimo, portando in gara le Lancia-Ferrari D50). Protagonista del decennio fu anche il britannico Stirling Moss, che vinse molte gare ma non riusc\u00ec mai a vincere il titolo, e per questo appellato dagli inglesi \"The King without Crown\" (\"Il re senza corona\").\nNel 1958 venne battuto da Mike Hawthorn su Ferrari, che cos\u00ec fu il primo britannico a laurearsi campione del mondo; mentre la Vanwall con cui correva Moss conquist\u00f2 il primo titolo riservato ai costruttori.\nGli anni Cinquanta furono il decennio delle auto a motore anteriore; ma proprio nel 1958 fece la sua apparizione la Cooper-Climax a motore posteriore, che con Stirling Moss e Maurice Trintignant vinse i due primi Gran Premi della stagione, per poi dominare nei due anni seguenti. Si tratt\u00f2 dell'evoluzione dei positivi esperimenti attuati negli anni precedenti dallo stesso Cooper in Formula 3, anche se il motore posteriore si era gi\u00e0 visto sulla Auto Union \"Tipo A\" progettata da Ferdinand Porsche, che corse con successo tra il 1934 e il 1939. Le ultime auto a motore anteriore corsero nel campionato 1960.\nL'elevato numero di incidenti mortali registratosi nella seconda met\u00e0 del decennio consigli\u00f2 di ridurre la potenza delle auto, sicch\u00e9 dal 1961 la cilindrata delle Formula 1 venne fissata a soli . Da pi\u00f9 parti si erano levate voci favorevoli addirittura all'abolizione delle corse automobilistiche (misura poi adottata solo in Svizzera, a seguito del terribile incidente che funest\u00f2 la 24 ore di Le Mans del 1955). All'indomani della morte di Luigi Musso nel G.P. di Francia del 1958 (seguita dopo poco da quella di Peter Collins), l'Osservatore Romano si scagli\u00f2 contro Enzo Ferrari, definendolo \u00abSaturno ammodernato\u00bb che \u00abcontinua a divorare i suoi figli\u00bb; mentre \"Civilt\u00e0 cattolica\" defin\u00ec le corse automobilistiche \"Una inutile strage\". Due pesanti anatemi, che nell'Italia di quegli anni quasi isolarono Ferrari, gi\u00e0 sotto processo per l'incidente avvenuto durante la Mille Miglia del 1957, in cui erano morti il pilota, marchese Alfonso De Portago, il suo copilota e nove spettatori. In localit\u00e0 Guidizzolo infatti uno pneumatico della Ferrari del marchese, targata BO 81825, esplose rovinosamente su un catarifrangente montato al centro della strada, causando lo sbandamento della macchina che travolse la folla.\nAnni 1960: l'epoca d'oro dei britannici.\nNei cinque anni in cui fu in vigore la Formula A si registr\u00f2 un solo grave incidente in gara, che fu per\u00f2 anche il pi\u00f9 tragico di tutta la storia del mondiale: quello del G.P. d'Italia del 1961, in cui perse la vita il destinato campione del mondo, Wolfgang Von Trips, insieme a quattordici spettatori. In prova morirono il giovane Ricardo Rodriguez e Carel Godin de Beaufort.\nDurante questo periodo, i pochi cavalli a disposizione portarono a sviluppare nuove soluzioni tecniche nella costruzione dei telai, mettendo in risalto il genio di Colin Chapman, valente progettista e fondatore della Lotus, che ebbe un ruolo basilare nel secondo decennio della Formula 1: le sue idee hanno fatto scuola nell'evoluzione tecnica delle auto da corsa.\nI piloti anglofoni e i team inglesi dominarono il decennio. La Ferrari riusc\u00ec a spezzare questo dominio nel 1961 con l'americano Phil Hill e nel 1964 con John Surtees.\nL'australiano Jack Brabham, che aveva ottenuto due titoli nel 1959 e 1960 con la Cooper a motore posteriore, divenne nel 1966 il primo pilota a vincere il Mondiale anche come proprietario di una propria scuderia: la Brabham Racing Organisation, che vinse anche il campionato del 1967 con il neozelandese Denny Hulme.\nNel periodo 1962-1966 i due piloti di spicco furono Jim Clark alla guida della Lotus e Graham Hill alla guida della BRM. Senza due guasti che lo bloccarono nel corso dell'ultimo gran premio, Clark avrebbe potuto vincere quattro mondiali di seguito, suggellando cos\u00ec pi\u00f9 nettamente quello che fu il suo incontrastato dominio in pista.\nDopo il passaggio (nel 1966) alla cilindrata di , una nuova serie di incidenti mortali pose progressivamente l'attenzione sul problema della sicurezza passiva: nel Gran Premio di Monaco del 1967 le balle di paglia poste lungo il percorso acuirono la gravit\u00e0 dell'incendio che devast\u00f2 la Ferrari di Lorenzo Bandini e caus\u00f2 la morte del pilota. Una dinamica simile ebbe l'incidente che cost\u00f2 la vita a Jo Schlesser durante il Gran Premio di Francia del 1968. Nel frattempo, il 7 aprile in una gara di Formula 2 a Hockenheim era morto il grande Jim Clark. A vincere il mondiale fu Graham Hill, che proprio quell'anno era passato alla Lotus. Anche Jackie Stewart abbandon\u00f2 la BRM (con cui aveva debuttato nel 1965), passando alla francese Matra (gestita per\u00f2 dal team di Ken Tyrrell), con cui vinse il campionato del 1969.\nFino al 1968 tutte le auto avevano corso con i tradizionali colori legati alla nazionalit\u00e0 dei concorrenti; ma in quell'anno la Lotus si present\u00f2 con la livrea delle monoposto colorate di rosso, oro e bianco (poi nere e oro, dal 1972 al 1978), introducendo per prima lo sponsor in Formula 1.\nAnni 1970: sviluppo delle monoposto.\nDopo la comparsa nel 1970 della rivoluzionaria Lotus 72 e nel 1978 dell'altrettanto strabiliante Lotus 79, nulla fu pi\u00f9 come prima: le auto di Formula 1 cambiarono completamente volto e nell'arco di dieci anni vennero totalmente trasformate. Ingegneri, tecnici aerodinamici e costruttori di pneumatici impressero all'automobilismo una vorticosa evoluzione che contrassegn\u00f2 tutto il decennio.\nNel 1970 il mondiale venne assegnato \u201calla memoria\u201d a Jochen Rindt, morto proprio alla guida della Lotus 72, nelle prove del Gran Premio d'Italia. Nella battaglia per la sicurezza si schier\u00f2 in prima fila lo scozzese Jackie Stewart, grazie al quale vennero adottati progressivamente le tute ignifughe, le cinture di sicurezza e il casco integrale. Tutti dispositivi che fino ad allora erano rimasti sconosciuti e che salvarono la vita a Niki Lauda al N\u00fcrburgring nel 1976.\nAlla guida della GPDA (Grand Prix Drivers Association), Stewart promosse l'introduzione di \"chicanes\" per rallentare i circuiti, ma anche alcune misure poi risultate discutibili, come il posizionamento di guard-rail in metallo a bordo pista, che furono fatali, tra l'altro, al suo compagno di squadra Fran\u00e7ois C\u00e9vert, nelle prove del G.P. USA del 1973.\nEmerson Fittipaldi vinse i mondiali del 1972 e 1974, James Hunt quello del 1976 e Alan Jones con l'emergente Williams quello del 1980. Ma il pilota che pi\u00f9 contrassegn\u00f2 la seconda met\u00e0 del decennio fu indubbiamente l'austriaco Niki Lauda. Il \"baricentro\" della Formula Uno continuava a essere fortemente europeo, nonostante le sporadiche incursioni di team statunitensi quali la Eagle negli anni Sessanta o la Shadow, la Penske e la Parnelli negli anni Settanta. Tutte squadre abituate a dominare i campionati americani, ma che in Formula Uno totalizzarono appena tre vittorie. Maggior fortuna ebbero i piloti e Mario Andretti (nato in Istria e poi emigrato in America) vinse il mondiale del 1978; seguito nel 1979 dal sudafricano Jody Scheckter, che nel 1977 aveva ottenuto tre vittorie alla guida della canadese Wolf.\nUn'altra pagina nera fu l'incidente in cui perse la vita Roger Williamson durante il G.P. d'Olanda del 1973: la gara non venne sospesa e soltanto il suo compagno di squadra, David Purley, si ferm\u00f2 per cercare di prestare aiuto allo sfortunato pilota, che mor\u00ec tra le fiamme.\nPurtroppo, in quegli anni la lista dei decessi fu molto numerosa: Piers Courage, Jo Siffert, Peter Revson, Jochen Rindt, Helmuth Koinigg, Mark Donohue, Fran\u00e7ois C\u00e9vert sono gli altri piloti di Formula 1 che persero la vita in pista, nel corso della prima met\u00e0 degli anni Settanta. In seguito, la battaglia per la sicurezza delle auto e degli autodromi ha dato i suoi frutti, ma nel periodo 1976-1986 si registrarono comunque altri sei decessi: Tom Pryce, Ronnie Peterson, Patrick Depailler, Gilles Villeneuve, Riccardo Paletti ed Elio De Angelis.\nSoltanto due donne (entrambe italiane) hanno partecipato a Gran Premi di Formula 1: Maria Teresa de Filippis negli anni Cinquanta e Lella Lombardi negli anni Settanta, mentre l'inglese Divina Galica, la sudafricana Desir\u00e9 Wilson e l'altra italiana Giovanna Amati hanno preso parte soltanto alle prove, senza riuscire a qualificarsi per un Gran Premio.\nNel 1979, la nascita della FISA (\"F\u00e9d\u00e9ration Internationale du Sport Automobile\") diede il via a una disputa, durata diversi anni, tra quest'ultima (presieduta da Jean-Marie Balestre) e la FOCA (\"Formula One Constructors Association\", guidata da Bernie Ecclestone), concernente le questioni tecniche, ma soprattutto il controllo dei diritti televisivi.\nDal punto di vista motoristico, questo periodo venne dominato dal motore Ford Cosworth, che vinse ben 155 Gran Premi (il primo in Olanda nel 1967 con Jim Clark; l'ultimo a Detroit nel 1983 con Michele Alboreto).\nAnni 1980: l'epoca del turbo.\nIl 1981 vide la sottoscrizione del cosiddetto \"Patto della Concordia\" (dal nome della piazza parigina Place de la Concorde, dov'\u00e8 la sede della Federazione), un contratto che obbligava le squadre a competere nel campionato del mondo suddividendosi i proventi sui diritti televisivi. Si mise cos\u00ec termine alla guerra tra FISA e FOCA, che aveva raggiunto l'apice con la cancellazione di due gran premi gi\u00e0 disputati e dichiarati non validi per il titolo: quelli di Spagna del 1980 e del Sudafrica nel 1981. Di fatto questo accordo consentiva a Bernie Ecclestone di iniziare la scalata al controllo completo dello sport a livello finanziario.\nNel GP del Sudafrica del 1982 si registr\u00f2 un clamoroso sciopero dei piloti; nel successivo G.P. del Brasile vennero squalificati Nelson Piquet e Keke Rosberg (giunti rispettivamente primo e secondo), perch\u00e9 le loro vetture risultarono sotto peso. Ci\u00f2 gener\u00f2 una clamorosa protesta delle squadre inglesi, che non parteciparono al Gran Premio di San Marino. A fine anno, la FIA abol\u00ec per motivi di sicurezza il cosiddetto effetto suolo aerodinamico dalla stagione 1983 (una tecnologia che, peraltro, non avrebbe avuto alcuna possibilit\u00e0 di sviluppo sulle auto di serie).\nContemporaneamente, i motori turbo, introdotti dalla Renault nel 1977, si fecero sempre pi\u00f9 potenti e affidabili, stimolando molti costruttori a entrare nel \"circus\" iridato e ponendo fine al dominio dello strepitoso motore Ford Cosworth aspirato da 3 litri. Negli anni Ottanta, e in maniera particolare nel 1986 le vetture turbo superavano ampiamente i cavalli di potenza (per i quattro cilindri BMW montati sulle Benetton B186 in configurazione da qualifica si parl\u00f2 nel 1986 addirittura di oltre cavalli) e furono i pi\u00f9 potenti della storia della Formula 1.\nNel 1986 vennero dotate di un \"overboost\", cio\u00e8 una manopola collocata nell'abitacolo, tramite la quale il pilota poteva aumentare ulteriormente la potenza in fase di sorpasso, oltre che in qualifica.\nPer contenere l'escalation delle prestazioni, la FIA inser\u00ec di volta in volta regole sempre pi\u00f9 restrittive per i turbo: per la stagione 1984 vennero vietati i rifornimenti di carburante e la capacit\u00e0 dei serbatoi della benzina fu ridotta a 220 litri; l'anno successivo fu introdotto il divieto di refrigerare il carburante (infatti, 220 litri di benzina congelata corrispondono a pi\u00f9 chilogrammi di carburante effettivo imbarcato alla partenza), mentre nel 1986 la capienza dei serbatoi fu diminuita a 195 litri; nel 1987 la pressione fu limitata a 4 atmosfere, tramite una valvola \"pop-off\", mentre nel 1988 i serbatoi si ridussero a 150 litri e la pressione fu ulteriormente ridotta a 2,5 atmosfere. Tuttavia, nonostante tali pesanti limitazioni, i motoristi (in particolare la Honda) erano riusciti a ottenere comunque importanti prestazioni (i V6 Honda del 1988 riuscivano a esprimere quasi 700 CV, pur consumando meno di 150 litri); pertanto, la FIA decise di eliminare definitivamente i motori turbo nel 1989.\nLe annate dal 1979 al 1983 furono il periodo d'oro dei piloti e delle squadre francesi (Renault e, in parte, Ligier); la sconfitta delle Renault di Prost nel 1983 a opera della Brabham di Piquet segn\u00f2 il loro improvviso declino, anche se la stagione dei successi individuali di Alain Prost stava solo per iniziare. In seguito, negli anni Ottanta furono poi numerosi i piloti italiani: otto nel 1982, nove nel 1984, undici nel 1989; i loro risultati, tuttavia, non furono proporzionati a questa massiccia presenza.\nIl campionato con il maggior numero di partecipanti fu quello del 1989, al quale si iscrissero ben trentanove auto (su cui si alternarono un totale di quarantanove piloti, di cui ventinove raccolsero almeno un punto in classifica), appartenenti a venti diversi team, alcuni dei quali non riuscirono mai a superare le \"prequalifiche\" che si tenevano il venerd\u00ec mattina e, quindi, a partecipare alle prove ufficiali.\nLe squadre siglarono un secondo \"Patto della Concordia\" nel 1992 e un terzo nel 1997, che \u00e8 scaduto alla fine del 2007.\nAnni 1990: elettronica e agonismo.\nNei primi anni Novanta le squadre introdussero massicciamente diversi aiuti elettronici nella guida: le sospensioni attive, il cambio semiautomatico, il controllo della trazione e il sistema anti bloccaggio delle ruote in frenata. Alcune di queste innovazioni vennero introdotte sulle auto di serie. La FIA, consapevole che tanta tecnologia tendesse ad attenuare molto le abilit\u00e0 dei piloti, abol\u00ec l'assistenza elettronica nel 1994. Molti osservatori sostennero che tale abolizione derivasse dal fatto che la FIA non avesse i mezzi necessari per supportare tali aiuti ai piloti e cos\u00ec, negli anni seguenti, l'elettronica ritorn\u00f2 gradualmente nelle competizioni, anche se in maniera meno massiccia.\nSulle piste, la McLaren e la Williams dominarono le gare. Motorizzata dalla Honda e dalla Mercedes-Benz la McLaren vinse, nel periodo 1989-1999, nove campionati (quattro costruttori, cinque piloti), mentre la Williams motorizzata dalla Renault vinse anch'essa nove titoli (cinque costruttori, quattro piloti). La rivalit\u00e0 nata tra il brasiliano Ayrton Senna e il francese Alain Prost raggiunse l'apice nel periodo 1988-1990, e continu\u00f2 anche dopo il ritiro del primo campione del mondo transalpino nel 1993. Senna mor\u00ec tragicamente nel Gran Premio di San Marino del 1994, quando un pezzo della sospensione anteriore destra gli perfor\u00f2 il casco nell'incidente avvenuto nella curva del Tamburello.\nDopo la tragica gara di Imola 1994 (nel quale anche il pilota austriaco Roland Ratzenberger mor\u00ec nel corso delle qualificazioni), la FIA addusse ragioni di sicurezza per imporre cambiamenti nel regolamento, che altrimenti (per via del Patto della Concordia) avrebbero dovuto ottenere l'approvazione di tutte le squadre. I cambiamenti pi\u00f9 notevoli si registrarono nella stagione 1998 in quella che venne denominata la \"Narrow Track Era\". Oltre alla messa in sicurezza di diversi circuiti, vennero introdotte le scanalature sugli pneumatici (tre sulle gomme anteriori, portate a quattro a partire dal 1999, e quattro sulle posteriori). L'obiettivo era ridurre la velocit\u00e0 media durante le corse con pista asciutta, aumentando la difficolt\u00e0 dei piloti senza aggiungere rischi e assicurando un migliore spettacolo.\nI risultati furono contrastanti: la mancanza di grip meccanico ha stimolato progettisti di fama che hanno tentato di colmare il deficit aerodinamico con dispositivi che tendono a rendere le auto sempre pi\u00f9 dipendenti dalla traiettoria predefinita delle altre vetture che procedono lungo il circuito; il che ha reso pi\u00f9 difficili i sorpassi. Gli pneumatici scanalati ebbero inoltre inizialmente un effetto secondario sfavorevole a causa dei forti residui di gomma che rimanevano all'interno delle stesse scanalature. Le squadre pi\u00f9 innovatrici tentarono di trovare altre soluzioni per questi cambiamenti drastici. La McLaren, con una macchina progettata da Adrian Newey durante la stagione 1998, utilizz\u00f2 un ammortizzatore sui freni che permetteva al pilota la frenata indipendente su una o l'altra ruota posteriore per migliorare l'aderenza nelle curve. Questo aiuto al pilota venne in seguito vietato. Dopo il 1\u00ba maggio 1994, per oltre vent'anni nessun pilota ha pi\u00f9 perso la vita in una gara di Formula 1 fino al 2015, quando mor\u00ec Jules Bianchi per questioni pi\u00f9 di sicurezza in pista che non di costruzione delle monosposto (e, in generale, soltanto quattro hanno perso la vita da quando si usano i telai in fibra di carbonio: Senna, Ratzenberger, De Angelis e Bianchi). Si contano tuttavia tre commissari di pista deceduti: uno durante il Gran Premio d'Italia del 2000, un altro nel Gran Premio d'Australia del 2001 e l'altro nel Gran Premio del Canada 2013.\nI piloti di McLaren, Williams, Renault (in precedenza Benetton) e Ferrari hanno vinto tutti i campionati del mondo dal 1984 al 2008. Con i cambiamenti tecnologici avvenuti negli anni Novanta, i costi per competere in Formula 1 crebbero a dismisura. Questi onerosi incrementi, in aggiunta al dominio dei quattro maggiori team, hanno causato l'impoverimento delle squadre indipendenti che si videro private dei mezzi per poter realmente competere. Problemi finanziari costrinsero diversi team a chiudere i battenti e, dal 1990, ben ventotto squadre finirono fuori dal giro della Formula 1. Ci\u00f2 trova conferma nelle parole del proprietario della Jordan, il quale in una dichiarazione sanc\u00ec la fine dell'era dei costruttori privati.\nAnni 2000: regolamenti e limitazioni.\nI record di Schumacher e della Ferrari (2000-2004).\nDopo il bando ai motori turbo-compressi nel 1989, i frazionamenti pi\u00f9 usati furono a 8-10-12 cilindri con cilindrata di 3,5 litri; dal 1995 la cilindrata venne ulteriormente ridotta a 3 litri, con il \"circus\" che si standardizz\u00f2 verso propulsori aspirati a 10 cilindri. Durante questo periodo, le statistiche mostrarono la supremazia indiscussa dei motori Ferrari e Renault: la scuderia italiana conquist\u00f2 sei titoli per la categoria costruttori e cinque per i piloti, mentre quella francese si aggiudic\u00f2 entrambi i titoli marche e piloti del biennio 2005-2006 con una macchina totalmente autoprodotta. In particolare, la Renault fu innovatrice durante questo periodo redigendo un progetto come il motore 111\u00b0 a 10 cilindri per la RS23 partecipante alla stagione 2003, con il centro gravitazionale del motore spostato verso il basso cos\u00ec da rendere pi\u00f9 maneggevole la guida; i risultati sul campo dimostrarono la poca affidabilit\u00e0 e pesantezza di tale sistema, sicch\u00e9 il team francese torn\u00f2 a una configurazione pi\u00f9 convenzionale. La Ferrari fu quella che ebbe i maggiori benefici dall'era del motore V10, vincendo sei titoli costruttori consecutivi nel periodo 1999-2004.\nMolti record sono stati battuti nei primi anni del XXI secolo dal pilota tedesco Michael Schumacher su una Ferrari rinata. Nel Gran Premio del Belgio del 2001 fiss\u00f2 con cinquantadue il nuovo record di gran premi vinti, ritirandosi alla fine della stagione 2006 con novantuno vittorie all'attivo.\nSchumacher detiene inoltre il record per i gran premi vinti in una singola stagione, quando nel 2004 conquist\u00f2 tredici delle diciotto gare in programma (primato poi eguagliato da Sebastian Vettel nel 2013, con tredici successi in diciannove prove). Nel 2003 vinse il suo sesto titolo mondiale piloti battendo il precedente record di Juan Manuel Fangio (nel 2004 vincer\u00e0 per la settima volta il titolo). Ha inoltre battuto il record di punti in carriera, conquistando il suo 801\u00ba punto nel Gran Premio del Giappone del 2001, superando il precedente record detenuto da Alain Prost con 798,5 punti e raggiungendo il 1369\u00ba punto nel Gran Premio del Brasile 2006 a Interlagos.\nL'unico record rimasto intatto per lungo tempo sono i 256 gran premi disputati da Riccardo Patrese, ma quest'ultimo venne poi superato da Rubens Barrichello nel corso della stagione 2008 (il brasiliano giunse infine a quota 323). Schumacher si ferm\u00f2 a 250 gran premi disputati a fine 2006, ma in seguito rientr\u00f2 per tre stagioni (2010-2012), nelle quali non raccolse risultati di rilievo, ma che gli permisero di superare la quota delle 300 presenze.\nLa sua striscia vincente si interruppe il 25 settembre 2005 quando Fernando Alonso conquist\u00f2 il campionato, diventando anche il pi\u00f9 giovane campione del mondo fino ad allora (precedentemente questo primato spettava a Emerson Fittipaldi). Il pilota spagnolo fu anche il pilota pi\u00f9 giovane a conquistare la pole position e la vittoria in un Gran Premio, ma questi primati vennero battuti nel 2008 dall'esordiente Sebastian Vettel. Nel 2002 fiss\u00f2 inoltre il nuovo record per la conquista pi\u00f9 rapida del titolo mondiale, vincendolo gi\u00e0 a luglio dopo il Gran Premio di Francia e dopo undici gare disputate (nel 1992 Nigel Mansell vinse anch'egli il titolo dopo undici gare disputate, ma nel mese di agosto al Gran Premio di Ungheria). Michael Schumacher ha detenuto il titolo mondiale piloti per oltre 1800 giorni.\nAltri rivali capaci di competere con Schumacher (soprattutto nella stagione 2003) sono stati Kimi R\u00e4ikk\u00f6nen alla guida della McLaren-Mercedes e Juan Pablo Montoya alla guida della Williams-BMW. Mentre Ralf Schumacher, seppure oscurato dai risultati del fratello, risultava comunque, all'epoca, il secondo migliore pilota tedesco di tutti i tempi in Formula 1.\nNei regolamenti, alcuni cambiamenti vennero introdotti per limitare i costi di gestione. Il cambiamento pi\u00f9 notevole avvenne nel formato della sessione di qualifiche tra il 2003 e il 2006 e dopo l'abolizione, avvenuta alla fine della stagione 2002, del tempo limite (il 107% della pole position) necessario per qualificarsi alla gara. Un'altra nuova regola impose ai piloti di iniziare la gara con lo stesso livello di benzina avuto alla fine della sessione di qualifica, introducendo cos\u00ec nuovi elementi tattici per le diverse strategie adottate dai vari team. Altra nuova restrizione \u00e8 stata il mantenimento dello stesso motore, che deve durare due gare (poi quattro gare e attualmente \u00e8 vigente un limite di tre motori a stagione) senza effettuare alcun cambiamento; il pilota che contravviene a questa regola viene penalizzato di dieci posizioni sulla griglia di partenza.\nIl passaggio dal V10 al V8 (2006-2013).\nIl 2005 ha segnato anche la fine dell'era dei motori V10 con cilindrata nella Formula 1: nella stagione 2006 la FIA impose a tutte le squadre l'utilizzo di motori con otto cilindri a V di 90\u00b0 e cilindrata di . L'unica squadra che richiese una deroga per correre con il vecchio V10 3 litri fu la Toro Rosso, che corse quindi con un motore Cosworth dell'anno precedente ma con una flangia di strozzatura di e un regime di rotazione limitato a giri/minuto. Tutte le altre squadre corsero con motori V8 conformi alle nuove normative: Renault, Ferrari, Honda, BMW, Toyota corsero con motori propri, Red Bull con motore Ferrari, Williams con motore Cosworth, McLaren con Mercedes, Midland con Toyota e Super Aguri con Honda.\nNel 2006 si \u00e8 visto anche l'arrivo di nuovi team e un certo numero di altri riformati sotto una nuova amministrazione. Dopo l'acquisizione del 45% delle azioni del team BAR, la Honda rientr\u00f2 nella Formula 1 a tutti gli effetti come squadra, mentre in precedenza era soltanto un fornitore di motori; la Sauber venne rilevata dalla BMW (poi Peter Sauber ne riprese il controllo nel 2010); la Jordan, presente dal 1991, venne rilevata da Alex Shnaider e assunse il nome di Midland (nel corso della stagione 2006, venne acquisita da un consorzio olandese capeggiato dalla marca Spyker). Successivamente, questa squadra \u00e8 divenuta di propriet\u00e0 indiana, gareggiando dal 2008 con la denominazione di Force India-Mercedes e ottenendo nel G.P. del Belgio 2009 con Giancarlo Fisichella la pole position e il 2\u00ba posto in gara; dopodich\u00e9 il pilota romano pass\u00f2 alla Scuderia Ferrari (dal Gran Premio d'Italia 2009 a Monza).\nIl magnate austriaco delle bevande energetiche, Dietrich Mateschitz, acquis\u00ec dapprima la scuderia Jaguar, denominandola Red Bull Racing-Cosworth; e poi la Minardi-Cosworth, trasformandola in un team di giovani e denominandola Scuderia Toro Rosso motorizzata per l'ultima volta dai dieci cilindri della Cosworth prima della motorizzazione a otto cilindri della Ferrari dal 2007 al 2013 e dal 2014 il motore a sei cilindri della Renault-Turbo. Egli possiede, cos\u00ec, due scuderie. La Toro Rosso inizi\u00f2 la stagione 2006 utilizzando ancora i motori V10 di assetto limitato forniti dalla Cosworth. Il giovane Sebastian Vettel ha regalato la prima vittoria sia alla Scuderia Toro Rosso motorizzata Ferrari (nel G.P. d'Italia 2008) che alla Red Bull (nel G.P. della Cina del 2009).\nIl mondiale 2009 \u00e8 stato vinto a sorpresa dalla Brawn GP, squadra creata sulle ceneri della Honda, che alla fine del 2008 aveva deciso di ritirarsi dalle competizioni e che cedette a Ross Brawn il suo materiale e le sue strutture per il prezzo simbolico di un penny. L'auto (motorizzata per\u00f2 con motore Mercedes) si \u00e8 rivelata estremamente competitiva, vincendo con Jenson Button sei dei primi sette Gran Premi della stagione e conducendo l'inglese alla conquista di un titolo assolutamente imprevisto. Con otto vittorie (l'altro pilota, Rubens Barrichello, ha vinto due Gran Premi), la Brawn GP-Mercedes rester\u00e0 una meteora nella storia della Formula 1, in quanto alla fine del campionato \u00e8 stata rilevata dalla Mercedes e ha corso il Mondiale 2010 con questa denominazione. Una scelta in controtendenza, dato che invece Toyota e BMW hanno deciso alla fine del 2009 di ritirarsi dalle competizioni, giudicando eccessivi i costi della Formula 1 rispetto al ritorno promozionale che ne deriva. La stagione 2009 \u00e8 stata turbata da diverse dispute, derivanti dalle rilevanti novit\u00e0 regolamentari, che hanno costretto tutti i team a progettare delle macchine completamente nuove, con l'incognita del nuovo KERS, rivelatosi alla prova dei fatti molto costoso e difficile da gestire.\nInoltre, la presenza di auto dotate di un doppio profilo estrattore posteriore ha determinato il ricorso ufficiale da parte di Ferrari, Renault, BMW e Red Bull al Tribunale della FIA, che tuttavia ha giudicato regolare questa soluzione tecnica. Sicch\u00e9 si \u00e8 avuta una competizione tra auto molto diverse tra loro (un po' come era avvenuto nel 1978 quando solo la Lotus disponeva delle \"minigonne\"): quelle dotate del KERS, quelle dotate del contestato \"diffusore col buco\", quelle non dotate di nessuno dei due, oppure di entrambi. Risult\u00f2 emblematico per\u00f2 come soltanto tre volte riuscirono ad affermarsi al primo posto le scuderie con il KERS, ossia Ferrari, McLaren, Renault e solo per le prime gare la BMW, che per prima ripudi\u00f2 questo componente. La BMW fu tra l'altro responsabile di un episodio durante il pre-stagione in cui i costruttori volevano far slittare il debutto del KERS, ma il voto contrario della casa bavarese (convinta di essere pi\u00f9 avanti della concorrenza nello sviluppo del sistema) ha negato l'unanimit\u00e0 del voto necessaria a cambiare la norma.\nAnni 2010 e 2020: l'era turbo-ibrida.\nGli anni Red Bull (2010-2013).\nDopo la partecipazione record registrata nel 1989, nell'arco di vent'anni il numero delle squadre \u00e8 andato costantemente calando, a causa del crescente incremento dei costi, strettamente legato all'impiego di tecnologie sempre pi\u00f9 sofisticate. La FIA ha tentato nel 2009 di cambiare ulteriormente le regole per combattere l'alta spirale di costi e assicurare cos\u00ec la presenza dei team minori. Ma ci\u00f2 ha condotto a un duro scontro tra il Presidente Max Mosley e le squadre, che hanno minacciato addirittura di creare un campionato alternativo.\nAlcune regole sono risultate davvero discutibili, come in particolare quella che ha imposto il divieto di effettuare test in pista nel corso del campionato. In tal modo, non solo l'evoluzione delle vetture viene a basarsi unicamente su simulazioni effettuate al computer o in galleria del vento, ma i piloti non hanno pi\u00f9 avuto modo di allenarsi, il che risulta particolarmente grave, soprattutto per le \"terze guide\" che vengano occasionalmente chiamate a sostituire i piloti titolari.\nI tre nuovi team motorizzati Cosworth che hanno disputato la stagione 2010 (Lotus, Virgin, HRT), oltre la Williams nel biennio -, non hanno raccolto alcun risultato; ma il campionato \u00e8 stato comunque vibrante, con un continuo avvicendarsi di piloti in testa alla classifica e un grande equilibrio, che ha condotto alla vigilia dell'ultima gara con ancora quattro piloti in lizza per il titolo: il ferrarista Fernando Alonso (246 punti); il duo della Red Bull con Mark Webber (238) e Sebastian Vettel (231); e il pilota della McLaren Lewis Hamilton (222). Va detto che peraltro la classifica sarebbe stata la stessa sia con il punteggio in uso nel periodo 2003-2009 (99, 96, 94 e 92 rispettivamente per i quattro piloti citati, nello stesso ordine) sia con quello \"storico\", in uso tra il 1961 e il 1989 (76, 72, 70 e 67 punti; quest'ultimo \u00e8 il pi\u00f9 adatto a fare dei paragoni con i campionati del passato).\nLa Red Bull (con motore Renault) si \u00e8 invece gi\u00e0 assicurata il mondiale costruttori con una doppietta ottenuta nel penultimo Gran Premio, quello del Brasile; correndo con licenza austriaca, diventa cos\u00ec la prima squadra campione del Mondo non appartenente alle tre nazioni che hanno dominato le precedenti 52 edizioni del mondiale costruttori (Gran Bretagna, Italia e Francia). La Red Bull ha poi portato a casa anche il mondiale piloti con Sebastian Vettel che si \u00e8 imposto nell'ultimo gran premio, tra l'altro senza essere mai stato prima di allora in testa al campionato. Diventa in tal modo anche il pi\u00f9 giovane pilota a vincere un mondiale, all'et\u00e0 di 23 anni e 4 mesi.\nIl tedesco, sempre con la Red Bull motorizzata Renault, ha fatto poi il bis nel 2011 vincendo ben undici gran premi. Nel 2012 ha vinto il 3\u00ba campionato mondiale consecutivo all'ultima gara a Interlagos battendo Alonso di soli tre punti; mentre la Red Bull ha vinto il suo 3\u00ba campionato costruttori, battendo Ferrari e McLaren-Mercedes. Lo stesso risultato si \u00e8 poi ripetuto nella stagione 2013, con la coppia Vettel/Red Bull che ha raggiunto rispettivamente il poker iridato, stavolta con un dominio ben pi\u00f9 netto.\nIl passaggio dal V8 al V6 e i record Mercedes (2014-2021).\nIl 2014 ha segnato una svolta epocale nella storia della Formula 1, col passaggio dai motori V8 aspirati agli innovativi V6 turbo-ibridi. Sulla spinta dei grandi costruttori e della presidenza della FIA, nella visione generale di mantenere la Formula 1 la massima espressione della tecnologia automobilistica e di considerarla sempre pi\u00f9 anche un \"laboratorio sperimentale\" per le vetture da strada, la maggior parte dell'attenzione \u00e8 infatti stata rivolta all'introduzione dei nuovi motori turbo da . Questi propulsori hanno imposto una profonda rimodellazione di tutte le monoposto in quanto abbinati a due sistemi di recupero dell'energia cinetica frenante e dei gas di scarico della turbina (ossia due motogeneratori denominati rispettivamente MGU-K e MGU-H): il termine \"power unit\" identifica le nuove unit\u00e0 propulsive, che adottano cos\u00ec una doppia alimentazione combinata termica ed elettrica.\nLa stagione 2014 \u00e8 stata caratterizzata dal dominio della Mercedes, che ha evidentemente interpretato al meglio la rivoluzione tecnologica. I suoi piloti, Lewis Hamilton e Nico Rosberg, hanno conquistato sedici vittorie su diciannove gran premi e diciotto pole position. L'unico a vincere i restanti tre gran premi \u00e8 stato Daniel Ricciardo, a bordo della sua Red Bull motorizzata Renault. Lewis Hamilton ha vinto il Mondiale con 384 punti, mentre la Mercedes ha abbattuto il muro dei 700 punti (701). La delusione \u00e8 stata per la Ferrari, con solo due podi, realizzati da Fernando Alonso (6\u00ba nella classifica piloti), classificatasi al 4\u00ba posto nella classifica Costruttori. Hamilton si \u00e8 confermato iridato nel 2015, battendo il compagno di squadra Rosberg e Sebastian Vettel, questo ultimo passato nel frattempo alla guida di una Ferrari in risalita. Il 2016 ha visto ribadirsi il dominio Mercedes ma con il trionfo di Rosberg, che si \u00e8 laureato campione del mondo dopo una lotta serrata col compagno di squadra Hamilton, quest'ultimo penalizzato da inconvenienti tecnici nella prima parte della stagione.\nL'inaspettato ritiro annunciato da Rosberg dopo la tradizionale cerimonia di premiazione della FIA a Ginevra ha lasciato un posto vacante in Mercedes, colmato con l'ingaggio di Valtteri Bottas per la stagione 2017. Questa annata ha visto l'introduzione di profonde modifiche tecniche volte ad aumentare le prestazioni delle monoposto, ritornando a standard dimensionali che non si vedevano dagli anni Novanta. Le modifiche pi\u00f9 vistose hanno riguardato la carreggiata delle vetture, gli ingombri di ala anteriore e diffusore posteriore e soprattutto il battistrada degli pneumatici, aumentato per garantire pi\u00f9 aderenza in curva. La riprogettazione delle monoposto ha favorito la Ferrari, in netta ripresa rispetto alla stagione precedente e in grado di contendere il titolo piloti alla Mercedes con Vettel per gran parte della stagione. Una serie di errori e lacune di affidabilit\u00e0 ha per\u00f2 pregiudicato la conquista del titolo 2017 in favore di Hamilton, che \u00e8 cos\u00ec divenuto campione del mondo per la quarta volta.\nAnche nel 2018 la Ferrari parte forte, schierando una vettura molto competitiva e vincendo diverse gare, ma una serie di errori consegnano il quinto titolo a Hamilton, il quale eguaglia cos\u00ec Juan Manuel Fangio. Nel 2019 la Ferrari, sotto la guida del nuovo team principal Mattia Binotto, subentrato a Maurizio Arrivabene, sembra addirittura superiore alla Mercedes nei test pre-stagionali, ma nel corso del campionato la scuderia anglo-tedesca si dimostra di nuovo nettamente superiore alla concorrenza, permettendo a Hamilton di aggiudicarsi il suo sesto titolo. Nella stagione 2020, fortemente condizionata dalla pandemia di COVID-19, a causa della quale le gare vengono sospese per circa 4 mesi, con diversi GP annullati e gli altri posticipati, la Ferrari \u00e8 invece protagonista di una stagione molto negativa, e solo la Red Bull riesce ad impensierire parzialmente la Mercedes. I campioni in carica delle frecce d'argento si confermano comunque per la settima volta di fila (record assoluto), permettendo a Hamilton di aggiudicarsi il suo settimo titolo iridato e di eguagliare il record detenuto da Michael Schumacher.\nIl dominio Mercedes s'interrompe nel quando l'olandese della Red Bull, Max Verstappen, vince il suo primo titolo mondiale al termine di un serrato duello con il mai domo Hamilton, risoltosi solo negli ultimi giri dell'ultimo appuntamento della stagione ad Abu Dhabi. Per Mercedes c'\u00e8 comunque la vittoria dell'ottavo titolo costruttori consecutivo, un nuovo record per la Formula 1 e sigillo al dominio motoristico tedesco sulla prima fase turbo-ibrida della categoria.\nLa rivoluzione aerodinamica (dal 2022).\nL'entrata negli anni Duemilaventi segna uno spartiacque nella storia della Formula 1, quantomeno sul versante tecnico. Gi\u00e0 alle prese dal 2021 con l'introduzione del \"budget cap\", la svolta arriva nel 2022 con un regolamento foriero di novit\u00e0 (alettoni pi\u00f9 semplici, pance pi\u00f9 larghe, gomme pi\u00f9 grandi e soprattutto il ritorno dell'effetto suolo) che portano a conti fatti alla nascita di una nuova generazione di monoposto.\nTitoli piloti e costruttori.\nIn Formula 1 conta di pi\u00f9 l'auto o il pilota? La domanda \u00e8 ricorrente e una delle possibili risposte \u00e8 stata fornita da Niki Lauda, secondo cui il pilota pi\u00f9 bravo \u00e8 quello che non fa errori quando ha la macchina migliore. La definizione appare calzante, perch\u00e9 per avere la macchina migliore bisogna gi\u00e0 essersi dimostrati sufficientemente bravi e veloci con altre auto o in alternativa aver contribuito a svilupparla in fase di collaudo.\nSotto il primo aspetto, i risultati gi\u00e0 ottenuti sono sicuramente un ottimo \"biglietto da visita\", ma non sempre hanno trovato conferma; in particolare campioni delle corse statunitensi come Teo Fabi, Michael Andretti e Alex Zanardi hanno deluso in Formula 1, pur avendo avuto a disposizione buone auto, rispettivamente la Brabham-BMW nel 1984, la McLaren-Ford nel 1993 e la Williams-Supertec nel 1999. Sotto il secondo aspetto, invece i numerosi successi ottenuti da Damon Hill e da Michael Schumacher, rispettivamente con la Williams-Renault e con la Ferrari, sono avvalorati anche dal lungo lavoro di collaudo che entrambi hanno compiuto per perfezionare e portare al successo queste due vetture. Invece, i folgoranti esordi di Jacques Villeneuve nel 1996 e di Lewis Hamilton nel 2007 sono stati possibili grazie al fatto che entrambi disponevano sin dall'inizio di ottime monoposto.\nLa tabella seguente descrive un ipotetico \"medagliere del mondiale\" (le prime tre colonne si riferiscono al piazzamento nella classifica del campionato; la quarta al numero di presenze; le tre successive ai podi conquistati in gara; le ultime due alle pole position e ai giri veloci in gara). I dati sono aggiornati al mondiale in corso e riguardano, oltre ai campioni del mondo, i piloti che si sono piazzati in almeno un'occasione tra i primi tre posti del mondiale. In grassetto sono evidenziati i piloti in attivit\u00e0.\nQuanto ai team, il \u201cmedagliere\u201d \u00e8 illustrato nella tabella seguente (nelle prime tre colonne sono indicati i piazzamenti nella classifica costruttori; nella quarta i titoli mondiali piloti; in quelle seguenti le vittorie, le presenze, le pole position e i giri veloci in gara). In grassetto sono evidenziati i team in attivit\u00e0.\nAltri team che hanno vinto almeno un Gran Premio:\n Wolf, Honda (3 vittorie), Lotus F1 Team, AlphaTauri (2), Eagle, Penske, Hesketh,/ Shadow, Stewart, Aston Martin (1)\nTeam che hanno vinto la 500 Miglia di Indianapolis tra il 1950 e il 1960:\n Kurtis Kraft (5 vittorie), Watson (3), Epperly (2), Kuzma (1)\nLa Ferrari \u00e8 la sola scuderia che abbia preso parte a tutte le edizioni del campionato sin dal 1950. La stagione di debutto della Formula 1 vide ai nastri di partenza diciotto squadre, ma quasi subito a fronte dei costi elevati, parecchi preferirono abbandonare. Nei fatti, durante il primo decennio della F1 ma anche per gran parte del secondo gareggiarono molte vetture poco competitive, costruite e gestite con scarsi mezzi, date le difficolt\u00e0 economiche dell'epoca, tanto che la Federazione durante le stagioni 1952 e 1953 permise la competizione a vetture di Formula 2.\nIn passato esistevano molti team \"privati\" che gestivano auto realizzate da altri costruttori, ma dalla stagione 1984 ogni squadra venne obbligata a competere con un proprio telaio (ancorch\u00e9 in alcuni casi il nome della squadra differisse da quello del costruttore, come nel caso della Lola, che forn\u00ec nel tempo i telai per i Team Newman-Haas e Larrousse; o della March, che li forn\u00ec ai Team RAM e Leyton House).\nDalla stagione 2008 \u00e8 nuovamente possibile acquistare e vendere i telai, come gi\u00e0 succede per i motori. L'ultima azienda a fornire i motori senza un telaio di propria costruzione \u00e8 stata la Cosworth, che tuttavia ha abbandonato tale fornitura alla fine del 2006, per rientrare nel 2010.\nNonostante la carenza di cifre ufficiali fornite, il costo medio della partecipazione a una stagione completa in F1 era stimato per ciascuna squadra nella stagione 1999 tra i 50 milioni di dollari della Minardi e i 240 milioni della Ferrari, mentre nella stagione 2006 le cifre variavano tra i 66 milioni della Super Aguri e i 400 milioni di dollari della McLaren. \u00c8 quindi da rilevare come di otto stagioni le somme spese da team di medio o basso livello abbiano avuto oscillazioni relativamente moderate, mentre per i top team tale cifra \u00e8 quasi raddoppiata.\nTuttavia, per il campionato 2011 la HRT \u00e8 accreditata di un budget di soli 40 milioni di euro e di un organico di sole 30 persone.\nIscrivere un nuovo team nel campionato mondiale di Formula 1 costa attorno a 25 milioni di sterline inglesi (pari a 47 milioni di dollari) da versare direttamente alla FIA prima che inizi la stagione. Di conseguenza, i costruttori preferiscono entrare in Formula 1 acquisendo i diritti di team esistenti o esistiti: la BAR venne fondata sui resti della Tyrrell, poi divenne Honda, quindi Brawn e infine Mercedes. La Jordan \u00e8 divenuta Midland, poi Spyker, quindi Force India, Racing Point, fino a cambiare nome in Aston Martin nel 2021. La Minardi \u00e8 divenuta Toro Rosso (nel 2020 ha cambiato nome in AlphaTauri per ragioni di sponsor). La Stewart \u00e8 divenuta Jaguar e in seguito Red Bull. Questi passaggi sono economicamente convenienti perch\u00e9 il nuovo team beneficia dei soldi gi\u00e0 depositati nelle casse della Federazione Internazionale dell'Automobile dal precedente titolare.\nTecnologia e prestazioni velocistiche.\nL'attuale volto delle vetture di Formula 1 dipende da una lunga evoluzione tecnica, dove i singoli particolari delle macchine sono stati via via affinati e alcune auto hanno fatto epoca, rivoluzionando la conoscenza acquisite fino a quel momento e venendo poi copiate da tutte le altre.\nAltre innovazioni sono state suggerite o determinate dalla numerose modifiche che sono state apportate al regolamento tecnico il quale, oltre a regolare le varie misure o parametri da rispettare, si \u00e8 occupato in modo sempre pi\u00f9 crescente del problema sicurezza.\nLe vetture moderne di Formula 1 sono monoposto a motore posteriore centrale, la scocca (estremamente leggera e resistente) \u00e8 costruita in compositi di fibra di carbonio; la macchina con acqua, olio e pilota a bordo deve avere una massa minima regolamentare di 640\u00a0kg, per ottenere il quale si fa ampio uso di zavorre, che se ben collocate, permettono di ottimizzare il bilanciamento della vettura. Dal 2006 i motori sono aspirati V8 con cilindrata totale di 2,4 litri limitati a rpm (ridotti a nel 2009), con molte limitazioni nel loro progetto sotto forma di quote caratteristiche imposte e nei materiali usati per la fabbricazione. L'ultima generazione di motori per la stagione 2006 raggiungeva circa giri al minuto per 800 cavalli di potenza. Durante il periodo di utilizzo dei motori omologati sono state concesse modifiche in determinate aree, con ulteriori variazioni concesse dalla FIA in alcuni casi particolari; tale soluzione ha avuto l'obiettivo di livellare ancor pi\u00f9 le prestazioni delle vetture, obiettivo primario di quella che \u00e8 possibile definire \"era dei costruttori\". Ogni squadra ha a disposizione otto motori per tutta la stagione e da pi\u00f9 di un decennio viene utilizzata benzina verde, di composizione assai simile a quella in commercio anche se prodotta e dosata con metodi e precisione molto differenti. In precedenza venivano utilizzate miscele piuttosto pericolose, dapprima a base di metanolo e in seguito da benzene e toluene.\nL'olio che lubrifica e protegge il motore dalle rotture \u00e8 molto simile in viscosit\u00e0 all'acqua.\nLe elevate prestazioni velocistiche delle auto di Formula 1 non dipendono esclusivamente dalla velocit\u00e0 di punta, bens\u00ec dalla velocit\u00e0 di percorrenza in curva, dalla frenata e dall'accelerazione. La velocit\u00e0 massima di queste vetture \u00e8 potenzialmente superiore ai 400\u00a0km/h, valore per\u00f2 mai raggiunto in configurazione da gara a causa della resistenza all'aria generata dalle appendici aerodinamiche. La BAR-Honda del 2004, priva di appendici aerodinamiche, ha raggiunto i 400\u00a0km/h sul lago salato di Salt Lake City. L'elevata velocit\u00e0 in curva di una macchina di Formula 1 \u00e8 determinata principalmente dalle forze aerodinamiche che spingono la vettura verso il basso aumentando cos\u00ec la tenuta delle gomme e l'aderenza al suolo. In pratica le auto sono molto leggere, ma gli alettoni conferiscono a esse un carico verticale aggiuntivo che cresce (con legge quadratica) all'aumentare della velocit\u00e0 senza aumentare la massa ovvero l'inerzia, sfruttando il principio opposto a quello che fa volare gli aerei, \"schiacciando\" l'automobile al suolo.\nGran Premi.\nIl numero di Gran Premi disputati in una stagione varia spesso nel corso degli anni. Nel 1950 il campionato si articol\u00f2 su sole sette gare (compresa la 500 Miglia di Indianapolis). Negli anni 1960 comprendeva mediamente dieci gare. Negli anni 1980 si \u00e8 giunti a una media di sedici gare. Nel 2005, nel 2010 e nel 2011 si \u00e8 arrivati a diciannove gare. Sotto spinta di Ecclestone, per ampliare il numero dei Paesi ospitanti, si \u00e8 giunti nel 2012 a un calendario con venti gare, per poi tornare a diciannove nella stagione successiva. Nel 2021, con la gestione di Liberty Media, si arrivano a disputare ventidue gare, record della categoria.\nL'esperimento di inserire in calendario la 500 Miglia di Indianapolis dur\u00f2 dal 1950 al 1960 per 11 edizioni, e rappresent\u00f2 il tentativo di gettare un ponte tra due mondi che erano comunque troppo diversi per mentalit\u00e0 e anche per le specifiche tecniche delle auto. I piloti americani disertarono le gare oltreoceano; mentre pochi europei parteciparono alla 500 Miglia, che per\u00f2 venne poi vinta negli anni 1960 da Jim Clark e Graham Hill, che furono i primi piloti a potersi fregiare sia di questo successo che del titolo di Campione del mondo di Formula 1 (impresa poi riuscita anche a Mario Andretti, Emerson Fittipaldi e Jacques Villeneuve).\nEsclusa questa esperienza atipica, la prima gara extra-europea del mondiale di Formula 1 si svolse in Argentina nel 1953. Il primo Gran Premio nordamericano si svolse invece a Sebring nel 1959. Dopo un esperimento a Riverside, il G.P. degli Stati Uniti si accas\u00f2 dal 1961 al 1980 sul circuito di Watkins Glen, nello Stato di New York. Dal 1976 venne affiancato dal G.P. di Long Beach. Il Marocco ospit\u00f2 il primo gran premio africano nel 1958 e successivamente si corse anche (per ventitr\u00e9 stagioni) in Sudafrica. L'Asia (col Giappone nel 1976) e l'Oceania (Australia nel 1985) si unirono in seguito. Le attuali gare toccano quattro continenti: all'appello manca soltanto l'Africa.\nIn settantadue stagioni di gare (1950-2021) si sono disputati complessivamente 1057 Gran Premi validi per il titolo mondiale, includendo anche le edizioni della 500 Miglia di Indianapolis. A essi hanno partecipato 770 piloti di trentotto diverse nazionalit\u00e0 (l'ultima ad aggiungersi \u00e8 stata l'Indonesia con Rio Haryanto nel 2016). Queste gare sono cos\u00ec ripartite tra i diversi decenni:\nI Gran Premi hanno avuto cinquantuno diverse denominazioni; solo quelli di Gran Bretagna e d'Italia si sono disputati in tutte le edizioni del Campionato. Il Gran Premio britannico ha avuto tre sedi diverse (Silverstone, Aintree, Brands Hatch); quello d'Italia si \u00e8 corso per settantuno volte a Monza e una volta a Imola. Quello di Francia \u00e8 stato invece ospitato da ben sette circuiti diversi: Reims, Rouen, Clermont-Ferrand, Le Mans, Digione, Le Castellet e Magny-Cours.\nAlle gare ufficiali vanno aggiunte le 367 corse non valide per il mondiale, disputate nel periodo 1946\u20131983, di cui ben 106 si svolsero nel quadriennio 1946-1949 (con un picco di trentasette nel 1947) e furono molto numerose fino al 1962 (quando se ne disputarono ventitr\u00e9), prima di un lento declino. Molte di esse erano suddivise in due o tre manches, e talvolta furono l'occasione per il debutto di un nuovo circuito (come il G.P. del Brasile del 1972, disputatosi a Interlagos e vinto da Carlos Reutemann; o il Gran Premio \"Dino Ferrari\" corso a Imola nel 1979 e vinto da Niki Lauda). Alcune erano molto quotate, come il \"Daily Express international Trophy\", che si svolgeva a Silverstone; e la \"Race of Champions\" che si correva sul Circuito di Brands Hatch. Il loro albo d'oro vanta nomi di tutto rispetto. Il finlandese Keke Rosberg le vinse entrambe: la prima nel 1978 con la Theodore e la seconda nel 1983 con la Williams. A causa degli alti costi di gestione, la \"Race of Champions\" del 1983 fu l'ultima corsa di Formula 1 non valida per il mondiale. A partire dal 1984 tutte le gare per vetture di Formula 1 sono valide per il titolo mondiale.\nSuddivisi per decenni, il numero di Gran Premi non titolati fu il seguente:\nConsiderando solo quelle a cui partecip\u00f2 un lotto di concorrenti di caratura internazionale (ed escludendo perci\u00f2 tutte quelle del Campionato sudafricano), il record di vittorie in gare non titolate spetta a Stirling Moss, che se ne aggiudic\u00f2 ventuno; seguono Clark (20 vittorie) e Brabham (17). Esse rappresentarono anche una \"vetrina\" per alcuni piloti che non si imposero mai in gare valide per il mondiale, come Jean Behra (11 vittorie) o Chris Amon (2 vittorie).\nNel mondiale, in ogni nazione si svolge di norma una sola gara l'anno, che ne porta il nome. Se una nazione ospita una seconda gara, questa assume una differente denominazione e fa capo a un diverso comitato organizzatore. Per esempio, dal 1981 al 2006 Imola ha ospitato il Gran Premio di San Marino; il N\u00fcrburgring ha ospitato pi\u00f9 volte il Gran Premio d'Europa (nel 1997-1998 anche il Gran Premio del Lussemburgo). Nella storia del mondiale \u00e8 capitato solo in due occasioni che uno Stato ospitasse tre Gran Premi nella stessa stagione: nel 1982 negli Stati Uniti e nella particolare stagione 2020 in Italia.\nLa tendenza attuale \u00e8 quella di far disputare una sola corsa per ogni nazione, alternando eventualmente i circuiti. Tale soluzione avrebbe dovuto interessare le piste di Imola e Monza in Italia, N\u00fcrburgring e Hockenheim in Germania, Fuji e Suzuka in Giappone, ma a seguito della crisi economica che colp\u00ec vari settori dell'economia sul finire degli anni 2000, l'effettiva alternanza originariamente prevista non trov\u00f2 applicazione se non in rari casi.\nIpotesi.\nNel corso degli anni sono state avanzate alcune ipotesi di Gran Premi, poi non realizzatesi.\nGran Premio d'America.\nIl Gran Premio d'America \u00e8 stata un'ipotesi di gara del campionato mondiale di Formula 1, inizialmente programmata per la stagione e successive, ma mai disputata. La gara si sarebbe dovuta svolgere su un circuito di 5 200 metri, denominato \"Port Imperial Street Circuit\", che avrebbe dovuto snodarsi in New Jersey fra le citt\u00e0 di West New York e Weehawken, vicino a Weehawken Port Imperial; sullo sfondo, lo skyline di New York. La gara era compresa nel calendario 2014, ma successivamente \u00e8 stata rimossa.\nGran Premio del Vietnam.\nNella stagione avrebbe dovuto esserci l'esordio del Gran Premio del Vietnam su un tracciato cittadino della capitale Hanoi. Il Gran Premio, inizialmente posticipato alla stagione successiva a causa della pandemia di COVID-19, viene rimosso anche dal calendario , per via dell'arresto del Presidente del Comitato del Popolo di Hanoi, che ricopriva un ruolo di primaria importanza riguardo all'organizzazione del Gran Premio.\nCircuiti.\nL'espansione della Formula 1 sul globo viene suddivisa in quattro fasi a seconda della tipologia dei nuovi ingressi in calendario. I circuiti pi\u00f9 antichi erano ricavati da normali strade chiuse al traffico, spesso in zone cittadine, ma anche extraurbane (come quelli di Reims, Spa e Pescara). Essi si caratterizzavano, per ci\u00f2 stesso, per un disegno quasi naturale, con tratti di grande suggestione come la celebre curva dell'Eau Rouge-Radillon, che ancora oggi \u00e8 considerata una delle pi\u00f9 spettacolari del Mondiale.\nPochi erano gli autodromi veri e propri. Il primo in assoluto fu quello di Indianapolis. In Italia fu quello di Monza (che nel suo intero sviluppo \u2014 comprendente anche l'anello di alta velocit\u00e0 \u2014 era lungo 10\u00a0km); in Germania quello molto famoso del N\u00fcrburgring (lungo 22,8\u00a0km). Mentre in Inghilterra il circuito di Silverstone venne ricavato congiungendo tra di loro le piste di un aeroporto militare. Solo negli anni 1970 si realizzarono autodromi pi\u00f9 moderni, di cui l'esempio pi\u00f9 acclamato fu il circuito Paul Ricard di Le Castellet, in Francia, situato tra Tolone e Marsiglia. Considerato una pista completa e sicura, cadde in disgrazia dopo l'incidente mortale occorsovi nel 1986 a Elio De Angelis; venne dapprima accorciato e poi eliminato dal calendario.\nPochi circuiti girano in senso antiorario (ad esempio Interlagos in Brasile); essi possono causare problemi al collo dei piloti, in quanto vi prevalgono forze laterali opposte a quelle prevalenti nella maggioranza dei circuiti, nei quali si gira in senso orario.\nOgni circuito dispone di una \"pit lane\" (o corsia dei box), di solito collocata in corrispondenza del rettilineo principale; collegata a essa vi \u00e8 il \"paddock\", cio\u00e8 la zona ad accesso limitato (i criteri di concessione dei lasciapassare si fecero particolarmente restrittivi nei primi anni 1990, sotto l'egida di Pasquale Lattuneddu, direttore operativo della FOM e \"braccio destro\" di Bernie Ecclestone) in cui stazionano i camion di trasporto delle auto, i motor-home delle squadre e le officine mobili.\nAlcune curve \"storiche\" sono molto note al grande pubblico, come la variante Ascari e la Parabolica di Monza, la Tosa, il Tamburello e le Acque Minerali di Imola, la curva del Tabaccaio, la Rascasse e il Tornantino di Monte Carlo, la Tarzan di Zandvoort o l'Eau Rouge di Spa-Francorchamps. Tra i circuiti pi\u00f9 moderni, \u00e8 considerata molto impegnativa la curva n\u00b0 8 di Istanbul Park e la 130R di Suzuka in Giappone. Mentre a Indianapolis la curva n\u00b0 13 (l'unica che negli anni 2000 \u00e8 stata utilizzata dalle Formula 1, tra le 4 che caratterizzano lo storico circuito \"ovale\") \u00e8 risultata molto impegnativa per piloti e pneumatici, in considerazione della Forza G attiva sulle sospensioni.\nCircuiti particolari per via dell'altitudine (che a causa dell'aria rarefatta riduceva le prestazioni dei motori) erano quello di Citt\u00e0 del Messico e quello sudafricano Kyalami. La pista di Monte Carlo venne invece descritta da Keke Rosberg come \u00abUn bel circuito di montagna in riva al mare\u00bb; mentre Nelson Piquet afferm\u00f2 che farvi correre un'auto di Formula 1 corrisponde a \u00abguidare una bicicletta nel salotto di casa\u00bb.\nOltre a quello monegasco, i circuiti cittadini oggi in uso sono quelli di Singapore (all'esordio nel 2008), quello di Baku (al debutto nel 2016), quello di Montreal (esordito nel 1978), quello di Melbourne in Australia (aperto nel 1953) e il circuito di So\u010di (inaugurato nel 2014 poco dopo i giochi olimpici invernali). Nel passato, vari esperimenti vennero compiuti soprattutto negli USA, a Long Beach, Detroit, Phoenix, Las Vegas e Dallas; tutti naufragati per lo scarso seguito di pubblico che la Formula 1 riscuote negli States e per il basso livello organizzativo.\nFino alle pi\u00f9 recenti modifiche, il circuito di Spa era classificato come semi-permanente (in quanto una parte era aperta al traffico ordinario, durante l'anno); caratteristica che ora \u00e8 propria del circuito di Yas Marina, dove si corre il Gran Premio di Abu Dhabi.\nNon sono mancate proposte per portare le monoposto nelle strade di capitali come Parigi, Londra, Roma, Mosca o Beirut ma non si sono mai concretizzate.\nA partire dal lavoro realizzato per creare dal nulla la pista malese di Sepang, l'architetto tedesco Hermann Tilke \u00e8 stato poi incaricato di realizzare molti altri progetti nel corso degli anni 2000, sia per la creazione ex novo di nuovi impianti (tra cui quelli di Sakhir, Yeongam, Shanghai e Istanbul), sia per la ristrutturazione di circuiti gi\u00e0 esistenti. Ovunque sono state realizzate ampie vie di fuga per garantire l'incolumit\u00e0 dei piloti, dapprima realizzate in erba, poi in sabbia e in ultimo in asfalto.\nSotto la spinta delle esigenze di sicurezza, sono spariti o sono stati radicalmente trasformati tutti i vecchi circuiti caratterizzati da lunghi rettilinei, come Silverstone in concomitanza dell'arrivo della gara del motomondiale. Altra trasformazione radicale \u00e8 stata quella dell'Hockenheimring, dovuta all'insufficienza di spazio per esporre i cartelloni pubblicitari. Solo Monza, nonostante una serie di consistenti modifiche realizzate nel corso degli anni, mantiene le caratteristiche che l'hanno resa celebre, venendo infatti definita come \"il tempio della velocit\u00e0\".\nMolti dei nuovi circuiti della F1 sono stati criticati per la riduzione delle emozioni provate dai classici tracciati come Spa e Imola. Il rifacimento del circuito di Hockenheim, con una nuova tribuna per gli spettatori e l'eliminazione dei lunghi e pericolosi rettilinei, ha comportato anche l'abbattimento di numerosi alberi della Foresta Nera che circonda il circuito, sostituiti da nuovi alberi piantati attorno al vecchio tracciato, ora abbandonato.\nGrandi problemi hanno segnato anche il ritorno del Gran Premio del Messico: a Tilke venne affidata la progettazione di un nuovo circuito da 70 milioni di dollari, denominato \"Mantarraya\", che in origine avrebbe dovuto essere costruito nelle vicinanze di Canc\u00fan. Dal 2003 iniziarono a circolare le prime notizie, ma a causa di problemi economici il progetto accus\u00f2 un notevole ritardo. Ecclestone annunci\u00f2 un probabile rientro del Gran Premio messicano per il 2009, che entr\u00f2 a far parte del calendario solo nel 2015.\nAnche l'India ha ospitato un GP di Formula 1, sul circuito di Buddh costruito alle porte di Nuova Delhi, la cui prima edizione si \u00e8 disputata il 30 ottobre 2011. Nel 2014 la F1 \u00e8 approdata in Russia con la gara di Sochi disputata sull'omonimo autodromo, mentre nel 2016 ha fatto il suo esordio il circuito di Baku, in Azerbaigian.\nNella stagione avrebbe dovuto esserci il ritorno in calendario dopo 35 anni del Gran Premio d'Olanda, sul rinnovato circuito di Zandvoort. Il Gran Premio, inizialmente rinviato, viene posticipato al , a causa della pandemia di COVID-19. Proprio per via dei molti appuntamenti annullati o posticipati, il campionato 2020 vede il debutto di circuiti mai visitati dalla massima formula, come quello del Mugello, su cui si corre il Gran Premio della Toscana, l'Aut\u00f3dromo Internacional do Algarve, che segna il ritorno del Gran Premio del Portogallo dopo 24 anni dall'ultima apparizione, e il circuito di Manama su una diversa configurazione, su cui si corre il Gran Premio di Sakhir.\nLa stagione , oltre al ritorno di Zandvoort, segna il debutto del circuito di Losail in Qatar, gi\u00e0 sede del Motomondiale dalla stagione 2004, e quello del Jeddah Corniche Circuit, un circuito cittadino situato a Gedda in Arabia Saudita, che diventa il trentaquattresimo Paese ad ospitare la massima categoria.\nLa stagione segna il debutto del Miami International Autodrome negli Stati Uniti d'America, un nuovo circuito situato nel complesso Hard Rock Stadium di Miami Gardens, in Florida, su cui si corre il nuovo Gran Premio di Miami. Si tratta dell'undicesimo tracciato utilizzato dalla massima categoria nel Paese fin dalla stagione inaugurale del .\nPunteggio.\nOriginariamente, la FIA (F\u00e9d\u00e9ration Internationale de l'Automobile) assegnava punti ai primi cinque classificati, in base alla scala 8-6-4-3-2; inoltre, veniva assegnato un punto all'autore del giro pi\u00f9 veloce in gara (spesso suddiviso tra pi\u00f9 piloti, in quanto i tempi venivano arrotondati al decimo di secondo; addirittura, nel G.P. di Gran Bretagna del 1954 questo punteggio venne diviso tra sette piloti, ognuno dei quali ottenne 0,14 punti).\nVi furono poi vari cambiamenti. Dal 1960 i piloti a punti furono sei e il punto per il giro veloce non fu pi\u00f9 assegnato. Ci si ritrov\u00f2 con un 8-6-4-3-2-1. Gi\u00e0 nel 1961 il sistema si modific\u00f2 in un 9-6-4-3-2-1, fino al 1991 quando divent\u00f2 un 10-6-4-3-2-1. Contemporaneamente, venne abolita un'altra regola vigente fin dal primo campionato (sospesa dal 1981 al 1984), quella degli \"scarti\": in ogni campionato, ciascun pilota poteva sommare solo un certo numero di piazzamenti, superato il quale era costretto a scartare i propri \"peggiori risultati\". L'obiettivo era duplice: premiare i piloti vincitori delle singole gare (penalizzando i \"piazzati\") e mantenere in corsa per il titolo i piloti che avevano dovuto saltare delle gare o disponevano di macchine poco affidabili.\nIn ogni caso, solo due volte questa regola risult\u00f2 decisiva per l'assegnazione del titolo: nel 1964, quando Graham Hill dovette scartare un 5\u00ba posto (2 punti), retrocedendo cos\u00ec per un punto alle spalle di John Surtees; e nel 1988, quando Alain Prost consegu\u00ec 11 punti pi\u00f9 di Ayrton Senna, ma ne dovette scartare 18 (corrispondenti a tre secondi posti), contro i 4 del rivale, che cos\u00ec vinse il suo primo titolo per 90 punti contro 87 (mentre Prost aveva ottenuto 105 punti, contro i 94 di Senna).\nDal 2003 al 2009 si \u00e8 adottata la scala 10-8-6-5-4-3-2-1, assegnando punti ai primi otto classificati: in tal modo, due quarti posti valevano come una vittoria, mentre precedentemente erano necessari un secondo e un terzo posto (5+5 punti contro 6+4). Questa scelta venne fatta anche perch\u00e9 l'accresciuta affidabilit\u00e0 delle auto fa s\u00ec che in ogni gara giunga al traguardo un gran numero di vetture (nel G.P. d'Italia del 2005 non si registr\u00f2 alcun ritiro, cosa che era avvenuta una sola altra volta fino ad allora, nel G.P. d'Olanda del 1961, per poi avvenire nuovamente nel G.P. d'Europa 2011) e obiettivamente un 4\u00ba posto attuale \u00e8 un risultato migliore rispetto agli anni 1980, quando spesso arrivavano al traguardo meno vetture rispetto agli anni successivi.\nInfine, dal 2010 il punteggio \u00e8 il seguente: 25 punti al primo classificato, 18 al secondo, 15 al terzo, 12 al quarto, 10 al quinto, 8 al sesto, 6 al settimo, 4 all'ottavo, 2 al nono e 1 al decimo. La zona punti \u00e8 cos\u00ec allargata a dieci macchine.\nVariazioni cos\u00ec consistenti del sistema di punteggio rendono difficili i raffronti tra gli esiti dei diversi campionati. Se si prende come parametro il sistema che \u00e8 stato adottato per pi\u00f9 anni (cio\u00e8 il 9-6-4-3-2-1), applicandolo a tutte le stagioni, si riscontra che il miglior risultato di sempre resta quello registrato da Michael Schumacher nel 2002, con una media di 7,82 punti/gara.\nLa stagione conclusasi con il minimo distacco tra il primo e il secondo \u00e8 stata quella del 1984, quando Niki Lauda vinse per 0,5 punti su Alain Prost: 72 a 71,5. Ci\u00f2 accadde perch\u00e9 nel G.P. di Monaco di quell'anno venne assegnato un punteggio dimezzato, in quanto la corsa venne sospesa per pioggia prima che fosse completato il 75% dei giri previsti. Prost, che in quel momento era in testa, ottenne 4,5 punti. Ci\u00f2 \u00e8 avvenuto in altri cinque Gran Premi: Spagna e Austria 1975, Australia 1991, Malesia 2009 e Belgio 2021.\nPer la \"Coppa costruttori\" tra il 1958 e il 1978 ogni team otteneva soltanto i punti della sua auto meglio piazzata; pertanto, una \"doppietta\" valeva solo 9 punti, anzich\u00e9 15, mentre una squadra che in due distinti G.P. ottenesse un 1\u00ba e un 2\u00ba posto totalizzava 15 punti (9+6). Ci\u00f2 spiega \u2014 per esempio \u2014 perch\u00e9 la Ferrari non vinse la coppa costruttori del 1974, anno in cui numerose volte i suoi piloti Clay Regazzoni e Niki Lauda salirono insieme sul podio.\nDal 1979, invece, ogni squadra somma i punti totalizzati da entrambi i suoi piloti.\nNel corso degli anni, si \u00e8 discusso spesso a proposito del sistema di punteggio. Fra le varie proposte vi sono state idee sull'attribuzione di punti a chi ottiene la pole position o il giro pi\u00f9 veloce e addirittura al \"pit stop\" pi\u00f9 rapido. Nessun sistema di punteggio \u00e8 stato esente da critiche, e gli ultimi commenti verso il sistema adottato dal 2010 lamentano il fatto che la stima corretta dei distacchi sia diventata troppo difficile per un pubblico abituato a calcolare i gap basandosi su una vittoria di 10 punti. Tuttavia, alcuni piloti hanno espresso il loro apprezzamento verso questo sistema, affermando che, se col vecchio 10-8-6-5-4-3-2-1 potevano rimanere in lizza per il titolo solo due o tre piloti, con quello attuale possono lottare per il titolo anche 4 o 5 conduttori, riferendosi alla lotta per il mondiale 2010.\nTuttavia, quest'affermazione non \u00e8 del tutto esatta, perch\u00e9 i rapporti fra le varie posizioni sono stati mantenuti in base alla relazione 2,5 a 1: per esempio, i 10 punti della vittoria col vecchio punteggio sono divenuti 25, cio\u00e8 10 per 2,5. Cos\u00ec per quasi tutte le posizioni (con ovvi arrotondamenti). Difatti, l'arrivo al GP di Abu Dhabi 2010 di quattro piloti ancora in lotta per il titolo sarebbe avvenuto anche con il vecchio punteggio. La lotta del 2010 non \u00e8 dunque imputabile al sistema di punteggio ma alla relativa vicinanza di prestazioni fra i team e i piloti in lizza (tra l'altro, anche il 9-6-4-3-2-1 non imped\u00ec di arrivare, in varie occasioni, all'ultima gara di campionato con 3 piloti in lizza per la vittoria).\nNumerazione.\nFino al 1973, le auto si iscrivevano singolarmente a ogni Gran Premio e ricevevano quindi dagli organizzatori un numero di gara che variava di volta in volta. Dal 1974, invece, ogni macchina viene contrassegnata prima dell'inizio della stagione da un numero fisso che la identifica per tutta la stagione. Fino al 1996, la numerazione rest\u00f2 quella stabilita nel 1974 (sulla base della classifica della Coppa Costruttori del 1973) e annualmente il nuovo Campione del mondo acquisiva il diritto a correre con il numero 1; per conseguenza, il suo compagno di squadra correva con il numero 2. \nTra il 1975 e il 1977, McLaren e Ferrari si scambiarono tra loro i numeri 11 e 12. Poi, nel 1978 il campione in carica Niki Lauda pass\u00f2 alla Brabham-Alfa Romeo, portando con s\u00e9 il numero 1 e cedendo alla McLaren i numeri 7 e 8, che appartenevano alla Brabham. Quest'ultima, nel 1979 acquis\u00ec i numeri 5 e 6, che dal 1975 appartenevano alla Lotus. Nel 1980, La Lotus ricevette dalla Ferrari i numeri 11 e 12. Mentre nel 1981 la Ferrari eredit\u00f2 dalla Williams i numeri 27 e 28, che poi contraddistinsero le sue auto per ben 16 stagioni, con l'eccezione del 1990 (quando Alain Prost, campione in carica, port\u00f2 con s\u00e9 il numero 1; e le McLaren gareggiarono con il 27 e 28, che torn\u00f2 alla Ferrari nel 1991 perch\u00e9 il Mondiale venne vinto dalla Mclaren di Ayrton Senna). La Williams nel 1982 eredit\u00f2 dalla Brabham i numeri 5 e 6, con cui li scambi\u00f2 nei due anni successivi e poi mantenendoli fino al 1992; infatti, nel 1988 il campione in carica Nelson Piquet pass\u00f2 alla Lotus, portando con s\u00e9 il numero 1.\nLa Tyrrell, che nel 1973 si era classificata seconda nella coppa costruttori, gareggi\u00f2 poi per molti anni con i numeri 3 e 4, nonostante con il tempo fosse divenuta una squadra di \"serie B\". Infatti, poich\u00e9 alla fine del 1973 Jackie Stewart si era ritirato dalle competizioni, nel 1974 fu la Lotus (vincitrice della Coppa Costruttori) a correre con i numeri 1 e 2. Ma quando l'evento si ripresent\u00f2 nel 1993 e nel 1994 (con il ritiro di un campione in carica, Nigel Mansell e Alain Prost, rispettivamente) si decise invece di non assegnare il numero 1. In questi casi, alla Williams vennero assegnati i numeri 0 e 2. Lo 0 tocc\u00f2 cos\u00ec per due anni a Damon Hill, mentre Prost e Ayrton Senna \u2013 rimpiazzato dopo la sua morte da David Coulthard \u2013 optarono per il numero 2. In realt\u00e0, non si tratt\u00f2 di una novit\u00e0 assoluta, perch\u00e9 nel 1973 Jody Scheckter aveva disputato alcune corse con il numero 0.\nA lungo andare, nell'arco di oltre vent'anni, si crearono parecchi \"buchi\" nella numerazione e nel 1996 venne adottato il sistema di numerazione che fu utilizzato fino al 2013: all'inizio di ogni campionato, tutti i numeri venivano riassegnati sulla base della classifica costruttori dell'anno precedente; solo il numero 13 non era assegnato, ma per superstizione. Se il pilota campione in carica correva per un team diverso da quello in cui aveva ottenuto il titolo l'anno prima, avrebbe portato nel suo nuovo team i numeri 1 (per s\u00e9) e 2 (per il compagno di squadra).\nDalla stagione 2014, ogni pilota pu\u00f2 invece scegliere liberamente il proprio numero (dal 2 al 99), che viene utilizzato in maniera stabile durante la carriera in F1, a meno di cambi di numerazione (Pastor Maldonado \u00e8 stato il primo pilota a correre stabilmente con il 13, utilizzandolo fino al 2015); sono esclusi dal novero l'1, riservato per prassi al campione in carica, che potr\u00e0 decidere di anno in anno se usarlo o meno e il numero 17, ritirato dalla FIA il 20 luglio 2015 in memoria del pilota Jules Bianchi, deceduto il 17 luglio 2015 dopo oltre nove mesi di coma a causa di un incidente durante il Gran Premio del Giappone 2014. Ciononostante, il pilota perde il suo numero di gara dopo due anni di inattivit\u00e0 nella categoria. Nonostante il diritto del campione in carica di correre con il numero 1, tale numero non fu utilizzato tra il 2015 e il 2021. Lewis Hamilton, infatti, divenne campione del mondo per sei volte tra il 2014 e il 2020, ma decise di non adottare mai il numero 1 preferendo correre con il suo numero personale, il 44. Inoltre, alla fine del 2016 Nico Rosberg, campione in carica, decise di ritirarsi dal mondiale, rendendo quindi inutilizzabile il numero 1 nel corso del 2017. Max Verstappen, in seguito alla conquista del titolo nel 2021, decide di correre con tale numero nel 2022.\nPrima del 2014, il pilota ad aver gareggiato per pi\u00f9 corse con lo stesso numero era stato Jacques Laffite, che per 132 volte \u00e8 partito con la Ligier numero 26. Lo seguiva Michael Schumacher che per 120 volte ha corso con il numero pi\u00f9 prestigioso, l'1 (con Benetton e Ferrari). Dal 2014 diviene pi\u00f9 facile per i piloti superare il record di Laffite, dato che ad ognuno di loro \u00e8 stato concesso di scegliere un numero per tutta la durata della carriera. Alla fine della stagione 2021, il pilota ad aver corso pi\u00f9 Gran Premi con lo stesso numero \u00e8 Kimi R\u00e4ikk\u00f6nen (174 gare con il numero 7) seguito da Romain Grosjean e Daniel Ricciardo (160 a testa, rispettivamente con il numero 8 e con il numero 3).\nRecord.\nPrima dell'\u00abera Schumacher\u00bb, si registrava una notevole variet\u00e0 nella titolarit\u00e0 dei diversi record: ognuno era appannaggio di un pilota che in qualche modo \"incarnava\" una determinata caratteristica. Prost vantava il maggior numero di vittorie (51), Senna quello di pole-positions (65), Fangio quello di titoli mondiali (5) e cos\u00ec via. Nei primi anni del XXI secolo Schumacher ha conquistato molti dei record, tra cui tutti quelli significativi a eccezione di quello delle presenze (appannaggio, all'epoca, di Barrichello). A partire dal 2017, Lewis Hamilton ha per\u00f2 sottratto al campione tedesco gran parte dei record assoluti, tra cui quello delle pole position nel Gran Premio d'Italia 2017 e quello delle vittorie nel Gran Premio del Portogallo 2020, eguagliando anche il record di titoli mondiali vinti (7) nella stagione 2020.\n\u00c8 comunque interessante vedere qual \u00e8 stata l'evoluzione dei record pi\u00f9 significativi. Quello delle vittorie, per esempio, ha avuto pochi titolari: dapprima Ascari (13) nel 1953, poi Fangio (24) dal 1954, quindi Clark (25) dal 1968 e Stewart (27) dal 1973. Prost lo miglior\u00f2 nel 1987 (28 vittorie) fino al 1993 (51); Schumacher glielo strapp\u00f2 nel 2001 (toccando quota 53) e migliorandolo fino al 2006 (giungendo a quota 91); Nel corso della stagione 2020 il record \u00e8 stato battuto da Lewis Hamilton.\nQuanto alle presenze, il primo vero \"recordman\" fu Jack Brabham, che si ritir\u00f2 nel 1970 dopo avere disputato 126 gran premi. Ma Graham Hill lo super\u00f2 gi\u00e0 nell'anno successivo, portando nel 1975 il suo record a 176 presenze. Nel 1973, solo altri tre piloti, oltre a questi due, avevano superato le cento presenze: Bruce McLaren (101), Joakim Bonnier (104) e John Surtees (112). Stewart, fermatosi a quota 99, era quindi il 6\u00ba pilota di tutti i tempi. Ci\u00f2 in quanto il numero di Gran Premi per stagione era molto ridotto (contando solo quelli validi per il mondiale). Inoltre, i piloti di Formula 1 si cimentavano anche in altre categorie, svolgendo un'attivit\u00e0 assai pi\u00f9 intensa rispetto ai piloti attuali.\nNel 1986, Jacques Laffite ebbe un grave incidente proprio nel Gran Premio di Gran Bretagna, in cui stava uguagliando il record di Graham Hill. Tocc\u00f2 quindi a Riccardo Patrese stabilire il primato, fino a portarlo a quota 256, nel 1993. Il record \u00e8 poi passato a Rubens Barrichello che super\u00f2 Patrese nel 2008, concludendo la carriera in Formula 1 con 322 GP disputati nel 2011, prima di essere battuto da Kimi R\u00e4ikk\u00f6nen nel 2020.\nAttualmente solo cinque piloti hanno superato quota 300 gran premi disputati in carriera.\nIl \"regolarista\" Carlos Reutemann aveva stabilito con la Williams FW07, a cavallo tra il 1980 e il 1981, il record di quindici arrivi consecutivi in zona punti (all'epoca ristretta ai primi sei). Michael Schumacher ha battuto questo primato dopo vent'anni, con ventiquattro arrivi consecutivi a punti, dal Gran Premio d'Ungheria 2001 al Gran Premio della Malesia 2003 (nell'ultimo anno, la forbice dell'assegnazione dei punti era stata allargata ai primi otto posti); Questo record \u00e8 stato successivamente migliorato da Kimi R\u00e4ikk\u00f6nen, con ventisette gare consecutive, e da Lewis Hamilton che, dal Gran Premio di Gran Bretagna 2018 al Gran Premio del Bahrein 2020, ha collezionato una striscia positiva di quarantotto gare terminate in zona punti (nel frattempo per\u00f2 estesa fino al decimo posto).\nIl pilota con pi\u00f9 punti in carriera \u00e8 Lewis Hamilton (si tratta per\u00f2 di un record poco significativo, poich\u00e9 il radicale cambiamento dei sistemi di punteggio rende quasi priva di significato la mera sommatoria dei punti ottenuti dopo il 2003, e soprattutto dopo il 2010, rispetto a quelli ottenuti tra il 1950 e il 2002). Il record di punti \u00e8 stato detenuto dapprima da Fangio (277,5), poi da Stewart (360), Lauda (420), Prost (798,5) ed infine da Michael Schumacher (945), prima di passare, con il nuovo sistema di punteggio, nelle mani di Alonso, Vettel ed Hamilton.\nMichael Schumacher resta invece il primatista assoluto nella classifica dei giri veloci (77), dopo che tale record \u00e8 stato detenuto da Fangio, Clark e Prost.\nPer quanto riguarda i record di longevit\u00e0, solo due piloti hanno ottenuto almeno una vittoria per 15 stagioni consecutive, Schumacher ed Hamilton; quest'ultimo detiene inoltre il record di stagioni consecutive con almeno una pole (15). Inoltre Hamilton nel 2020 ha conquistato il titolo mondiale a dodici anni di distanza dal primo, superando il precedente record di Schumacher fermatosi a dieci anni. Solo Lauda (11 anni per le vittorie, 9 anni per i titoli mondiali), Prost (12 ed 8 anni), Brabham (11 e 7 anni) e Piquet (11 e 6 anni) hanno avuto una carriera ai vertici di durata simile. Nel 2018, Kimi R\u00e4ikk\u00f6nen ha stabilito due nuovi record: ha ottenuto una vittoria (nel Gran Premio degli Stati Uniti) a 15 anni di distanza dalla prima; ed \u00e8 stato anche il primo pilota a comparire tra i primi 3 della classifica mondiale a distanza di 15 stagioni (2\u00ba nel 2003 e 3\u00ba nel 2018). Graham Hill, correndo almeno una gara per diciotto stagioni aveva stabilito il record di campionati disputati, superato nel 2011 da Rubens Barrichello ed eguagliato nel 2012 da Michael Schumacher, entrambi giunti a 19 stagioni.\nQuanto ai team, Schumacher ha regalato alla Ferrari un netto vantaggio in tutte le classifiche. Alla fine del 1993, in realt\u00e0, la McLaren aveva sopravanzato la scuderia di Maranello nel totale delle vittorie: 104 contro 103, pur avendo disputato 16 campionati in meno. La Lotus aveva primeggiato dalla fine del 1973 (54 vittorie contro le 49 della Ferrari) fino a quella del 1975 (58 vittorie Ferrari, 57 Lotus). Nella stagione 2020 la Mercedes ha strappato alla Ferrari il record di mondiali costruttori consecutivi, arrivando a 7.\nIl Gran Premio con il maggior numero di partecipanti \u00e8 stato quello del Belgio 1974, con 31 concorrenti a contendersi la vittoria sul circuito di Nivelles (una pista \u2015 tra l'altro \u2015 lunga soltanto ); quello con meno partecipanti fu il Gran Premio degli Stati Uniti 2005, che vide al via solo 6 vetture a causa del ritiro volontario (adducendo ragioni di sicurezza) delle squadre gommate Michelin. Il pi\u00f9 breve \u00e8 stato il Gran Premio del Belgio 2021, interrotto a causa delle proibitive condizioni meteo dopo soli due giri, peraltro percorsi dietro alla safety car \u2015 situazione che \"de facto\" cristallizz\u00f2 la griglia di partenza nell'ordine d'arrivo \u2015, poich\u00e9 necessari per assegnare almeno la met\u00e0 del punteggio; il pi\u00f9 lungo fu il Gran Premio del Canada 2011 in cui Jenson Button conquist\u00f2 la vittoria in 4h 04'39\"537 dopo varie interruzioni per pioggia. Il Gran Premio pi\u00f9 rapido \u00e8 stato quello d'Italia 2003, in cui il vincitore Michael Schumacher ha completato i cinquantatr\u00e9 giri in programma alla velocit\u00e0 media di 247,59\u00a0km/h; egli ha cos\u00ec battuto il record di 242,62\u00a0km/h stabilito nel 1971 da Peter Gethin con la BRM, sempre a Monza, quando per\u00f2 il circuito brianzolo era ancora privo delle \"chicane\" e delle corrispondenti violente frenate. Il 26 giugno 2011 nel Gran Premio d'Europa a Valencia si \u00e8 stabilito un nuovo record, ossia quello di maggior numero di vetture (24) giunte al traguardo.\nProve di qualificazione e regolamento di gara.\nUn Gran Premio di Formula 1 occupa l'intero weekend, a partire dalle due sessioni di prove libere del venerd\u00ec e una sessione di prove ufficiali del sabato. Fino alla stagione 2006 un terzo pilota poteva prendere parte alle sessioni libere del venerd\u00ec per quelle squadre che erano classificate dal 5\u00ba posto in gi\u00f9. Dopo le prove libere si tiene la sessione ufficiale delle qualificazioni. Il formato della sessione ufficiale di qualifica del sabato ha subito diverse modifiche a partire dalla stagione 2003. Per ridare interesse, si introdusse un sistema che prevedeva l'apparizione di un solo pilota alla volta a tentare un solo giro secco valido per formare la griglia di partenza.\nDalla stagione 2006 venne introdotto il sistema del \"knockout\", ovvero tre sessioni di qualifica, la prima da 20 minuti, la seconda da 15 minuti e l'ultima da 10 minuti con tutti i piloti in pista insieme e a eliminazione progressiva. Nella prima fase, tutte le vetture entrano in pista contemporaneamente per una sessione di qualifiche di 20 minuti. Conta soltanto il tempo pi\u00f9 veloce, indipendentemente dal numero dei giri che compiono i vari piloti. Qualsiasi macchina, se \u00e8 impegnata in un giro veloce durante l'esposizione della bandiera a scacchi ha modo di completare il giro e rendere valido il tempo ottenuto. Le macchine pi\u00f9 lente non prendono parte alla seconda fase e vengono piazzate sulla griglia di partenza nelle ultime posizioni in base ai tempi ottenuti.\nLe migliori quindici macchine vengono ammesse alla seconda fase (cosiddetta Q2, della durata di 15 minuti), dove i tempi precedentemente ottenuti vengono resettati. Le migliori 10 auto passano alla successiva fase detta Q3. Tutte quelle eliminate si piazzano in griglia in base al tempo ottenuto. Nella terza fase (di 10 minuti) si compete per la pole position e per le prime 10 posizioni sulla griglia di partenza. Nelle pause delle prime due fasi (dalla prima alla seconda e dalla seconda alla terza) le macchine possono fare rifornimento di benzina. Appena parte la terza fase la vettura non deve essere pi\u00f9 modificata e un'altra sosta per il rifornimento si pu\u00f2 effettuare soltanto a gara iniziata.\nLe vetture che hanno raggiunto la Q3, in gara devono schierarsi sulla griglia di partenza nelle stesse condizioni con cui sono uscite dalla ultima fase di qualifiche e dalle operazioni di peso. Devono inoltre dichiarare obbligatoriamente il quantitativo di carburante immesso nel serbatoio. Il rifornimento di carburante nei 15 minuti finali delle prove \u00e8 permesso soltanto alla condizione che i giri completati siano tutti almeno entro il 110% del loro tempo migliore; nel caso dei giri iniziati dalla pitlane che prevedono un rientro immediato alla stessa \u00e8 consentito non pi\u00f9 del 120% del miglior tempo del pilota. Qualsiasi rifornimento che rientri oltre i termini del 110% del tempo migliore in prova non \u00e8 consentito.\nCos\u00ec come nelle prime due fasi, anche nella terza e ultima se un pilota inizia un giro cronometrato dopo aver attraversato la linea del traguardo alla scadenza del 10\u00ba minuto e con l'esposizione della bandiera a scacchi, il tempo che ottiene sar\u00e0 considerato valido. Quando mancano 45 minuti dall'inizio del giro di formazione viene aperta la corsia dei box, e i piloti possono iniziare a raggiungere lo schieramento di partenza. A 15 minuti dall'inizio del giro di formazione le cinque luci rosse del semaforo, presente sullo schieramento di partenza, accompagnate dal suono di una sirena, si accendono e l'uscita dei box viene chiusa. Le cinque luci rosse si spengono una alla volta rispettivamente quando mancano 5 minuti, 3 minuti, 1 minuto e 15 secondi.\nLa gara inizia con il giro di formazione, alla fine del quale le auto si piazzano sulla griglia di partenza nell'ordine di qualificazione. All'avvio di tale giro, se un pilota rimane fermo sulla sua posizione in griglia e il resto delle macchine lo passa, il pilota affronta la partenza dal fondo dello schieramento. Naturalmente se il pilota si muove prima che sopraggiunga l'ultimo classificato, ha diritto a riguadagnare la posizione originaria nello schieramento. Un pilota pu\u00f2 anche partire dalla pitlane se la vettura ha problemi. Se succede questo deve aspettare che tutte le vetture in pista abbiano passato la linea del traguardo in partenza e che il semaforo in fondo alla corsia del box diventi verde per iniziare la corsa.\nCompletato il giro di ricognizione i piloti si portano sulla griglia di partenza e il semaforo accende le cinque luci rosse una dopo l'altra, a questo punto il direttore di gara spegner\u00e0 il semaforo in un tempo compreso da un minimo di quattro a un massimo di sette secondi. Quando le luci saranno spente questo segner\u00e0 la partenza della gara. Le gare sono poco pi\u00f9 lunghe di 305 km (circa 190 miglia) e non possono superare le due ore di durata, anche se di solito la durata di un gran premio \u00e8 di circa 90 minuti, (fanno eccezione il Gran Premio di Monaco, a causa della bassa velocit\u00e0 media permessa dal tracciato, e il Gran Premio di Singapore che si corre dal 2008) anche se in alcuni casi la gara dura pi\u00f9 di 90 minuti a causa di sospensioni o presenza della safety car o addirittura la gara termina con i minuti anzich\u00e9 con i giri perch\u00e9 sono al limite delle due ore. Inoltre quando la gara viene sospesa con bandiera rossa per pioggia che non si arresta, la direzione gara potrebbe anche far terminare la gara con le posizioni attuali durante la sospensione.\nDurante la corsa ciascun pilota pu\u00f2 effettuare uno o pi\u00f9 \"pit stop\" per cambiare le gomme (fino alla stagione 2009 era possibile anche effettuare un rifornimento di carburante). I piloti dispongono, durante l'intero weekend, di sette set di gomme da asciutto, quattro set di gomme intermedie e tre set di gomme da pioggia. Usualmente i piloti utilizzano le gomme da asciutto in condizioni ambientali ottimali, le intermedie in caso di pioggia leggera e quelle da pioggia in condizioni estreme di pista bagnata. Se avviene un incidente, con le vetture che occupano una parte della pista creando potenziali pericoli, entrano in azione le bandiere gialle e il regime della safety car. Le gare di F1 vengono interrotte con la bandiera rossa sostanzialmente in tre casi: quello di pioggia torrenziale tale da impedire la visibilit\u00e0 ai piloti, in quello di gravi incidenti con presenza di feriti e in quello di incidenti non gravi dove per\u00f2 la macchina rimane in mezzo alla pista senza poter ripartire a causa di problemi tecnici o in seguito a incidenti.\nGomme.\nLe gomme utilizzate in Formula 1 sono di diverse tipologie, il cui utilizzo varia a seconda della strategia della squadra e alle condizioni meteorologiche del tracciato. Il fornitore \u00e8 unico \u2014 dal 2011 \u00e8 l'italiana Pirelli \u2014 e sceglie tre mescole da asciutto utilizzabili a ogni Gran Premio, in base alle caratteristiche del circuito. Terminate le qualifiche, i primi dieci qualificati saranno obbligati per la gara a partire col treno di gomme con il quale hanno registrato il giro pi\u00f9 veloce in Q2; gli altri piloti, invece, potranno schierarsi con uno dei tre set che preferiscono. Se la Q2 non inizia in condizioni di asciutto, i team non sono pi\u00f9 vincolati per la gara. Durante la gara tutti i piloti sono obbligati a usare due diverse mescole; di queste mescole almeno una deve appartenere alle due obbligatorie nominate dalla Pirelli.\nSe prima della gara le condizioni della pista sono dichiarate da bagnato, i team non devono pi\u00f9 attenersi alle disposizioni precedenti e possono montare le gomme intermedie o da bagnato, senza obbligo di cambi durante la gara.\nSe la gara viene iniziata dietro la safety car a causa dell'intensa pioggia, l'uso delle gomme da bagnato \u00e8 tassativamente obbligatorio. Se durante la gara le condizioni della pista vengono dichiarate da asciutto a bagnato, i team possono passare dal set di gomme da asciutto a quello da bagnato senza aver necessariamente montato la mescola obbligatoria; viceversa se la gara passa da bagnata ad asciutta, i team possono montare uno dei tre set previsti per quel Gran Premio senza alcun vincolo.\nA partire dalla stagione 2019, per semplificare la denominazione delle gomme, Pirelli utilizza per tutte le gare lo stesso nome di mescola per gli pneumatici: \"Soft\" (morbida), \"Medium\" (media) e \"Hard\" (dura). Per ogni Gran Premio vengono selezionate tre mescole, come nelle precedenti stagioni, a cui si attribuisce il colore rosso alla mescola pi\u00f9 morbida, il colore giallo alla mescola media e il colore bianco alla mescola pi\u00f9 dura del lotto scelto. I compound degli pneumatici, per le condizioni da asciutto, sono classificati da C5 a C1, dal pi\u00f9 morbido al pi\u00f9 duro.\nDi seguito le tipologie di gomme per la stagione in corso:\nSorpassi.\nPer lungo tempo, le telecamere documentarono solo alcuni spezzoni di gara, per cui le cronache di sorpassi e gesta epiche sono legati pi\u00f9 ai racconti dei protagonisti e dei giornalisti, che non alle immagini. Con l'avvento della televisione, invece, ogni spezzone di gara \u00e8 rimasto ampiamente documentato; e sorpassi memorabili sono rimasti impressi nella memoria degli appassionati.\nUn vero specialista in tal senso fu Nigel Mansell, autore di almeno cinque sorpassi da antologia: ai danni di Piquet nel G.P. di Gran Bretagna del 1987, di Senna nel G.P. di Ungheria del 1989, di Berger nel G.P. del Messico del 1990, di Prost nel G.P. di Francia 1991 e ancora il sorpasso di Senna nel G.P. di Barcellona del 1991. Molto spettacolare \u00e8 stato anche il sorpasso di Mika H\u00e4kkinen su Michael Schumacher nel G.P. del Belgio del 2000; nonch\u00e9 quello di Piquet su Senna nel G.P. d'Ungheria del 1986. Numerosi i duelli tra Michael Schumacher e Juan Pablo Montoya, tra cui quello memorabile nel G.P. del Brasile del 2001.\nTra i sorpassi di Senna su Prost merita di essere ricordato quello nel G.P. del Canada del 1988; mentre tra quelli di Prost su Senna va ricordato il sorpasso nel G.P. del Portogallo del 1988 (quando il brasiliano quasi \"spiattell\u00f2\" il francese contro il muretto dei box).\nGilles Villeneuve fu magistrale nel superare Alan Jones all'esterno della curva Tarzan, nel G.P. d'Olanda del 1979; ed \u00e8 passato alla storia il suo celebre duello con R\u00e9n\u00e9 Arnoux, nel G.P. di Francia del 1979. Storico fu anche il sorpasso di suo figlio Jacques ai danni di Schumacher nel G.P. d'Europa del 1997; mentre nel G.P. di Francia del 1953 il giovane Mike Hawthorn vinse grazie a un sorpasso impossibile ai danni del grande Fangio.\nI pi\u00f9 grandi campioni hanno spesso dominato le gare in solitario, ma talvolta si sono letteralmente scatenati, mostrando il loro valore con rimonte o cavalcate memorabili, in cui compirono innumerevoli sorpassi, come quelle di Fangio nel G.P. di Germania del 1957, Clark nel G.P. d'Italia del 1967, Stewart nel G.P. d'Italia del 1973, Peterson nel G.P. di Monaco del 1974, Prost nel G.P. del Sudafrica del 1982, Lauda nel G.P. del Portogallo del 1984, Senna nel G.P. d'Europa del 1993, Schumacher nel G.P. del Belgio del 1995 e nel G.P. del Brasile del 2006, Alonso nelle prime fasi del G.P. d'Ungheria del 2006, Button nel G.P. del Canada 2011, Vettel nei G.P. di Abu Dhabi e del Brasile del 2012, e Hamilton nel G.P. di Germania del 2014.\nIncidenti.\nOltre che di quelli mortali, la storia della Formula 1 \u00e8 fatta anche di incidenti clamorosi e incruenti. Alcuni furono decisivi per l'assegnazione del titolo mondiale, come quelli tra Ayrton Senna e Alain Prost, avvenuti nel 1989 e nel 1990 sulla pista di Suzuka; o quello tra Damon Hill e Michael Schumacher nel Gran Premio d'Australia del 1994. Decisivi furono anche lo scontro tra Alan Jones e Nelson Piquet avvenuto in Canada del 1980 e quello tra Prost e Piquet in Olanda del 1983. Nigel Mansell perse nel 1986 un titolo ormai sicuro, a causa dello scoppio di una gomma nel corso dell'ultimo Gran Premio; inoltre, venne messo fuori gioco da due incidenti in altre due occasioni, nel 1987 e nel 1991, entrambi avvenuti a Suzuka. Indirettamente decisivo fu anche lo scontro tra Michael Schumacher e David Coulthard in Belgio nel 1998.\nTra le \u201cammucchiate\u201d al via sono state particolarmente affollate quelle nei Gran Premi di Monaco del 1950, d'Austria del 1987, di Germania del 1994, del Belgio del 1998 e della Toscana del 2020.\nTra gli incidenti decisivi per le sorti di un singolo Gran Premio, meritano di essere ricordati lo scontro Mansell-Senna in Portogallo del 1989 (dopo che al britannico era gi\u00e0 stata esposta la bandiera nera che lo escludeva dalla corsa; per punizione non partecip\u00f2 al successivo Gran Premio di Spagna); lo scontro tra Piquet e il doppiato Eliseo Salazar in Germania del 1982 (con il brasiliano che poi prese a pugni e calci il pilota cileno); lo scontro tra Senna e Jean-Louis Schlesser in Italia del 1988; il tamponamento tra il doppiato Jos Verstappen e Juan Pablo Montoya in Brasile del 2001 (con il colombiano che improvvisamente fren\u00f2 davanti all'olandese dopo averlo appena sorpassato); lo scontro tra Montoya e Michael Schumacher (in regime di safety car) sotto il tunnel di Monaco del 2004; lo scontro tra Sebastian Vettel e Mark Webber in Turchia nel 2010. Curioso quanto accadde nel Gran Premio d'Italia 1995, in cui la telecamera staccatasi dalla Ferrari di Jean Alesi colp\u00ec la vettura gemella di Gerhard Berger, distruggendone la sospensione (le due auto erano al comando della gara, ma nessuna vide poi il traguardo).\nTre incidenti dalle dinamiche simili (con decollo della vettura in seconda posizione) furono quelli tra Riccardo Patrese e Berger in Portogallo nel 1992; tra Ralf Schumacher e Rubens Barrichello al via del Gran Premio d'Australia 2002; tra Webber e Heikki Kovalainen a Valencia nel 2010. Christian Fittipaldi, invece, effettu\u00f2 un \"loop\" completo sul rettilineo di Monza nel 1993 dopo lo scontro con il proprio compagno di squadra alla Minardi.\nImpressionanti furono gli incidenti occorsi a Martin Donnelly nelle prove del Gran Premio di Spagna 1990 e a Romain Grosjean nelle prime fasi del Gran Premio del Bahrein 2020, dalle dinamiche molto simili. Nel caso di Donnelly, la scocca della sua Lotus si disintegr\u00f2 letteralmente, lasciandolo esanime sull'asfalto di Jerez: Donnelly ne usc\u00ec vivo ma fu costretto a terminare prematuramente la propria carriera. In quello di Grosjean, in seguito a un contatto con Daniil Kvjat, il francese and\u00f2 a sbattere contro il \"guard rail\" a bordo pista, a una velocit\u00e0 di 241\u00a0km/h, con la sua Haas che si spezz\u00f2 in due parti prendendo immediatamente fuoco: il troncone con la cellula di sicurezza dell'abitacolo rimase conficcato nella barriera metallica, avvolto dalle fiamme, ci\u00f2 nonostante resse l'urto e Grosjean riusc\u00ec a uscire dalla monoposto sulle proprie gambe, riportando solo ustioni minori a mani e caviglie.\nSpettacolare fu l'incidente di Derek Warwick in Italia nel 1990, cos\u00ec come quelli di Derek Daly a Monaco nel 1980 e, sempre nel Principato, tra Piquet e Patrese nel 1985. Incruenti, ma pericolosi, quelli di Fernando Alonso in Brasile nel 2003 e di Robert Kubica in Canada nel 2007. Mentre vennero sottostimati gli incidenti che coinvolsero Piquet nel 1987 (in prova) e Berger nel 1989 (in gara) alla curva del Tamburello di Imola, che sar\u00e0 poi fatale a Senna cinque anni dopo; in quello di Berger, la vettura prese fuoco, ma la squadra antincendio CEA riusc\u00ec a domare le fiamme nel tempo record di 19 secondi.\nTerribile fu anche l'incidente di Gilles Villeneuve a Imola nel 1980, nella curva che ora porta il suo nome e in cui nel 1994 perder\u00e0 la vita Roland Ratzenberger. Dopo ventuno anni di Gran Premi disputatisi senza incidenti fatali per i piloti, il 5 ottobre 2014 durante la gara del Giappone a Suzuka, la Marussia di Jules Bianchi esce dal tracciato e impatta violentemente contro una gru mobile che i commissari stavano utilizzando per rimuovere la Sauber di Adrian Sutil (peraltro uscita di strada per la pioggia nel giro precedente e nello stesso punto della vettura del francese): Bianchi viene trasportato d'urgenza al reparto di terapia intensiva dell'ospedale di Yokkaichi e viene sottoposto a un intervento per ridurre un ematoma al cervello, causato dall'impatto del cranio contro il posteriore del mezzo usato dai commissari. Il 17 luglio 2015, dopo dieci mesi di degenza, si spegne all'ospedale di Nizza.\nGiochi di squadra.\nDalla fine degli anni 1950 (quando venne ridotta la lunghezza dei Gran Premi) all'inizio degli anni 1980, nelle gare di Formula 1 i rifornimenti di benzina e i cambi di gomme furono eventi eccezionali e l'abilit\u00e0 dei piloti si misurava anche per la loro capacit\u00e0 di gestire il mezzo meccanico e gli pneumatici nell'arco dell'intera gara. Il punto di svolta si ebbe nel 1982, quando i tecnici della Brabham idearono i \"pit-stop\", calcolando che il vantaggio di partire con meno benzina (cio\u00e8, pi\u00f9 leggeri) e con gomme morbide avrebbe permesso alle loro auto di accumulare un vantaggio sugli avversari, superiore alla perdita di tempo necessaria per il rifornimento. La fragilit\u00e0 delle macchine bianco-blu imped\u00ec tuttavia di verificare questa teoria, in quanto in genere non riuscivano a raggiungere la met\u00e0 gara (tanto che solo nel Gran Premio d'Austria venne effettuato il primo \"pit-stop\"). Tutte le squadre fecero comunque uso di questa strategia nella stagione 1983; dopodich\u00e9, essa venne vietata perch\u00e9 ritenuta troppo pericolosa. E fu reintrodotta dal 1994 fino al 2009, per ravvivare lo spettacolo. Ma anche nel periodo 1984-1993 i \"pit-stop\" (sia pure riferiti al solo cambio-gomme) continuarono a essere determinanti. E le gare si trasformarono progressivamente in una sequenza (talvolta monotona) di giri \"di qualifica\", in cui costantemente ogni pilota spreme al massimo ogni componente della sua auto.\nNel 1985, la Williams fu la prima squadra che introdusse il collegamento-radio tra i box e i piloti. Ci\u00f2 agevol\u00f2 la vittoria di Keke Rosberg nel GP di Detroit, in quanto fu il primo pilota che pot\u00e9 concordare il rientro per il cambio-gomme. Per tale via, il controllo dei box sulla condotta di gara del pilota \u00e8 divenuto sempre pi\u00f9 \"invasivo\".\nDurante il Gran Premio d'Austria 2002, Barrichello, compagno di squadra di Schumacher sulla Ferrari, conduceva la gara e ricevette un ordine di scuderia che intimava di lasciar passare il tedesco per fargli vincere la corsa. Barrichello lo lasci\u00f2 passare proprio davanti alle tribune a pochi metri dalla bandiera a scacchi, con gran disappunto del pubblico. Sul podio, in risposta ai fischi che giungevano dalle tribune, Schumacher infranse il rigoroso cerimoniale passando al secondo posto e lasciando salire Barrichello al primo, scambiandosi inoltre i trofei: Barrichello prese quello riservato al primo classificato e Schumacher quello del secondo. Barrichello, Schumacher e la Ferrari furono multati per un milione di dollari per aver disatteso l'osservanza dell'articolo 170 del Regolamento sportivo della Formula 1, concernente la cerimonia del podio. In s\u00e9guito, la FIA decise di vietare gli \"ordini di scuderia\" per evitare qualsiasi condizionamento artificiale del risultato. Ci\u00f2 non imped\u00ec allo stesso Schumacher di restituire il favore nel Gran Premio di Indianapolis dello stesso anno, quando rallent\u00f2 vistosamente in prossimit\u00e0 del traguardo facendosi superare da Barrichello e giungendo secondo a 0\"011 da lui: ufficialmente, il tedesco afferm\u00f2 di avere tentato di giungere primo a pari merito con il brasiliano, evento mai verificatosi in una gara di Formula 1.\nLa questione si \u00e8 ripresentata all'indomani del GP di Germania 2010, nel quale il ferrarista Massa, al comando della gara rallent\u00f2 visibilmente cedendo la posizione al compagno di squadra Alonso, meglio piazzato nella classifica del Mondiale; e questo a seguito di una indicazione pervenuta via radio dai box e udita in mondovisione: \"Fernando is faster than you\". Il Consiglio Mondiale della FIA riunitosi l'8 settembre 2010, ha comminato per questo fatto una sanzione di dollari, ma non ha preso provvedimenti in ordine ai punti acquisiti dalla Ferrari e dai suoi piloti in quel Gran Premio. Alla fine, il 10 dicembre 2010 la FIA ha abolito l'articolo 39.1 del Regolamento (\u00abSono vietati gli ordini di scuderia che possono interferire con il risultato di una gara\u00bb); ma non l'art. 151.c che vieta i comportamenti antisportivi.\nFatti del genere, comunque, non erano affatto nuovi. Gi\u00e0 nel Gran Premio di Gran Bretagna 1955, i box Mercedes imposero a Fangio di cedere la prima posizione al pilota di casa, Moss, che cos\u00ec si vide regalare la sua prima vittoria grazie a un plateale rallentamento dell'argentino, che quasi si ferm\u00f2 all'uscita dell'ultima curva. Senna, invece, nel Gran Premio del Giappone 1991 regal\u00f2 spontaneamente la vittoria a Berger; mentre nel Gran Premio di Francia 1982 i box Renault diedero ordine a Arnoux di far passare il compagno di squadra Prost. Ma Arnoux non rallent\u00f2 e vinse la gara (cos\u00ec si gioc\u00f2 il posto in squadra per il 1983, ma poi fu assunto dalla Ferrari). Nel Gran Premio d'Europa 1985, infine, Rosberg fece gioco di squadra al momento di essere doppiato: ostacol\u00f2 il leader della gara Senna, permettendo a Mansell di raggiungerlo, sorpassarlo e di involarsi verso la sua prima vittoria in un Gran Premio.\nAltri episodi clamorosi avvennero nei Gran Premi di Germania e di Malesia della stagione , quando rispettivamente Salo e Schumacher lasciarono la vittoria a Irvine, che nonostante ci\u00f2 non riusc\u00ec poi a laurearsi Campione del mondo. Nel Gran Premio del Messico 1964 il ferrarista Bandini non solo tampon\u00f2 involontariamente la BRM di Hill, costringendolo a correre nelle retrovie; ma cedette poi la seconda posizione al compagno Surtees, che pot\u00e9 cos\u00ec vincere il Mondiale, proprio ai danni di Hill. Mentre nel Gran Premio d'Italia 1956 il giovane Collins cedette la sua Ferrari a Fangio (cosa allora ammessa dal regolamento), rinunciando cos\u00ec a vincere il titolo mondiale a vantaggio dello stesso Fangio.\nLe squadre inglesi, invece, hanno spesso lasciato libero spazio ai confronti interni: nel addirittura Brabham si fece soffiare il titolo dalla sua seconda guida Hulme che, appunto, guidava una Brabham; nel la Williams non avvantaggi\u00f2 n\u00e9 Jones n\u00e9 Reutemann e alla fine quest'ultimo perse il titolo per un solo punto nei confronti di Piquet; nel la situazione si ripet\u00e9 e nella lotta tra Mansell e Piquet la spunt\u00f2 la McLaren di Prost. \"Carta libera\" anche nei due anni successivi, in casa McLaren, tra lo stesso Prost e Senna; e anche nel in casa Williams tra Damon Hill e il giovane Jacques Villeneuve. Nel la McLaren inizialmente non scelse una prima guida tra Alonso, vincitore dei due precedenti mondiali, e il promettente Hamilton, esordiente nel \"circus\"; al contrario, nella seconda parte della stagione il team tese a favorire smaccatamente il giovane britannico a scapito dello spagnolo, che di conseguenza boicott\u00f2 platealmente ogni possibile ordine di scuderia: in questa situazione, entrambi i piloti McLaren chiusero il campionato a un punto dall'iridato R\u00e4ikk\u00f6nen su Ferrari. Unica eccezione, nel la Lotus impose a Peterson il ruolo di seconda guida a vantaggio di Andretti.\nNel 2007 la Formula 1 viene investita da uno scandalo di spionaggio e sabotaggio ai danni della Ferrari da parte della scuderia McLaren: fautori sono stati due tecnici delle due scuderie, Nigel Stepney del team italiano e Mike Coughlan del team anglo-tedesco. Il primo, spinto da motivi di contrasto con la scuderia, avrebbe dapprima cercato di sabotare l'auto durante il Gran Premio di Monaco mediante una sostanza estranea all'interno dei serbatoi carburante, e avrebbe in seguito passato numerose informazioni tecniche al collega della McLaren, Coughlan. La scuderia inglese ha pi\u00f9 volte proclamato la propria estraneit\u00e0 dai fatti, ma il World Motor Sport Council della FIA ha sentenziato il 13 settembre 2007 l'annullamento di tutti i punti conseguiti dalla McLaren nel Campionato costruttori e il pagamento di una multa di di dollari; nessuna sanzione invece per i piloti. La stagione si conclude con la vittoria del ferrarista Kimi R\u00e4ikk\u00f6nen, laureatosi campione nel conclusivo Gran Premio del Brasile, grazie anche al compagno di squadra Felipe Massa che con la conquista del secondo posto, impedisce a Fernando Alonso di guadagnare i due punti che gli avrebbero permesso di aggiudicarsi il terzo mondiale consecutivo, e a una gara sottotono di Lewis Hamilton, bloccato da un duello col compagno di squadra in avvio, e da un problema alla vettura nel corso della gara.\nIl controllo della Formula 1.\nLa Formula 1 \u00e8 controllata nel regolamento sportivo e tecnico dalla Federazione Internazionale dell'Automobile (FIA) con sede a Parigi.\nPer tutelare gli interessi dei Costruttori, nel 1974 venne fondata la Formula One Constructors Association (FOCA) nella quale Ecclestone, prima manager di Jochen Rindt e in seguito proprietario della Brabham, nel 1978 entr\u00f2 nel suo Consiglio Esecutivo e ingaggi\u00f2 una celebre disputa con la F\u00e9d\u00e9ration Internationale du Sport Automobile (FISA) comandata da Jean-Marie Balestre) sul controllo tecnico, commerciale e televisivo; il 5 marzo 1981, a Parigi, con la determinante mediazione di Enzo Ferrari, venne firmato il Patto della Concordia. Quando i termini del primo Patto finirono nel 1987, Ecclestone cess\u00f2 di essere un proprietario di scuderia e stabil\u00ec la Formula One Promotions and Administration (FOPA), un nuovo organismo dedicato ad amministrare i diritti televisivi per le scuderie, che riceveva il 23% dei proventi televisivi nonch\u00e9 quelli pagati dai promotori dell'evento. Tra questi, il 47% andava alle scuderie, e il 30% alla FIA, oltre a elargire ulteriori premi in denaro alle squadre. Ma il possesso e controllo dei diritti della Formula 1, nonch\u00e9 l'utilizzo del termine \"Grand Prix\" da parte di Ecclestone \u00e8 stato oggetto di alcune controversie.\nTutto inizi\u00f2 nel 1995, quando la FIA decise di estendere i diritti commerciali della Formula 1 alla Formula One Administration, controllata dalla Formula One Management (FOM), per un periodo di 14 anni, fino al 2009; in cambio, Ecclestone provvedeva al pagamento annuale dei proventi ed ebbe l'autorizzazione a sperimentare le riprese televisive digitali e in multicanale nel 1996. Quando la FOM ottenne in esclusiva i diritti commerciali delle scuderie pi\u00f9 popolari (McLaren, Williams, e Tyrrell) le altre squadre protestarono con decisione minacciando di rigettare il seguente Patto della Concordia da siglare per il 1997. La McLaren, la Williams, la Ferrari e la Renault formarono la \"Grand Prix World Championship Holdings\" (GPWC) ponendo le basi per competere in un campionato mondiale diverso dalla Formula 1 dal 2008 \u2013 quando i loro contratti, all'epoca, avevano scadenza nel 2007 \u2013, contestando inoltre ad Ecclestone l'utilizzo del termine Grand Prix. Nel febbraio 2005 \u00e8 avvenuto il tentativo di scissione pi\u00f9 clamoroso da parte della GPWC per il campionato alternativo, prima di riformarsi nel maggio del 2005 col nome di Grand Prix Manufacturers Association (GPMA) e tornare sui suoi passi firmando un \"memorandum\" d'intesa durante il Gran Premio di Spagna 2006: questo rinnova tacitamente il Patto della Concordia, definisce la durata del campionato mondiale di Formula 1 \u2013 che continuer\u00e0 a svolgersi sino al 2012 \u2013 e sancisce la nascita di un organismo unitario dei Regolamenti, la Formula One Commission, le cui decisioni verranno poi ratificate dagli organi della FIA, il World Motor Sport Council e l'Assemblea Generale. La FIA prender\u00e0 decisioni in totale autonomia soltanto per le questioni legate alla sicurezza. Inoltre, l'8 gennaio 2007 la FIA annuncia la creazione di un nuovo comitato dei Costruttori denominato Formula One Manufacturers' Advisory Commission (FOMAC), con presidente Burkhard Goeschel e composto da BMW, Mercedes, Ferrari, Honda, Renault e Toyota. La vecchia GPMA si dissolve con l'abbandono della Renault, avvenuto nel febbraio 2007.\nOltre ai problemi di natura tecnica, per Ecclestone arrivano anche quelli finanziari, iniziati nel 1999 quando l'assistenza finanziaria alla FOM venne cancellata a causa di un'investigazione ordinata dalla Commissione Europea di Controllo. La mossa di Ecclestone fu quella di assicurare 1,4 milioni di azioni in Eurobond garantendo alla compagnia profitti futuri. Alla fine del 2000 la famiglia di Ecclestone ridusse il possesso della \"Formula One Holdings\" al 25% del loro fondo personale, denominato \"Bambino Holdings\".\nCambiamenti significativi avvengono poi tra la fine del 2004 e la prima parte del 2005 quando la SLEC Holdings, detentrice della Formula One Group, viene venduta da Ecclestone a un gruppo d'affari composto da tre banche tedesche e inglesi, riunite in consorzio dopo il tracollo finanziario sub\u00ecto dal Kirch Media Company del magnate tedesco Leo Kirch che invest\u00ec ingenti capitali sui diritti della Formula 1 e sul campionato mondiale di calcio, portandolo alla bancarotta. Dopo diversi mesi passati tra cause giudiziarie, trattative e controlli, la CVC Capital Partners nel marzo 2006 annuncia il controllo acquisito sui diritti finanziari e commerciali della Formula 1. La Commissione Europea di Controllo approva la complessa transazione finanziaria, a condizione ulteriore che la CVC acquisisca anche il controllo sulla spagnola Dorna Sports, detentrice dei diritti della MotoGP. Ecclestone investir\u00e0 il capitale rimasto dentro una nuova compagnia da lui fondata, la Alpha Prema, passando alla condizione di socio di minoranza ma restando al comando dei diritti promozionali e organizzativi della massima serie, oltre naturalmente a essere ancora il proprietario della Formula One Management. Dopo tale acquisizione la complicata struttura della holding-business, commentata anche da diversi analisti di economia nonch\u00e9 dai periodici \"The Economist\" e \"Financial Times\", si \u00e8 semplificata e, secondo molti osservatori, ha rafforzato e consolidato a livello di immagine la Formula One Group che sembrava destinata al declino dopo i problemi finanziari susseguiti alla chiusura, alla fine del 2002, della televisione digitale lanciata da Ecclestone.\nNel 2016 la compagnia statunitense Liberty Media ha acquistato, per 8 miliardi di dollari, i diritti sul campionato dalla CVC. Liberty Media opera nel campo dei mezzi di informazione ed \u00e8 di propriet\u00e0 di John Malone. L'acquisto verte sulla maggioranza delle azioni della Delta Topco che possiede i diritti dei gran premi. La vendita \u00e8 stata ratificata dal Consiglio Mondiale della FIA durante una riunione tenuta a Ginevra il 18 gennaio 2017; la FIA mantiene l'1% delle quote della Delta Topco. Chase Carey \u00e8 divenuto il nuovo Presidente e CEO del World Motorsport Council della FIA, titolare della Formula 1, mentre Bernie Ecclestone, che avrebbe dovuto mantenere quest'ultima funzione come accadeva dalla fine degli anni 1970, ricopre ora il ruolo di Presidente onorario. Ross Brawn, in passato tecnico di diverse scuderie di F1, \u00e8 stato nominato \"Motor Sports Managing Director\" della nuova compagine, mentre Sean Bratches \u00e8 stato posto al vertice della struttura commerciale. In avvicendamento a Carey, da gennaio 2021 Presidente e CEO del WMC \u00e8 Stefano Domenicali.\nLa Formula 1 e la televisione.\nLa Formula 1 \u00e8 attualmente a livello mondiale il terzo evento pi\u00f9 seguito dietro i Mondiali di calcio e le Olimpiadi per quanto riguarda l'\"audience\" televisiva. Il Gran Premio del Canada del 2005 venne visto da 53 milioni di telespettatori risultando essere cos\u00ec il secondo evento sportivo pi\u00f9 visto dell'anno, dietro soltanto la finale della UEFA Champions League. Le diciotto gare della stagione 2006 sono state viste complessivamente da 1 miliardo e 54 milioni di telespettatori; la diretta dell'ultima gara stagionale, il Gran Premio del Brasile 2006, \u00e8 stata vista da 83 milioni di telespettatori. Secondo le cifre ufficiali fornite dalla Formula One Management, la media dei telespettatori che assistono al singolo evento si aggira attorno ai 58 milioni. Nella stagione 2001 l'audience televisiva cumulata era stimata attorno ai 54 milioni di telespettatori, trasmessa in 200 paesi.\nLa Formula 1 \u00e8 trasmessa nel mondo dalla RTL, quella che ha trasmesso pi\u00f9 a lungo le gare, dalla British Broadcasting Corporation (BBC) in Inghilterra, da The Sports Network in Canada, e da NBC Sports negli Stati Uniti. Molte altre televisioni trasmettono in diretta. In Australia, la F1 viene trasmessa da Network Ten e da One. Per l'Italia fino al 1996 ha avuto tre emittenti: la RAI, TMC Tele Monte Carlo, in seguito diventata LA7, e il gruppo Fininvest. Per quanto riguarda il commento, in Rai \u00e8 rimasto fino al 1994 l'icona Mario Poltronieri affiancato dall'inviato ai box Ezio Zermiani, in Fininvest (gare trasmesse su Italia 1 dal 1991 al 1996) sono stati presenti l'ex pilota Andrea De Adamich e Guido Schittone. Dal 1997 la Formula 1 torna unicamente sulle reti RAI, con il commento di Gianfranco Mazzoni e la parte tecnica seguita prima da Ren\u00e9 Arnoux (1997) e poi da Ivan Capelli (1998-2017). In seguito, oltre che dalla RAI, venne trasmessa per un breve periodo di tempo anche dalla satellitare Sky, ritiratasi alla fine del 2009 e rientrata nel 2013 acquisendo l'intero pacchetto e lasciando alla RAI la diretta di nove gare tra cui il Gran Premio d'Italia e le restanti dieci in differita di tre ore dalla conclusione dei Gran Premi. Quest'ultima ha proposto, dal 2007, la visione delle gare in alta definizione con altri contenuti speciali quali, per esempio, la possibilit\u00e0 di passare da una parte all'altra del circuito semplicemente premendo i tasti direzionali del telecomando oppure di venire a conoscenza di dati tecnici delle varie monoposto. Anche la televisione di Stato italiana, dal , ha proposto l'alta definizione tramite il digitale terrestre.\nA met\u00e0 anni 2000, l'emittente Al Jazeera nel Medio Oriente aveva trasmesso qualche gara in un mercato che fino ad allora era rimasto abbastanza assopito, almeno prima della nuova gara nel Bahrein e in quella preannunciata negli Emirati Arabi Uniti.\nDurante i primi anni 2000, la \"Formula One Administration\" governata da Bernie Ecclestone cre\u00f2 un buon numero di marchi registrati, il logo e un sito Internet ufficiale per la Formula 1 per donargli un'identit\u00e0 ben definita. Ecclestone aveva preso il controllo dei diritti televisivi nei primi anni 1980 dall'Eurovisione, e nel 1996 speriment\u00f2 un sistema televisivo digitale di ripresa delle gare (comunemente chiamato \"Bernievision\"), lanciato in occasione del Gran Premio di Germania in collaborazione con la televisione satellitare tedesca DF1 (trent'anni dopo la prima trasmissione televisiva a colori di un GP di F1, quello di Germania del 1967 corso al N\u00fcrburgring): questo servizio offriva visuali simultanee da diverse posizioni (come la super regia, camere \"on-board\", in alto, in basso, sul retro, a livello suolo, gli \"highlights\", riprese dalla \"pit lane\" e la schermata dei tempi), che comportava un notevole dispendio di telecamere e diverso personale tecnico-giornalistico rispetto alla trasmissione convenzionale. \u00c8 stato introdotto in molte nazioni nel corso degli anni (in Italia fu Tele+ con il canale specifico +F1 a offrire tale servizio) ma venne chiuso dopo la fine della stagione 2002 per problemi finanziari.\nAdesso tutte le stazioni televisive che hanno acquisito i diritti della Formula 1 usufruiscono delle riprese in esclusiva mondiale prodotte dalla Formula One Management, che \u00e8 l'unico ufficiale. La regia viene coordinata unilateralmente in ciascuna delle nazioni che ospitano il gran premio come la ITV per il Gran Premio di Gran Bretagna, la RAI per il Gran Premio d'Italia, TV3 per il Gran Premio di Spagna, con ciascuna emittente che ha la possibilit\u00e0 di usufruire di telecamere personalizzate. Queste ultime possono essere utilizzate sulla griglia di partenza \u2013 in occasione della pausa che intercorre tra la chiusura della pit lane e la partenza del giro di ricognizione prima della gara \u2013 e sul retro del paddock per le interviste ai piloti. La sola stazione che ha qualche differenza \u00e8 il canale tedesco satellitare Sky Deutschland, che offre tutte le sessioni di prove - anche quelle libere del venerd\u00ec - dal vivo e interattive, incluse naturalmente le riprese on-board. Il servizio \u00e8 visto in Europa dalla fine del 2002, quando i costi per mantenere una televisione digitale interattiva erano troppo alti e furono in larga parte la causa del fallimento del canale F1 Digital+ lanciato attraverso la Sky Digital in Inghilterra. I prezzi erano troppo alti per gli spettatori, i quali potevano comunque vedere le qualifiche e la gara liberamente su ITV.\nNel 2006 in Inghilterra \u00e8 stato lanciato un servizio di podcasting sulla Formula 1 per la telefonia cellulare di terza generazione. Nel 2007 la Formula One Management ha diffuso per la prima volta prove e gare in widescreen anamorfico e ad alta definizione per i televisori 16:9 anche se soltanto alcune TV poterono offrire tale servizio a partire dalla gara inaugurale in Australia. Il 21 maggio 2007 Sky Sport, con un accordo, annunci\u00f2 l'acquisizione dei diritti televisivi (non esclusivi) dei 13 gran premi rimasti da disputare nel 2007 e per le stagioni 2008 e 2009 su schermo anamorfico e in alta definizione.\nSponsor.\nPrima del 1968, considerato l'anno in cui gli sponsor fecero il loro ingresso massiccio in F1, le squadre gareggiavano con le vetture dipinte nei rispettivi colori ufficiali nazionali; fino ad allora, le sponsorizzazioni riguardavano soltanto i fornitori interni alla stessa serie (benzina, olio lubrificante, e cos\u00ec via). La Federazione Internazionale dell'Automobile aveva codificato delle particolari tonalit\u00e0 di colori che venivano assegnate alle macchine: tra i pi\u00f9 noti, il rosso per le auto italiane, il verde per le inglesi, il giallo per le belghe, il blu per le francesi e il bianco (poi divenuto argento) per le tedesche. Inizialmente contava la nazionalit\u00e0 del pilota (ad esempio, una Ferrari pilotata da un pilota belga doveva essere verniciata di giallo, non di rosso); solo successivamente i colori si adattarono alla nazionalit\u00e0 dei costruttori.\nNel 1968 la Lotus fu la prima squadra a presentarsi con una livrea sponsorizzata, soppiantando il tradizionale e neutro \"British racing green\" in favore dei colori rosso, oro e bianco, ovvero quelli della Gold Leaf, marchio del produttore di tabacchi John Player &amp; Sons; dal 1972 le vetture Lotus saranno poi ridipinte di nero e oro, i colori della John Player Special, altro marchio del gruppo.\nNegli anni seguenti squadre, piloti, circuiti e persino la stessa denominazione ufficiale del gran premio dipendevano in maniera massiccia dall'industria del tabacco che ebbe un ruolo fondamentale nella sopravvivenza della maggiore categoria. Quando le legislazioni nazionali cominciarono a vietare la pubblicit\u00e0 al fumo, Ecclestone inizi\u00f2 a elaborare complicate trattative per assicurare ugualmente lo svolgimento del gran premio applicando qualche strappo alla regola; l'apice si raggiunse in un'edizione del Gran Premio del Belgio durante il quale alcuni team si presentarono senza scritte pubblicitarie sulle fiancate delle vetture. Le squadre, a poco a poco, iniziarono a eliminare le scritte pubblicitarie del tabacco: la prima fu la Williams nel 2000, seguita a ruota dalla McLaren che lascia la West, dalla Renault che rescinde da Japan Tobacco, e dalla British American Tobacco che prima vende la BAR poi si disimpegna da fine 2006.\nAl 2019 solo Ferrari e McLaren mantengono sponsorizzazioni da aziende di tabacco, rispettivamente Philip Morris International (con il marchio Mission Winnow) e la rientrante British American Tobacco (con i marchi A Better Tomorrow e Vype): queste, pur se formalmente non inerenti prodotti del tabacco, sostanzialmente sono viste da pi\u00f9 parti come un \"escamotage\" di pubblicit\u00e0 indiretta e per questo hanno portato ad alcune polemiche, al punto che in occasione di Gran Premi ospitati da nazioni dov'\u00e8 in vigore una legislazione antifumo, Ferrari e McLaren non possono esporre i loghi dei loro sponsor tabaccai sulle livree delle monoposto e sull'abbigliamento dei team.\nDal 2010, lo sponsor della Formula 1 ha iniziato ad allargarsi e a includere il nome di importanti banche mondiali, come UBS, colosso svizzero attivo in tutto il mondo. La banca elvetica ha sottoscritto un accordo che prevede la sponsorizzazione di tutto il Campionato mondiale di Formula 1.\nNegli anni 1970 in Formula 1 era ancora possibile che un privato proprietario di un'azienda di piccola o media fattura sponsorizzasse una squadra e un pilota. In Italia, ma anche in altri paesi ci sono stati diversi esempi: tra gli altri Andrea De Adamich, poi commentatore televisivo e anche telecronista dei gran premi dal 1991 al 1996, aveva la sua vettura sponsorizzata da una piccola azienda di ceramiche, mentre Vittorio Brambilla, unico italiano a vincere un Gran Premio negli anni 1970 (in Austria nel 1975), aveva la sua March con la scritta pubblicitaria di un'azienda di Monza, sua citt\u00e0 natale. Tra gli sponsor pi\u00f9 particolari che si siano visti su una vettura di Formula 1 vanno ricordati quelli esibiti dalla Osella nel biennio 1986-87 (si trattava di due empori di mobili ed elettrodomestici di Torino, \"Rosa dei Mobili\" e \"Stievani\") e anche la ditta Andrea Moda, che nel 1992 acquist\u00f2 il materiale della Coloni creando un proprio team (Andrea Moda Formula) e riuscendo, con Roberto Moreno alla guida, a disputare un unico Gran Premio. L'ultima iniziativa \"artigianale\" fu quella della Forti, scuderia di Alessandria che prese parte ai mondiali del 1995 e 1996, senza raccogliere risultati. Maggiore successo aveva avuto vent'anni prima l'avventura di Lord Alexander Hesketh, il quale dilapid\u00f2 una fortuna per dare vita a un proprio team, dopo avere fatto correre sin dal 1973 il giovane James Hunt su una March privata; al volante della Hesketh, Hunt vinse il Gran Premio d'Olanda 1975, ma quando il pilota pass\u00f2 alla McLaren il team ebbe un rapido tracollo e spar\u00ec dalle scene nel giro di tre anni.\nIl due volte campione del mondo Emerson Fittipaldi verso la met\u00e0 degli anni 1970 fond\u00f2 una propria scuderia, la Copersucar, grazie al decisivo intervento finanziario delle Compagnie dello zucchero del Brasile, che imposero anche la colorazione della vettura con i colori nazionali verde e oro. Persino nei primi anni 1980 il pluricampione del mondo austriaco Niki Lauda ebbe una popolarit\u00e0 rinnovata pubblicizzando, in televisione e sui circuiti dove continuava a gareggiare, la marca casearia Parmalat. All'epoca, scritte e cartelli pubblicitari erano arrivati a spiccare in ogni angolo dei circuiti, creando a volte un po' di confusione.\nL'inizio dell'era Ecclestone ridusse le sponsorizzazioni, favorendo le multinazionali dapprima del tabacco, quindi del petrolio e pi\u00f9 recentemente della telefonia, del mondo della finanza e dell'hi-tech, che stanno prendendo sempre pi\u00f9 il sopravvento. Tuttavia, secondo l'indagine condotta da StageUp nel 2012, la Formula 1 ha perso il 41% degli introiti nell'arco di tempo che va dal 2009 al 2011."}
{"id": "1887954", "revid": "767487", "url": "https://it.wikipedia.org/wiki?curid=1887954", "title": "Tim Vincken", "text": ""}
{"id": "1887957", "revid": "135224", "url": "https://it.wikipedia.org/wiki?curid=1887957", "title": "Cesare Baglioni", "text": "Biografia.\nCesare Baglioni oper\u00f2 nel rinascimento. Egli impar\u00f2 l'arte presso la bottega del padre e quindi indirizz\u00f2 il suo stile verso la quadratura operando, per lo pi\u00f9 a Parma e Roma. Conobbe e fu amico di Agostino e Annibale Carracci e fu maestro di Girolamo Curti. Non deve essere confuso con il pittore barocco Giovanni Baglione."}
{"id": "1887958", "revid": "599013", "url": "https://it.wikipedia.org/wiki?curid=1887958", "title": "Sherif Ekramy", "text": "Biografia.\n\u00c8 figlio di Ekramy El-Shahat, anch'esso portiere che ha difeso a suo tempo i pali dell'Al-Ahly e della nazionale egiziana.\n\u00c8 cognato del collega e connazionale Ramadan Sobhi, sposato con la sorella dell'estremo difensore egiziano.\nCaratteristiche tecniche.\nPur non essendo perfetto stilisticamente, \u00e8 un portiere in possesso di discreti riflessi, capace di neutralizzare i tiri dal dischetto. Pecca di efficacia sui tiri dalla lunga distanza e nelle uscite alte.\nCarriera.\nClub.\nEntra nel settore giovanile dell'Al-Ahly all'et\u00e0 di nove anni. Nel 2003 viene aggregato alla prima squadra per coprire il ruolo di terzo portiere alle spalle di Essam El-Hadary e Amir Abdelhamid. Esordisce tra i professionisti il 12 luglio 2004 contro l'Al Kouroum. Il 10 maggio 2005 viene tesserato dal Feyenoord, firmando un contratto valido per tre stagioni. Esordisce in Eredivisie il 2 aprile 2006 contro il Twente, subentrando ad inizio ripresa al posto di Maikel Aerts. \nComplice la mancanza di una valida alternativa tra i pali, il 15 dicembre 2009 l'Al-Ahly ne annuncia l'ingaggio in cambio di circa 3 milioni di EGP. Prima scelta tra i pali, nel 2017 - a causa di continui errori, che lo porteranno ad essere soggetto di varie critiche da parte degli addetti ai lavori - perde il posto a favore di Mohamed El-Shenawy.\nIl 25 settembre 2020 firma un triennale con il Pyramids.\nNazionale.\nEsordisce con la selezione dei \"Faraoni\" il 16 agosto 2006 in Egitto-Uruguay (0-2), subentrando nell'intervallo al posto di Mohamed Abdel Monsef. In precedenza aveva preso parte a due Mondiali con la selezione Under-20.\nTitolare sotto la guida dei CT Bob Bradley e Shawky Gharib, a causa di alcuni errori perde il posto a favore di El-Shenawy. Il 4 gennaio 2017 il CT H\u00e9ctor C\u00faper lo inserisce nella lista dei 23 convocati che prenderanno parte alla Coppa d'Africa 2017.\nSeconda alternativa di C\u00faper tra i pali alle spalle di El-Shenawy, a causa di un problema muscolare rimediato in allenamento \u00e8 costretto a saltare la partita con il Mali, venendo scavalcato - complice l'infortunio di El-Shenawy - nelle gerarchie da El-Hadary, che difender\u00e0 i pali della selezione egiziana per il resto della competizione. Il 4 giugno 2018 viene incluso nella lista dei 23 convocati per il , per coprire il ruolo di terzo portiere, alle spalle di Mohamed El-Shenawy ed El-Hadary.\nStatistiche.\nPresenze e reti nei club.\n\"Statistiche aggiornate all'8 agosto 2021.\"\nCronologia presenze e reti in nazionale.\n "}
{"id": "1887967", "revid": "124846326", "url": "https://it.wikipedia.org/wiki?curid=1887967", "title": "Campus Live", "text": "Campus Live (CD+DVD), uscito il 12 novembre 2004, \u00e8 un album del cantautore italiano Antonello Venditti. Registrato dal vivo a Cinecitt\u00e0 Campus durante le prove del tour. Unico inedito \"Addio mia bella addio\", registrata in studio. \"\u00c8 una canzone popolare italiana, cantata dai soldati. Ho ritrovato un mio antico provino del 1974 (Antonello aveva inciso un pezzo in cui cantava il solo ritornello, ndr) in cui cantavo \"Addio mia bella addio\", una canzone dei soldati italiani sul Carso, nata per la verit\u00e0 da una poesia del 1848 (di Carlo Alberto Bosi, il riferimento \u00e8 la battaglia di Curtatone e Montanara ndr). Poi mi sono accorto che una canzone popolare anglo-americana, \"Waltzing Matilda\", ritrovabile anche in Australia e rifatta anche da Tom Waits, ha lo stesso ceppo sonoro di \"Addio mia bella addio\". Mi ci sono ficcato dentro e ne ho dato la mia versione, riscrivendone il testo.\" (\"L'Arena\" di Verona - Luned\u00ec 8 novembre 2004)\nNella canzone ci sono molti riferimenti all'attualit\u00e0, in un'intervista il cantautore ha detto di aver iniziato a scrivere questa canzone dopo la strage di Nassiriya. A met\u00e0 canzone c'\u00e8 la voce di una donna che recita in inglese una preghiera buddhista\nInsieme al CD c'\u00e8 anche un DVD.\nIl DVD.\nQuesto speciale DVD (60 minuti) contiene le immagini registrate durante le prove, il backstage del concerto, curiosit\u00e0 e un'intervista a Venditti.\nRegia di Emiliano Ereddia."}
{"id": "1887968", "revid": "838137", "url": "https://it.wikipedia.org/wiki?curid=1887968", "title": "Ethel Lackie", "text": "Specializzata nello stile libero ha vinto la medaglia d'oro nei 100m e nella staffetta 4x100m alle olimpiadi di Parigi 1924.\nFacente parte dei Membri dell'International Swimming Hall of Fame, \u00e8 stata primatista mondiale dei 100m sl e della staffetta 4x100m sl."}
{"id": "1887969", "revid": "547034", "url": "https://it.wikipedia.org/wiki?curid=1887969", "title": "Piani di Artavaggio", "text": "I Piani di Artavaggio sono una localit\u00e0 posta nel territorio di Moggio in provincia di Lecco, poco distante da Taleggio in provincia di Bergamo. I piani di Artavaggio sono una meta sciistica, si trovano tra i 1600 e i 1900 m s.l.m. e sono raggiungibili in funivia da Moggio passando per la Valsassina o a piedi (circa due ore), tramite una strada sterrata agro-silvo-pastorale (percorribile anche tranquillamente in mountain-bike o con fuoristrada, ma solo se autorizzati), partendo, quasi alla fine, della strada (lunga circa 6 chilometri) che da Moggio conduce a Culmine di San Pietro.\nLa funivia Moggio-Artavaggio.\nLa funivia Moggio-Artavaggio, in funzione dal 1961 al 2001, \u00e8 rientrata in funzione nel 2006, sostituendo il vecchio impianto precedente.\nEscursioni.\n\u00c8 possibile salire ai Piani di Artavaggio senza utilizzare la funivia attraverso un percorso piuttosto ripido che parte direttamente alla base della funivia. In alternativa esiste un percorso che parte da poco prima di arrivare a Culmine di San Pietro e consente di accedere ai Piani di Artavaggio attraverso una strada forestale lunga ma in lieve pendenza che pu\u00f2 essere percorsa da escursionisti e famiglie ben allenate.\nSport invernali.\nNegli anni sessanta, in seguito alla realizzazione della funivia Moggio-Artavaggio, vennero realizzati diversi impianti sciistici. Il comprensorio disponeva di circa 20\u00a0km di piste servite da 7 skilift. Negli anni novanta, la diminuzione delle precipitazioni nevose mise in serie difficolt\u00e0 economiche i gestori della localit\u00e0, che nel 2000 furono costretti a chiudere funivia e skilift. Negli anni successivi, la gestione della localit\u00e0 fu assunta dalle \"Imprese Turistiche Barziesi SpA\", che gi\u00e0 si occupavano dei Piani di Bobbio.\nLa societ\u00e0 si oper\u00f2 per la riapertura della funivia e per il successivo rilancio della pratica dello sci, tramite il rinnovo delle ormai vetuste infrastrutture. Nel 2006 venne riaperta la funivia e negli anni successivi si procedette allo smantellamento dei vecchi skilift. Oggi la stazione sciistica dispone di quattro tapis roulant a servizio di quattro brevi e facili pendii, ottimi per i principianti. Per il futuro la localit\u00e0 vorrebbe tornare meta anche degli sciatori pi\u00f9 esperti; per questo \u00e8 in progetto la realizzazione di una seggiovia quadriposto denominata \"Artavaggio-Rifugio Nicola\", che ripristinerebbe pressoch\u00e9 tutto il demanio sciabile della localit\u00e0. Sono poi allo studio altri progetti che prevedono un ampliamento del comprensorio verso la Val Taleggio ed un collegamento sciistico verso i Piani di Bobbio."}
{"id": "1887971", "revid": "287204", "url": "https://it.wikipedia.org/wiki?curid=1887971", "title": "Voires", "text": "Voires \u00e8 un comune francese di 59 abitanti situato nel dipartimento del Doubs nella regione della Borgogna-Franca Contea."}
{"id": "1887973", "revid": "767487", "url": "https://it.wikipedia.org/wiki?curid=1887973", "title": "Macrobio (nome)", "text": "Origine e diffusione.\nDeriva dal greco antico \u039c\u03b1\u03ba\u03c1\u03bf\u03b2\u03b9\u03bf\u03c2 (\"Makrobios\"), composto da (\"makros\", \"lungo\", \"grande\") e (\"bios\", \"vita\"); ha quindi il significato augurale di \"che ha lunga vita\", \"longevo\".\nOnomastico.\nL'onomastico si festeggia generalmente in memoria di san Macrobio, martire a Tomi con altri compagni sotto Licinio, commemorato il 15 settembre (precedentemente il 13); un altro santo con questo nome, martire con altri compagni a Damasco, era commemorato nel vecchio martirologio in data 20 luglio."}
{"id": "1887974", "revid": "599013", "url": "https://it.wikipedia.org/wiki?curid=1887974", "title": "Jonathan de Guzm\u00e1n", "text": "Biografia.\nNato da madre giamaicana e padre filippino, \u00e8 il fratello minore di Juli\u00e1n de Guzm\u00e1n, ex-stella della nazionale canadese.\nCaratteristiche tecniche.\n\u00c8 un giocatore versatile e tatticamente duttile, destro naturale, che pu\u00f2 giocare come centrocampista centrale, trequartista o esterno offensivo ed \u00e8 in grado di disimpegnarsi anche in compiti difensivi. Dotato di ottima tecnica, abilit\u00e0 a impostare il gioco e di buone capacit\u00e0 di inserimento, \u00e8 anche un tiratore di calci piazzati.\nCarriera.\nClub.\nPrimi anni.\nJonathan de Guzm\u00e1n inizia la sua carriera in Canada con il North Scarborough SC. Per migliorare, de Guzm\u00e1n si allena sei volte a settimana e gioca per tre squadre diverse, tra cui la squadra del fratello maggiore. Quando il fratello lascia il Canada per andare in Francia nel settore giovanile dell'Olympique Marsiglia, anche Jonathan decide di venire in Europa cos\u00ec, all'et\u00e0 di 12 anni, due anni dopo che suo fratello era andato in Francia, entra nel settore giovanile del Feyenoord.\nFeyenoord (2005-2010).\nLa crescita (2005-2006).\nA de Guzm\u00e1n non viene permesso di giocare per la prima squadra del Feyenoord fino al compimento dei diciotto anni. Il 15 settembre 2005, tre giorni dopo il suo diciottesimo compleanno, fa parte della prima squadra per la prima volta nella partita di Coppa UEFA contro il Rapid Bucarest finita 1-1, nella quale non scende in campo. Tre giorni dopo, il 18 settembre de Guzm\u00e1n fa il suo debutto ufficiale in Eredivisie, entrando in campo al posto di Hossam Ghaly al minuto 87 nella partita casalinga contro l'SC Heerenveen. Il 30 settembre segna il suo primo gol nella vittoria in casa del Willem II.\nDopo il suo debutto de Guzm\u00e1n diventa in breve tempo un titolare. L'11 dicembre 2005 riceve molti elogi dall'ex giocatore del Barcellona Phillip Cocu dopo la vittoria per 1-0 contro il PSV Eindhoven. Termina la stagione 2005-06 con 4 gol in 29 partite. Il 29 dicembre 2005 firma un contratto che lo lega al Feyenoord fino all'estate del 2010, quando il precedente scadeva nel 2008.\nLe prime difficolt\u00e0 (2006-2008).\nAll'inizio della stagione 2006-2007 il Feyenoord vende alcuni dei suoi giocatori di punta come Dirk Kuijt al Liverpool e Salomon Kalou al Chelsea, riponendo grandi aspettative per de Guzm\u00e1n, che sembra pronto per fare il prossimo passo nel suo sviluppo. Il Feyenoord termina il campionato al settimo posto, e il giocatore finisce la stagione con un cartellino rosso nella partita contro il FC Groningen nei play-off. Per la prima volta da sedici anni il Feyenoord rimane fuori dalle competizioni europee. A fine stagione de Guzm\u00e1n riconosce che c'era troppa pressione su di lui: \u00abavevo solo 19 anni, non potevo dire a tutti cosa fare. La stagione \u00e8 stata davvero deludente. Non sono migliorato come giocatore di calcio, ma sono cresciuto mentalmente a causa di tutti i problemi avuti. Personalmente la stagione \u00e8 stata davvero molto dura\u00bb.\nNella stagione 2007-2008 la pressione su de Guzm\u00e1n si dissolve, tuttavia non \u00e8 troppo felice della sua nuova posizione all'interno della squadra. Il nuovo allenatore Bert van Marwijk lo posiziona a destra in un 4-2-3-1. A fine stagione totalizza 9 gol in 33 partite.\nInfortuni (2008-2010).\nLa stagione 2008-09 \u00e8 disastrosa per de Guzm\u00e1n. Infatti il giocatore aveva un accordo personale con il Manchester City, tuttavia il Feyenoord si \u00e8 opposto a questo trasferimento: \nRimasto al Feyenoord, riceve un cartellino rosso alla prima giornata, il 31 agosto 2008, per una gomitata in una partita contro l'Heracles Almelo, con conseguente squalifica per quattro giornate. Poco tempo dopo de Guzm\u00e1n comincia a manifestare vari problemi fisici. I problemi cominciano all'inguine, alle cosce e al ginocchio e si aggravano fino a costringerlo ad un intervento al menisco nel gennaio 2009. L'operazione tiene fuori il giocatore fino alla fine della stagione, terminata con sole due partite giocate.\nFa il suo ritorno in campo in un'amichevole pre-campionato contro lo Sporting Lisbona, segnando il gol del momentaneo pareggio. A causa del suo contratto in scadenza il Feyenoord si dichiara pronto a cederlo. Tuttavia il nuovo allenatore del Feyenoord Mario Been lo convince a rimanere. Infatti egli dichiara che de Guzm\u00e1n \u00e8 un giocatore importante per la squadra e di essere disposto a farlo giocare nella sua posizione preferita da playmaker centrale. Nonostante gli interessamenti di Chelsea e Valencia de Guzm\u00e1n rimane al Feyenoord.\nDopo un promettente inizio di stagione con tre gol in nove partite il 3 ottobre 2009 \u00e8 costretto ad uscire dal campo al minuto 46 della partita vinta per 3-0 contro l'RKC Waalwijk. La prognosi \u00e8 di uno strappo della cartilagine del ginocchio destro, il giocatore viene operato e sta fuori per oltre due mesi. Fa il suo ritorno dopo la pausa invernale, ma dopo aver giocato quattro partite, si infortuna di nuovo, stavolta al ginocchio sinistro, e torna in campo solo nell'ultima partita stagionale, la finale di KNVB beker contro l'Ajax persa per 1-4 il 6 maggio 2010. Poco dopo lascia il club a parametro zero: \u00abPer me personalmente \u00e8 bello essere in forma e essere riuscito a giocare un tempo della finale, ma il risultato \u00e8 stato molto deludente ed \u00e8 stato molto triste lasciare in questo modo il club.\u00bb\nMaiorca e Villarreal.\nMolte squadre tra cui Espanyol e Villarreal si sono interessate a de Guzm\u00e1n, tuttavia il giocatore sembrava sul punto di accettare l'offerta del Newcastle, neopromosso in Premier League. Invece il 27 luglio de Guzm\u00e1n firma un triennale con il Maiorca, grazie alla fiducia riposta in lui dal proprietario del club Lorenzo Serra Ferrer e dall'allenatore Michael Laudrup e nonostante l'esclusione dall'Europa League 2010-11 a causa di problemi finanziari. Il 29 agosto 2010 fa il suo esordio in Liga nel pareggio per 0-0 contro il Real Madrid e tre settimane dopo realizza il suo primo gol nella vittoria casalinga per 2-0 contro l'Osasuna.\nIl 31 agosto 2011 viene ufficializzato il suo trasferimento al Villarreal per 8,5 milioni di euro. Il 14 settembre 2011 fa il suo esordio in Champions League nella partita persa per 2-0 contro il Bayern Monaco e, sempre contro i tedeschi, il 22 novembre 2011 mette a segno la sua prima rete in Champions League nella partita di ritorno persa 3-1 nella penultima giornata della fase a gironi della competizione.\nSwansea.\nIl 29 giugno 2012 viene ufficializzato il suo trasferimento allo Swansea City in prestito, in cui ritrover\u00e0 il suo ex allenatore Michael Laudrup. Fa il suo debutto nella vittoria per 5-0 contro il Queens Park Rangers e segna il suo primo gol nella vittoria ad Anfield contro il Liverpool nella Football League Cup. La prima rete in campionato arriva il 17 novembre contro il Newcastle. Il 24 febbraio realizza una doppietta nella vittoria per 5-0 contro il Bradford City nella finale di Football League Cup 2012-2013 vincendo cos\u00ec il trofeo per la prima volta nella storia del club. A fine stagione il suo gol contro lo Stoke City realizzato il 19 gennaio viene premiato come il pi\u00f9 bello della stagione per la sua squadra. Il 29 giugno 2013 ha accettato di tornare in prestito alla squadra gallese e il 19 settembre realizza il suo primo gol (con un calcio di punizione dai 27 metri) in Europa League nella vittoria per 3-0 contro il Valencia nella fase a gironi della competizione. Conclude l'esperienza inglese con 15 gol in 93 presenze totali.\nNapoli e i prestiti a Carpi e Chievo.\nIl 20 agosto 2014, su richiesta di Rafa Benitez, passa a titolo definitivo al Napoli per sei milioni di euro, firmando un contratto quadriennale da due milioni di euro a stagione.\nNon potendo essere schierato nel preliminare di Champions League, esordisce il 31 agosto seguente alla prima di campionato sul campo del Genoa, nella quale subentra a Marek Ham\u0161\u00edk e realizza al 95' il gol del definitivo 2-1 per il Napoli. Il 6 novembre 2014 segna una tripletta nella vittoria per 3-0 al San Paolo contro gli svizzeri dello Young Boys, valevole per la fase a gruppi dell'Europa League. Il 22 dicembre si aggiudica il suo primo trofeo con la maglia azzurra, la prestigiosa Supercoppa Italiana, vinta ai calci di rigore dopo il 2-2 finale (1-1 nei tempi regolamentari) ai danni degli storici rivali della Juventus e giocata da protagonista; suo infatti, dopo una pregevole azione personale lungo la fascia sinistra, il perfetto assist che consente a Gonzalo Higuain di pareggiare momentaneamente il conto dopo la rete di Carlos Tevez che aveva portato in vantaggio la Juventus.\nNella prima stagione italiana colleziona 36 presenze e 7 reti tra campionato e coppe.\nNella stagione seguente, fuori dai piani tecnici del nuovo tecnico Maurizio Sarri, non colleziona alcuna presenza in prima squadra. Nel mercato invernale, il 28 gennaio, passa in prestito al Carpi. Esordisce il 13 marzo contro il Frosinone al Braglia entrando al 75' per Mancosu. Al 90' segna su rigore il decisivo gol del 2-1, l'unico in 5 presenze con la maglia biancorossa.\nIl 26 agosto 2016 si trasferisce al in prestito con diritto di riscatto, scegliendo di indossare la maglia numero 1 e divenendo cos\u00ec il primo calciatore nella storia della Serie A a vestire tale maglia pur essendo un giocatore di movimento. In campionato colleziona 27 presenze e 2 reti.\nRientrato al Napoli, non viene convocato per il ritiro precampionato.\nEintracht Francoforte.\nIl 6 luglio 2017 viene acquistato dall'Eintracht Francoforte, con cui firma un contratto triennale.\nOFI Creta.\nIl 19 ottobre 2020 firma per l'.\nNazionale.\nJonathan de Guzm\u00e1n si rende disponibile per la nazionale nel febbraio del 2008 immediatamente dopo aver ricevuto la cittadinanza, per la quale aveva fatto richiesta l'anno precedente. Il fratello Juli\u00e1n giocava per la nazionale canadese.\nIl 26 marzo 2008 debutta con la nazionale Under-21 in una partita contro l'Estonia, valida per le qualificazioni al campionato europeo U-21, nella quale realizza due gol e fornisce un assist. Con la nazionale olimpica olandese partecipa anche alle Olimpiadi del 2008, dove colleziona quattro presenze con l'Olanda che viene eliminata nei quarti di finale dai futuri campioni dell'.\nCon le modifiche al regolamento FIFA per quanto riguarda le nazionali de Guzm\u00e1n torna convocabile per la nazionale canadese, cos\u00ec come per le nazionali dei paesi dei suoi genitori (la Giamaica e le Filippine), avendo giocato solo per le nazionali giovanili olandesi.\nAccetta comunque la convocazione della nazionale maggiore e il 6 febbraio 2013 esordisce nell'amichevole contro l'Italia. Il 31 maggio 2014 viene incluso da Louis van Gaal nei 23 convocati per il Mondiale 2014 in Brasile. Gioca tre partite, tutte da titolare, compresa la vittoriosa finale per il 3\u00ba posto contro i padroni di casa del .\nStatistiche.\nPresenze e reti nei club.\n\"Statistiche aggiornate al 30 gennaio 2021\""}
{"id": "1887980", "revid": "123452631", "url": "https://it.wikipedia.org/wiki?curid=1887980", "title": "Condotta di vita", "text": "Condotta di vita (titolo originale in inglese: The Conduct of Life) \u00e8 una raccolta di saggi filosofico-letterari scritta da Ralph Waldo Emerson a pi\u00f9 riprese tra il 1850 e il 1860. Fu pubblicata per la prima volta nel 1860. Resta una delle pi\u00f9 importanti opere della letteratura e della filosofia americane.\nL'intera raccolta ha esercitato nel tempo un influsso culturale notevole, su autori come Charles Baudelaire, Thomas Carlyle, John Dewey, William James, Stanley Cavell, Harold Bloom. L'autore probabilmente pi\u00f9 influenzato da quest'opera \u00e8 stato Friedrich Nietzsche, che ne aveva comprate ben due copie e che l'aveva letta sia a 17 anni sia diversi anni dopo. Il giovane Nietzsche ne parlava come del libro sulla \"filosofia nella vita\" e voleva scriverne un riassunto da distribuire ai suoi amici e ne compendi\u00f2 i contenuti essenziali nei saggi \"Fato e storia\" e \"Volont\u00e0 e fato\". Questi saggi nietzscheiani, a loro volta, sono considerati dagli studiosi di Nietzsche, come Heidegger e L\u00f6with, come gli assi portanti del pensiero di Nietzsche.\n\"Condotta di vita\" \u00e8 considerata da alcuni critici la migliore raccolta di saggi di Emerson. Secondo Harold Bloom \u201cl'Emerson pi\u00f9 forte \u00e8 quello dei saggi di Condotta di vita, [\u2026] dove stabilisce un ultimo lavoro cruciale per gli americani, in particolare con una grande triade di saggi, \u201cFato\u201d, \u201cPotenza\u201d, \u201cIllusioni\u201d\" (da \"La saggezza dei libri\")."}
{"id": "1887981", "revid": "287204", "url": "https://it.wikipedia.org/wiki?curid=1887981", "title": "Gautrekr", "text": "Gautrekr \u00e8 un leggendario re dei Geati che compare in diverse fonti, come la \"Saga di Gautrekr\" (a lui dedicata), la \"Hr\u00f3lfs saga Gautrekssonar\", la \"Saga di B\u00f3si e Herrau\u00f0r\", la \"Saga degli Ynglingar\", il \"Nafna\u00feulur\" (parte dell'Edda in prosa) e l\"Af Upplendinga konungum\".\nGautrekr compare in differenti periodi storici e forse rappresenta diversi re chiamati Gautrekr, poich\u00e9 il nome significa semplicemente \"signore dei Geati\". Nei vari periodi ha anche diversa prole; tuttavia, tutte le fonti lo dicono figlio di un certo Gaut o Gauti, e in una delle ambientazioni pi\u00f9 tarde viene riportato che Gaut diede a G\u00f6taland il suo nome.\nNel \"Nafna\u00feulur\", \u00e8 incluso nel novero dei re del mare dopo suo padre Gauti.\nAmbientazione antica.\nNell'ambientazione antica, Gautrekr \u00e8 contemporaneo di personaggi leggendari come Starka\u00f0r e i re svedesi Alrekr e Eir\u00edkr.\nLa \"Saga di Gautrekr\" riporta che Gautrekr nacque dall'incontro tra Gauti, re di V\u00e4sterg\u00f6tland, e Snotra, la pi\u00f9 intelligente di una famiglia di spilorci delle foreste. La sua famiglia si suicid\u00f2 tutta per aver perso troppo cibo ospitando Gauti; Snotra port\u00f2 il figlio Gautrekr alla corte di re Gauti, ed egli anni dopo sul letto di morte lo nomin\u00f2 suo erede.\nGautrekr spos\u00f2 \u00c1lfhildr, figlia di re Harald di Wendland. Quando ella mor\u00ec, Gautrekr and\u00f2 fuori di testa, ignorando ogni questione di stato e trascorrendo tutto il suo tempo sul tumulo di \u00c1lfhildr facendo volare il suo falcone.\nTramite un inganno e i consigli di Neri, uno degli jarl di Gautrekr, un uomo chiamato Ref, ottenne la mano della figlia di Gautrekr, Helga; egli ottenne anche la contea che Neri reggeva per conto di re Gautrekr.\nSe la \"Saga di Gautrekr\" ci dice che il re aveva una figlia chiamata Helga, la \"Hr\u00f3lfs saga Gautrekssonar\" aggiunge due figli maschi, Ketill e Hr\u00f3lfr Gautreksson. Entrambi succedettero a Gautrekr e Hr\u00f3lfr trascorse molti anni saccheggiando in Bretagna e Gran Bretagna finch\u00e9 alla fine non rap\u00ec la principessa svedese \u00deornbj\u00f6rg e la prese in moglie.\nGautrekr il Mite.\nNell'ambientazione tarda, Gautrekr il Mite \u00e8 il padre di Algautr, l'ultimo re dei Geati nelle leggende scandinave.\nSia l\"Af Upplendinga konungum\" che la \"Saga degli Ynglingar\" lo dicono figlio di Gaut, l'uomo da cui prese il nome G\u00f6taland. L\"Af Upplendinga konungum\" riporta che Gautrekr era sposato con Alof figlia di re \u00d3l\u00e1fr inn skyggni di N\u00e4rke; entrambe le fonti affermano che Gautrekr ebbe un figlio chiamato Algautr, la cui figlia Gauthildr avrebbe sposato re Ingjaldr illr\u00e1\u00f0i.\nLa \"Saga degli Ynglingar\" prosegue narrando di come il re svedese invit\u00f2 Algautr e altri sovrani di piccoli regni ad un banchetto ad Uppsala per poi bruciarli vivi nella sala del banchetto. Ingjaldr procedette poi a conquistare i regni dei sovrani morti.\nGautrekr il Generoso.\nNella \"Saga di B\u00f3si e Herrau\u00f0r\", \u00e8 brevemente menzionato Gautrekr il Generoso figlio di Gauti figlio di Odino. Si aggiunge anche che suo fratello Hringr era re di \u00d6sterg\u00f6tland e padre di Herrau\u00f0r: questo Herrau\u00f0r \u00e8 lo stesso Herrau\u00f0r, jarl geato, che diede sua figlia \u00de\u00f3ra borgarhj\u00f6rtr a Ragnar Lodbrok quando questi l'aveva salvata da un linnormr, come raccontato in altre saghe.\nGenealogia mitologica e storica.\nCercando di mettere assieme varie fonti, sia storiche che mitologiche, spesso difficilmente compatibili fra loro (per via della tendenza ad avocarsi antenati illustri, al sovrapporre pi\u00f9 figure distinte e al moltiplicare le gesta, per cui si attribuiva spesso una vita alquanto lunga, o ulteriori figli, ai re pi\u00f9 importanti), \u00e8 possibile tracciare il seguente albero genealogico, del tutto indicativo: "}
{"id": "1887982", "revid": "7459", "url": "https://it.wikipedia.org/wiki?curid=1887982", "title": "Eruzione kimberlitica", "text": ""}
{"id": "1887983", "revid": "149587", "url": "https://it.wikipedia.org/wiki?curid=1887983", "title": "San Quirico (Slovenia)", "text": ""}
{"id": "1887988", "revid": "118221009", "url": "https://it.wikipedia.org/wiki?curid=1887988", "title": "Mariechen Wehselau", "text": "Specializzata nello stile libero ha vinto la medaglia d'oro nella staffetta 4x100\u00a0m e l'argento nei 100\u00a0m alle olimpiadi di Parigi 1924.\n\u00c8 diventata una dei Membri dell'International Swimming Hall of Fame.\n\u00c8 stata primatista mondiale dei 100\u00a0m sl e della staffetta 4x100\u00a0m sl."}
{"id": "1887991", "revid": "599013", "url": "https://it.wikipedia.org/wiki?curid=1887991", "title": "Diego Biseswar", "text": "Biografia.\nBiseswar nasce ad Amsterdam nell'Olanda Settentrionale. I suoi genitori Sandra e Astrando Biseswar sono entrambi originari del Suriname. Il padre \u00e8 un autista di autobus. Biseswar ha anche una sorella maggiore e un fratello minore di nome Romario. Nonostante i nomi possano farlo pensare, i fratelli Biseswar non hanno preso nome dai grandi calciatori Maradona e Rom\u00e1rio.\nGioca a calcio per le piazze della citt\u00e0 fino a quando un amico del padre consiglia ai genitori di farlo entrare in una squadra dilettantistica.\nCarriera.\nClub.\nPrimi anni.\nLa sua prima squadra di calcio \u00e8 il DWS, una squadra dilettantistica. Dopo aver giocato con il DWS per una stagione viene chiamato dal settore giovanile dell'Ajax, dal quale viene espulso cinque anni pi\u00f9 tardi dopo essere stato dichiarato ingestibile. Questo fatto non preoccupa affatto Biseswar che pi\u00f9 tardi spiegher\u00e0 di essere felice per aver lasciato l'Ajax: \u00abL'Ajax pensava che io non fossi abbastanza bravo e io volevo lasciarlo. Non mi sentivo a disagio, tanti amici stavano lasciando la squadra e i miei rapporti con l'allenatore non erano ottimali; \u00e8 stato un peccato, ma non c'erano sogni in brandelli\u00bb.\nA questo punto Biseswar torna al DWS, dove rimane solo per un breve periodo: infatti, dopo una stagione nella quale il DWS sconfigge per due volte l'Ajax, Biseswar passa al Telstar, club di Velsen che milita in Eerste Divisie. L'anno successivo si unisce al settore giovanile del .\nDopo aver giocato un anno nel Feyenoord Under-15 e due anni nel Feyenoord Under-17, Biseswar passa in prima squadra.\nFeyenoord.\nLa carriera professionistica di Biseswar inizia nella stagione 2004-2005. Il 29 ottobre 2004 firma il suo primo contratto da professionista con il Feyenoord, valido fino al giugno 2007 pi\u00f9 un'opzione per i due anni successivi. Il 22 maggio 2005 fa il suo debutto in Eredivisie, sostituendo Tim Vincken al 67' dell'ultima partita stagionale contro l'. La partita, che finisce 6-3 per il Feyenoord, \u00e8 anche l'ultima per l'allenatore Ruud Gullit.\nNella stagione 2005-2006 gioca prevalentemente per il Feyenoord Under-19, collezionando anche 6 presenze con la prima squadra e mettendo a segno il suo primo gol in Eredivisie il 20 novembre 2005: entra al 53' sostituendo l'infortunato Ali Boussaboun nella partita contro il Roda JC e al 79' segna il gol del decisivo 2-3.\nPrestiti all'Heracles e al De Graafschap.\nNella stagione 2006-2007 passa in prestito all'Heracles Almelo, dove segna 2 gol in 26 presenze. A fine stagione l'Heracles decide di non rinnovare il prestito per motivi disciplinari. La stagione successiva passa ancora in prestito al De Graafschap; la stagione con la squadra di Doetinchem si conclude con 11 presenze.\nRitorno al Feyenoord.\nPer la stagione 2008-2009 Biseswar torna al Feyenoord. Dopo due periodi in prestito, Biseswar viene inserito in rosa dall'allenatore del Feyenoord Gertjan Verbeek, divenendo in breve tempo titolare. Il 10 marzo 2009 Biseswar annuncia che non lascer\u00e0 mai il Feyenoord per un altro club olandese. Il 3 aprile 2009 rinnova il contratto che lo lega al Feyenoord per altre tre stagioni. A fine stagione totalizza 7 gol in 28 partite.\nNazionale.\nNel 2006 Biseswar viene chiamato dalla Trinidad e Tobago per i mondiali del 2006, dato che una ricerca locale sosteneva che Biseswar potesse prendere il passaporto di Trinidad e Tobago. L'allenatore Leo Beenhakker si \u00e8 anche recato a vedere la partita tra il Feyenoord e il Vitesse il 15 gennaio 2006 per seguire Biseswar. Tuttavia il giorno successivo il padre di Biseswar nega ogni possibile legame tra la famiglia Biseswar e Trinidad e Tobago nello show televisivo olandese \"Caf\u00e9 de Sport\", infatti Biseswar \u00e8 olandese mentre i suoi genitori sono originari del Suriname\nBiseswar ha fatto tutta la trafila delle Nazionali giovanili olandesi. A partire dal 2002 ha giocato per l'Under-16, l'Under-17, l'Under-19, la Beloftenelftal, l'Under-21 e la Nazionale B.\nCon la Nazionale Under-17 Biseswar si \u00e8 classificato al secondo posto negli Europei di categoria del 2005 disputatisi in Italia. L'attaccante del Feyenoord \u00e8 stato protagonista nella vittoria contro Israele (2-1) che ha permesso alla Nazionale dei Paesi Bassi di passare in semifinale, poi vinta 1-0 contro l'Italia. Nonostante la sconfitta in finale contro la Turchia per 2-0 Biseswar \u00e8 stato inserito nel top 11 del torneo. Grazie a questo secondo posto la Nazionale dei Paesi Bassi si \u00e8 qualificata per i successivi Mondiali Under-17 disputatisi in Per\u00f9. La squadra di Biseswar si \u00e8 classificata terza dopo aver perso per 4-0 in semifinale contro il Messico e aver vinto 2-1 la finale per il terzo posto contro la Turchia.\nBiseswar ha giocato poi per la Nazionale Under-21 olandese. L'11 agosto 2009 la Nazionale dei Paesi Bassi ha iniziato la sua campagna di qualificazione per gli Europei del 2011 con un'amichevole contro l'Inghilterra terminata 0-0."}
{"id": "1887992", "revid": "114325", "url": "https://it.wikipedia.org/wiki?curid=1887992", "title": "Gautrekr il Mite", "text": ""}
{"id": "1887994", "revid": "114325", "url": "https://it.wikipedia.org/wiki?curid=1887994", "title": "Gautrekr il Generoso", "text": ""}
{"id": "1888002", "revid": "149587", "url": "https://it.wikipedia.org/wiki?curid=1888002", "title": "So\u010derga", "text": ""}
{"id": "1888008", "revid": "1522738", "url": "https://it.wikipedia.org/wiki?curid=1888008", "title": "Ross Marler", "text": ""}
{"id": "1888009", "revid": "838137", "url": "https://it.wikipedia.org/wiki?curid=1888009", "title": "Helen Wainwright", "text": "Alle Olimpiadi di Anversa 1920 ha gareggiato come tuffatrice nel trampolino 3\u00a0m, vincendo la medaglia d'argento.\nQuattro anni pi\u00f9 tardi, a Parigi 1924, ha preso parte alla gara dei 400\u00a0m stile libero, vincendo anche qui la medaglia d'argento.\n\u00c8 diventata una dei Membri dell'International Swimming Hall of Fame.\n\u00c8 stata primatista mondiale dei 1500\u00a0m sl."}
{"id": "1888018", "revid": "767487", "url": "https://it.wikipedia.org/wiki?curid=1888018", "title": "Kristian Bak Nielsen", "text": ""}
{"id": "1888020", "revid": "1543377", "url": "https://it.wikipedia.org/wiki?curid=1888020", "title": "John Turner", "text": " Fu il diciassettesimo Primo ministro del Canada dal 30 giugno 1984 al 17 settembre 1984.\nBiografia.\nJohn Napier Wyndham Turner nacque a Richmond upon Thames, Inghilterra da Leonard Turner e Phyllis Gregory. Nel 1963, spos\u00f2 Geills McCrae Kilgour da cui ebbe una figlia (Elizabeth) e tre figli (David, Michael, e Andrew)."}
{"id": "1888022", "revid": "287204", "url": "https://it.wikipedia.org/wiki?curid=1888022", "title": "Stepping Stone (Duffy)", "text": "Stepping Stone \u00e8 un singolo della cantante britannica Duffy, pubblicato il 1\u00ba settembre 2008 come quarto estratto dal primo album in studio \"Rockferry\".\nDescrizione.\nIl brano, scritto da Duffy insieme a Steve Booker e prodotta da quest'ultimo, non ha ottenuto il successo dei precedenti \"Mercy\" e \"Warwick Avenue\".\nIl singolo conteneva la b-side \"Frame Me\", scritta dalla cantante insieme a Bernard Butler."}
{"id": "1888028", "revid": "372624", "url": "https://it.wikipedia.org/wiki?curid=1888028", "title": "Agostino Mitelli", "text": "Biografia.\nFu un pittore del periodo barocco che segu\u00ec la corrente della quadratura.\nNacque a Badolo-Battedizzo, vicino a Bologna e mor\u00ec a Madrid, mentre lavorava alla Corte di Filippo IV di Spagna. Egli era stato un allievo di Gabriello Ferrantini (\"degli Occhiali\"), Girolamo Curti, e collega di Angelo Michele Colonna a Bologna. Esempi delle sue opere possono vedersi a Bologna, Parma, Modena, Forl\u00ec (chiesa di San Filippo Neri), Firenze, Roma e Genova, a testimonianza della popolarit\u00e0 della corrente pittorica. Colonna e Mitelli si spostarono a Madrid, nel 1658, per collaborare alla decorazione dell\"Alc\u00e1zar Real\" e del Palazzo del Buon Ritiro. Mitelli pubblic\u00f2 alcune acqueforti in un manoscritto intitolato \"Freggi dell'architettura da Agostino Mitelli\".\nAttraverso i suoi numerosi allievi che viaggiarono per tutta l'Europa, Mitelli esercit\u00f2 una grande influenza sulla \"scuola\" dei pittori di prospettive architettoniche (quadratura). Ebbe cinque figli, tra i quali Giuseppe Maria Mitelli (1634\u20131718) e Giovanni Maria Mitelli, religioso della congregazione del Ben Morire, sono i pi\u00f9 conosciuti. Giuseppe Maria fu pittore e incisore. Due delle sue figlie sposarono dei suoi allievi, Baldassare Bianchi, che fu particolarmente attivo a Mantova, e Giacomo Alboresi, che oper\u00f2 principalmente a Parma e Firenze. Giovanni Paderna, Giovanni Giacomo Monti, Domenico Santi, detto \"Mengazzino\", Francesco Quaini e Andrea Monticelli sono stati allievi di Mitelli."}
{"id": "1888030", "revid": "682087", "url": "https://it.wikipedia.org/wiki?curid=1888030", "title": "Sindrome di Rokitansky", "text": "La sindrome di Mayer-Rokitansky-K\u00fcster-Hauser (MRKH), o agenesia m\u00fclleriana, \u00e8 una rara malformazione congenita femminile causata da un alterato sviluppo dei dotti di M\u00fcller, cui consegue l'agenesia dell'utero e variabili malformazioni della porzione prossimale della vagina. A ci\u00f2 consegue amenorrea primaria, infertilit\u00e0 e l'impossibilit\u00e0 dei rapporti sessuali.\nEpidemiologia.\nLa prevalenza della malattia \u00e8 di 1-5 neonata su 10.000. Rappresenta la seconda causa di amenorrea primaria dopo la sindrome di Turner.\nEziologia.\nLe cause della sindrome sono sconosciute. Sono stati studiati numerosi geni al fine di identificare una causa genetica senza alcun risultato. In particolare sono stati studiati i geni della famiglia WNT, come il WNT4, le cui mutazioni sono state associate ad amenorrea primaria e ad anomalie dei dotti mulleriani; non \u00e8 stato tuttavia dimostrato che tali mutazioni possano provocare la sindrome di Rokitansky. Normalmente durante l'embriogenesi umana, insieme ai vari apparati e sistemi, avviene lo sviluppo dell'apparato riproduttivo; nei pazienti affetti da questa malattia lo sviluppo inizia ma non riesce a concludersi.\nPresentazione clinica.\nUna donna con questa sindrome ha una normale situazione ormonale e, all'inizio della pubert\u00e0, va normalmente incontro allo sviluppo dei caratteri sessuali secondari, al pubarca e al telarca. Il cariotipo \u00e8 normale (46,XX), le ovaie sono presenti e il ciclo ovarico \u00e8 normale. La vagina \u00e8 solitamente a fondo cieco e il rapporto sessuale pu\u00f2 essere difficoltoso e doloroso. L'ecografia \u00e8 diagnostica e mostra l'assenza di utero, tube e, parzialmente, della cervice uterina. Normalmente la scoperta della condizione avviene durante indagini effettuate per assenza di mestruazioni successivamente all'inizio della pubert\u00e0, ma pu\u00f2 avvenire anche incidentalmente nel caso di esami effettuati per altri motivi.\nEsistono due tipologie di agenesia m\u00fclleriana: nel primo tipo (MRKH di tipo I) si riscontra l'assenza solo di utero e vagina; nel secondo caso (MRKH di tipo II o MURCS -M\u00fcllerian aplasia, Renal aplasia and Cervico-thoracic Somite dysplasia-)sono associate malformazioni di altri organi. In particolare il 40% delle donne malate presenta anomalie renali (il 15% nasce con un solo rene), il 10% presenta difficolt\u00e0 uditive e il 10-12% anomalie scheletriche.\nTerapia.\nI trattamenti effettuati sono finalizzati a migliorare il rapporto sessuale, ma non possono permettere una gravidanza. Tuttavia, essendo il ciclo ovarico presente, \u00e8 possibile per queste donne, nei paesi dove ci\u00f2 \u00e8 permesso, usufruire della fecondazione in vitro e della surrogazione di maternit\u00e0. Il trattamento con utero artificiale \u00e8 ancora in fase di studio.\nPer migliorare il rapporto sessuale sono utilizzati sia dilatatori vaginali, sia la chirurgia, che presenta numerosi approcci, tra i quali:"}
{"id": "1888033", "revid": "76963", "url": "https://it.wikipedia.org/wiki?curid=1888033", "title": "Jennifer Sky", "text": "Conosciuta principalmente per il suo ruolo da protagonista in \"Cleopatra 2525\" e le partecipazioni ad altre serie tv, si \u00e8 in seguito ritirata dal mondo del cinema per dedicarsi alla scrittura e alla moda.\nBiografia.\nJennifer nasce in una piccola cittadina della Florida. A soli 15 anni, vince un concorso di bellezza organizzato da Seventeen Magazine e comincia a viaggiare per il mondo. A 17 anni viene scritturata nel \u201cNew Mickey Mouse Club\u201d e recita in \"Emerald Cove\" e \"SeaQuest\". Intanto continua a studiare recitazione a New York e poi a Los Angeles.\nLa sua avventura nel mondo del cinema inizia con ruoli di comparsa in alcune serie come \"Pacific Blue\", \"Buffy l'ammazzavampiri\", \"\", \"Boomtown\" e \"Streghe\"; seguiti da ruoli da co-protagonista in \"Fastlane\", \"Xena - Principessa guerriera\" e \"General Hospital\"; nel 2000 interpreta Cleopatra nella serie fantascientifica \"Cleopatra 2525\". \nDopo essersi gravemente ammalata nel 2004, una volta completamente guarita nel 2007, ha deciso di abbandonare il cinema per dedicarsi alla scrittura. Il suo primo libro \"A Model Life: A True Fairy Tale\" \u00e8 previsto per la fine del 2008 ed \u00e8 un romanzo autobiografico sugli anni adolescenziali trascorsi come modella. Nel 2005 entra in societ\u00e0, assieme alla sorella Katie Wacha e la cognata Taryn Band, creando cos\u00ec il marchio \"Vanitas of California\", una casa di moda della California."}
{"id": "1888036", "revid": "767487", "url": "https://it.wikipedia.org/wiki?curid=1888036", "title": "La conversa di Belfort", "text": "La conversa di Belfort (\"Les Anges du p\u00e9ch\u00e9\") \u00e8 un film del 1943 diretto da Robert Bresson.\n\u00c8 l'unico film che il regista francese ha girato durante l'occupazione nazista. Narra di una ragazza che spende il suo noviziato per cercare di recuperare una giovane carcerata rosa da un sentimento di vendetta.\nTrama.\nAnna Maria Lamaury \u00e8 una giovane ragazza di nobili sentimenti, ma anche molto orgogliosa. Decide di entrare in convento per il noviziato, durante il quale partecipa ad un programma di riabilitazione delle carcerate, che vengono invitate anche ad entrare in convento come converse.\nVuole riportare sulla retta via una di queste, di nome Teresa, che per\u00f2, appena uscita di prigione commette un omicidio, quindi tenendo nascosta la verit\u00e0 si reca in convento solo per cercare protezione. Anna Maria si impegna, ma Teresa pare impermeabile ad ogni tentativo di conversione. L'ostinazione di Anna Maria sembra dettata da una questione di orgoglio personale e questo la mette in cattiva luce con madre Giovanna, la madre vicaria.\nLa novizia viene accusata di essere indisciplinata e finisce col venire espulsa dal convento, nonostante la grande ammirazione che per lei nutre la madre superiora.\nDi notte, per\u00f2, Anna Maria continua segretamente a far ritorno in convento per pregare, finch\u00e9 una notte piovosa rimane svenuta in giardino. Gravemente ammalata riesce, dimostrandosi stavolta molto umile, a far breccia nel cuore di Teresa. Quest'ultima la aiuter\u00e0 a prendere i voti prima di spirare, dopodich\u00e9 si consegner\u00e0 spontaneamente alla polizia che la sta cercando.\nProduzione.\nBresson utilizza tutti attori professionisti come avverr\u00e0 solo per il successivo \"Perfidia\". La sceneggiatura si \u00e8 avvalsa del contributo di Raymond Leopold Bruckberger, frate dell'Ordine domenicano, lo stesso delle suore protagoniste del film.\nDistribuzione.\nIl film usc\u00ec in Francia il 23 giugno 1943, nel 1949 in Germania, nel 1950 negli Stati Uniti e in Italia."}
{"id": "1888037", "revid": "1573940", "url": "https://it.wikipedia.org/wiki?curid=1888037", "title": "Astroburn", "text": "Astroburn \u00e8 un software di masterizzazione, distribuito in tre edizioni: Lite, Audio e Pro. Astroburn Audio \u00e8 stato creato per masterizzare CD audio ed accetta dunque solo compact disc. Astroburn Lite \u00e8 l'edizione libera, in grado di masterizzare CD dati, ma supporta anche DVD e Blu-ray Disc. Austroburn Pro ha superato le altre due edizioni, offrendo un'interfaccia a riga di comando, la possibilit\u00e0 di creare dei boot disk ed un supporto per la masterizzazione di immagini disco. Il software non \u00e8 in grado di registrare dischi video, come Video CD o DVD-Video.\nIl software viene anche offerto come software di masterizzazione in Daemon Tools Lite."}
{"id": "1888038", "revid": "151034", "url": "https://it.wikipedia.org/wiki?curid=1888038", "title": "Karl Rokitansky", "text": ""}
{"id": "1888041", "revid": "767487", "url": "https://it.wikipedia.org/wiki?curid=1888041", "title": "Ferry Aid", "text": "Ferry Aid \u00e8 un gruppo musicale di cantanti britannici famosi, che nel 1987 si riunirono per incidere una cover del brano \"Let It Be\" dei Beatles, i cui proventi erano destinati ai parenti delle vittime di un disastro del mare avvenuto a Zeebrugee (Belgio), sulla scia di altre operazioni canore benefiche degli anni ottanta (\"Do They Know It's Christmas?\" cantata dalla Band Aid nel 1984 e \"We Are the World\" cantata dagli USA for Africa nel 1985).\nAll'incisione ha preso parte anche Paul Mc Cartney, autore della canzone nel 1969, che ha cantato i versi iniziali mantenendo il frammento della versione edita, mentre l'arrangiamento \u00e8 stato modificato, inserendo sonorit\u00e0 pi\u00f9 rock.\nFra gli altri partecipanti (fra parentesi il gruppo di appartenenza): Boy George (Culture Club), Kate Bush, Nick Kamen, Paul King (King), Mark King (Level 42), Taffy, Pepsi &amp; Shirlie, Mel &amp; Kim, Doctor &amp; the Medics, Gary Moore, Mark Knopfler (Dire Straits), Kim Wilde, Curiosity Killed the Cat, Mandy Smith, Bananarama."}
{"id": "1888043", "revid": "767487", "url": "https://it.wikipedia.org/wiki?curid=1888043", "title": "Il diario di un curato di campagna", "text": "Il diario di un curato di campagna (\"Journal d'un cur\u00e9 de campagne\") \u00e8 un film del 1951 diretto da Robert Bresson, tratto dall'omonimo romanzo di Georges Bernanos.\nFu presentato in concorso alla 12\u00aa Mostra internazionale d'arte cinematografica di Venezia, dove vinse il Premio OCIC (\"Office Catholique International du Cin\u00e8ma\").\nLa locandina originale \u00e8 del grafico francese Paul Colin.\nTrama.\nUn giovane prete, appena uscito dal seminario, viene chiamato ad amministrare il sacerdozio ad Ambricourt, un paesino della campagna francese.\nQui inizia la sua missione, disinteressandosi delle necessit\u00e0 terrene e materiali, curandosi assai poco anche della sua salute: l'uomo soffre infatti di lancinanti dolori di stomaco, che lo costringono a mangiare solo pane e vino, e mostrando una spiccata tendenza al misticismo.\nQuesto suo atteggiamento gli attira le critiche del parroco di Torcy, un tipo di prete ispirato a un modello antitetico: energico e pratico, il quale consiglia al nuovo curato di intrattenere pi\u00f9 intense relazioni con la nobilt\u00e0 del paese, traendone vantaggio per s\u00e9 e la parrocchia.\nLa purezza e la semplicit\u00e0 di cuore del protagonista non vengono comprese dai parrocchiani. Viene sbeffeggiato dalle bambine del catechismo e i sintomi dei suoi problemi di salute vengono attribuiti a un suo inesistente etilismo.\nLe avversit\u00e0 della vita si accaniscono sempre di pi\u00f9 su di lui: il dottore di campagna che lo tiene in cura in un momento di sconforto si uccide. Egli infine, in fedele e rigoroso adempimento al suo ministero intrattiene rapporti sempre pi\u00f9 stretti con la famiglia del conte dei luoghi, pervasa da tensioni, rimorsi, avversioni e tradimenti.\nEgli nota nella figlia del conte, Chantal, i segni di un atteggiamento ribelle che capisce essere frutto di tormento morale interiore e, in una serie di drammatiche conversazioni con la moglie del conte, che aveva perduto la fede dopo la morte prematura dell'unico figlio maschio e si era chiusa in una ostile protervia, riesce ad ottenerne una quasi miracolosa conversione.\nCi\u00f2 gli attira i sentimenti ambivalenti di Chantal, che lo accusa di torti inesistenti, ma nello stesso tempo lo ammira, e le ostilit\u00e0 del conte, che istiga i parrocchiani a farlo allontanare. Stremato, senza pi\u00f9 forze, e dopo aver incontrato troppo tardi, lungo il tragitto verso la stazione ferroviaria, un giovane che mostra di capirlo e di avere simpatia umana per lui e di condividerne i valori, si sposta a Lilla, dove scopre di essere affetto non dalla tubercolosi, ma da un tumore allo stomaco.\nSi ritira nella casa di un suo compagno di seminario spretatosi da tempo, dove trascorre gli ultimi giorni della sua vita confortato dall'inequivocabile pensiero che la sua esistenza terrena sia stata una grazia di Dio, pronunciando, quali ultime parole: \"Tutto \u00e8 grazia\".\nRiconoscimenti.\nNel 1954 il National Board of Review of Motion Pictures l'ha inserito nella lista dei migliori film stranieri dell'anno.\nInfluenze in altre opere.\nMartin Scorsese, in un'intervista, ha dichiarato il suo debito nei confronti del film, nella realizzazione di \"Taxi Driver\"."}
{"id": "1888046", "revid": "767487", "url": "https://it.wikipedia.org/wiki?curid=1888046", "title": "Diario di un ladro", "text": "Diario di un ladro (\"Pickpocket\") \u00e8 un film del 1959 diretto da Robert Bresson.\nTrama.\nMichel \u00e8 un borsaiolo. Mentre esce dalla pista delle corse dei cavalli, viene improvvisamente arrestato. L'ispettore per\u00f2 lo rilascia poich\u00e9 non ha abbastanza prove. Il ragazzo, col tempo, entra nel giro dei borseggiatori professionisti che gli insegnano il mestiere e lo invitano a unirsi a loro nei furti in luoghi affollati.\nProduzione.\nIl soggetto del film fa riferimento all'opera \"Delitto e castigo\".\nIl ruolo del protagonista \u00e8 affidato a Martin LaSalle, alla sua prima esperienza cinematografica.\nLa pellicola \u00e8 girata interamente a Parigi.\nDistribuzione.\nIl film \u00e8 stato distribuito nelle sale cinematografiche europee a partire dal 16 dicembre del 1959. In Italia non usc\u00ec mai nei cinema.\nIl titolo italiano deriva da una edizione televisiva, trasmessa nel 1965.\nColonna Sonora.\nIn quasi tutti i film di Bresson, l'autore non fa utilizzo di musica, salvo nei titoli di testa e in qualche scena della pellicola (sotto forma diegetica). Il commento sonoro iniziale \u00e8 ad opera di Johann Caspar Ferdinand Fischer.\nAccoglienza.\nIl critico Morando Morandini, nel suo dizionario omonimo, assegna all'opera di Bresson quattro stelle su cinque, commentando come sia \u00abascetico, limpido e misterioso, spoglio eppur prezioso, freddo come un diamante, che lascia libero lo spettatore nell'interpretazione, anche del finale\u00bb."}
{"id": "1888047", "revid": "1161730", "url": "https://it.wikipedia.org/wiki?curid=1888047", "title": "Operaismo", "text": "L'operaismo, o sinistra operaista, \u00e8 una corrente di pensiero e di ricerca marxista antiautoritaria, sviluppatasi in Italia agli inizi degli anni sessanta.\nLa corrente partiva dalla considerazione che la classe operaia fosse il motore dello sviluppo economico: che fossero le lotte operaie a determinare lo sviluppo capitalistico, e non viceversa. Di conseguenza, non poteva che essere la classe operaia l'agente principale di un processo rivoluzionario, che scavalcasse le istituzioni classiche (partiti, sindacati), visti come una \"gabbia\".\nGli operaisti teorizzavano che le masse operaie dovevano prendere coscienza della loro forza e rinunciare al lavoro, e di conseguenza perdere la loro identit\u00e0. Un'autodistruzione necessaria per l'abbattimento del capitale.\nStoria.\nNel 1961 Mario Tronti, Toni Negri e Raniero Panzieri, teorici del pensiero operaista, fondarono, insieme ad altri intellettuali staccatisi dal Partito Comunista Italiano, troppo legato all'Unione sovietica, dal Partito Socialista Italiano e da altre tradizioni della sinistra, la rivista \"Quaderni rossi\", che sar\u00e0 la culla del pensiero operaista.\nNel 1963 dal gruppo fondatore della rivista uscirono Mario Tronti, Alberto Asor Rosa, Rita Di Leo, Romano Alquati, Toni Negri, Massimo Cacciari e altri per fondare \"Classe operaia\".\nSinistra extraparlamentare.\nNel 1969 il pensiero operaista diede origine a due movimenti politici rivali tra loro: uno pi\u00f9 \"ortodosso\", Potere Operaio (PO), e uno pi\u00f9 movimentista, Lotta Continua (LC). Esisteva inoltre un terzo gruppo operaista, Avanguardia operaia (AO).\nDopo lo scioglimento di entrambi i principali movimenti, nel 1976, alcuni militanti di LC e PO entrarono a far parte della galassia di Autonomia Operaia, la cui ideologia prendeva spunto proprio dalla centralit\u00e0 operaia, autonoma appunto sia da partiti che da sindacati. Altri scelsero la strada della lotta armata e del terrorismo, fondando Prima Linea.\nRitorno nel PCI di alcuni operaisti.\nAnche nel Partito Comunista Italiano di epoca berlingueriana esistettero gruppi operaisti: nella corrente ingraiana conflu\u00ec Alberto Asor Rosa, mentre altri furono membri della corrente che faceva riferimento ad Armando Cossutta (futuro fondatore di Rifondazione, poi del Partito dei Comunisti Italiani), corrente che aveva per\u00f2 forti legami con la tradizione filo-sovietica.\nDa Democrazia Proletaria a Rifondazione Comunista.\nNel 1975 Avanguardia Operaia e Lotta Continua entrarono a far parte della coalizione di Democrazia Proletaria, che nel 1978 diverr\u00e0 partito, contribuendo alla fase costitutiva.\nDopo il crollo del Muro di Berlino nel 1989, DP entr\u00f2 in crisi, come del resto il PCI. Mentre quest'ultimo, per\u00f2, decise di abbandonare l'ideologia bolscevica/postbolscevica per avvicinarsi a quella socialdemocratica e riformista, il partito scelse di diventare un punto di riferimento per coloro che rimanevano legati all'ideale precedente. Cominci\u00f2 cos\u00ec un confronto politico con i settori del PCI contrari alla cosiddetta svolta della Bolognina, organizzatisi nel Movimento per la Rifondazione Comunista (MRC), che port\u00f2 a una graduale convergenza d'intenti.\nIl 9 giugno 1991 si tenne a Riccione l'VIII e ultimo congresso di Democrazia Proletaria, in cui fu deliberato lo scioglimento del partito e l'immediata confluenza nel MRC, per impedire che questo si attestasse su una linea di continuit\u00e0 storica col PCI. L'unione diede vita al Partito della Rifondazione Comunista (PRC).\nFuori dall'Italia.\nL'operaismo ebbe un suo \"pendant\" in Francia, con il gruppo \"Socialisme ou Barbarie\", e negli Stati Uniti d'America con la corrente di pensiero \"Johnson-Forest\".\nOggi.\nDagli anni '90 il pensiero operaista e post-operaista \u00e8 portato avanti, oltre che da personalit\u00e0 come lo stesso Toni Negri, da alcuni gruppi e correnti della cosiddetta sinistra radicale, oltre che dai moderni \"Autonomi\". \nDefinizione.\nMichael Hardt e Toni Negri, intellettuali operaisti, offrono una definizione del pensiero operaista citando Marx.\nL'operaismo parte dal pensiero di Marx, il quale affermava che il capitale reagiva per distruggere le rivolte della classe lavoratrice. Il capitalismo \u00e8 reattivo, la classe operaia \u00e8 attiva."}
{"id": "1888052", "revid": "1543377", "url": "https://it.wikipedia.org/wiki?curid=1888052", "title": "Classe Kresta II", "text": "Le navi del Progetto 1134A o Classe Kron\u0161tadt sono note in occidente come classe Kresta II e costituirono nella Marina Sovietica l'evoluzione della Classe Kresta I con un passaggio dal ruolo antinave a quello ASW.\nIl progetto 1134A derivato dal Progetto 1134 ha avuto ulteriori sviluppi nel Progetto 1134B o Classe Kara.\nLa classe \u00e8 composta da dieci unit\u00e0, tutte ritirate dal servizio.\nCaratteristiche.\nEssendo cambiate le priorit\u00e0 della Marina Sovietica solo quattro furono le unita costruite della Classe Kresta I in configurazione ASuW. Le successive dieci unit\u00e0 del Progetto 1134A, conosciute in Occidente come \"Kresta II\", sono state concepite come grandi navi antisommergibili, e giustamente sono state classificate dai sovietici \"BPK\" (BPK: Bol'\u0161oyj Protivolodonyj Korabl') e dal punto di vista dell'equipaggiamento simili ai Classe Kashin. Esse erano armate con 2 lanciatori quadrupli per i missili SS-N-14 Silex, che ad un ruolo primariamente antisom aggiungono anche un secondario compito antinave.Erano sensibilmente pi\u00f9 grandi delle Kresta I e dotate di alette antirollio per l'impiego in condizioni di mare molto agitato.\nCon l'introduzione del \"Silex\", il primo missile multiruolo sovietico, si raggiunse un obiettivo interessante, consistente nel passare ad unit\u00e0 navali pi\u00f9 marcatamente dedicate alla caccia antisommergibili. Il missile, sebbene fosse un compromesso, ingombrante e costoso, era affidabile, e poteva ingaggiare anche unit\u00e0 navali.Che poi sarebbe stato meglio sviluppare un missile antisom leggero, con meno pretese in termini di gittata (soprattutto per colpa del \"doppio ruolo\") ed eventualmente vettore di un siluro di calibro pi\u00f9 ridotto, lasciando ad una batteria di missili antinave SS-N-2 Styx/SS-N-9 Siren tale ruolo, \u00e8 verosimilmente corretto.Come pietra di paragone, i missili francesi Malafon avevano una funzione simile, con gittata di 13\u00a0km appena (contro 55) ed erano un vettore per siluro da 550mm, abbastanza leggero (1300\u00a0kg al lancio) da essere sistemabile anche su di rampe ricaricabili. Nel caso dei Suffren, una rampa di lancio a mezza nave aveva una dotazione di 13 armi, le quali potevano essere usate anche come missili antinave (erano radiocomandati) su distanze ragionevoli, che da un alto concorrevano nel ruolo antinave con i cannoni da 100mm mentre dall'altro erano pi\u00f9 che sufficienti per l'uso come arma antisom. I \"Suffren\" si affidavano ad una batteria di missili MM.38 Exocet, con 4 armi, per i compiti antinave pi\u00f9 impegnativi. Nel caso dei missili SSN-14, il problema \u00e8 stato evidentemente quello di pretendere troppo da un unico missile, con il risultato di avere un'arma troppo vulnerabile come vettore di attacchi antinave, e troppo pesante e costosa come vettore di siluri antisom.\nPer il resto, le Kresta II avevano, grazie alla maggiore disponibilit\u00e0 di spazio, una batteria di missili SAM potenziata, con 48 SA-N-3 Goblet, la versione migliorata del precedente SA-N-1, chiamata \"Strhom\" dai sovietici. Aveva pi\u00f9 gittata e un sistema di guida migliorato, sebbene anche il peso fosse aumentato.\nInfine, da segnalare l'introduzione dei CIWS ADG-630 come arma standard, uno dei primissimi casi di navi dotate di tali armamenti specializzati antimissile. Esse vennero infatti varate tra il 1970 e il 1977.\nAnche le apparecchiature elettroniche hanno avuto un'evoluzione, con un nuovo sonar a media frequenza (e non a bassa, come il precedente), e l'elicottero Ka-25 in versione antisom.\nServizio.\nLe Kresta I e II hanno fatto parte della flotta sovietica in funzioni di navi antisom e di capo flottiglia, operando con tutte le flotte: nel 1983 era segnalato un \"Kresta I\" e 5 \"II\" con la flotta dell'Artico, 1 \"I\" e 3 \"II\" con quella del Pacifico, 2 \"I\" e 2 \"II\" in quella del Baltico.\nProgressivamente, esse sono state soppiantate dalle classi Kara e soprattutto dai cacciatorpediniere classe Udaloy, grazie a 2 elicotteri e al sonar a profondit\u00e0 variabile, strumento essenziale per la caccia antisom."}
{"id": "1888053", "revid": "767487", "url": "https://it.wikipedia.org/wiki?curid=1888053", "title": "Processo a Giovanna d'Arco", "text": "Processo a Giovanna d'Arco (\"Proc\u00e8s de Jeanne d'Arc\") \u00e8 un film del 1962 scritto e diretto da Robert Bresson, Premio Speciale della Giuria al 15\u00ba Festival di Cannes.\nTrama.\nNel 1431 Giovanna d'Arco viene sottoposta al processo per eresia davanti al tribunale ecclesiastico di Rouen. Il processo, svoltosi senza che la Pulzella potesse avere dei difensori, \u00e8 presieduto dal vescovo di Beauvais Pierre Cauchon, e viene fortemente influenzato dal potere inglese. Donna dalla forte personalit\u00e0 e dalla profonda fede, dopo quattro mesi di umilianti interrogatori la pulzella d'Orl\u00e9ans viene accusata di eresia, per aver creduto di poter comunicare con Dio direttamente e senza la mediazione della chiesa cattolica \u2013 Giovanna afferma infatti di parlare con santa Caterina e santa Margherita e di ricevere conforto da san Michele \u2013 e di atti illeciti, per aver indossato abiti maschili. Viene cos\u00ec condannata a morte e giustiziata sul rogo il 30 maggio del 1431."}
{"id": "1888055", "revid": "1300668", "url": "https://it.wikipedia.org/wiki?curid=1888055", "title": "Linea 4 (metropolitana di Parigi)", "text": "La linea 4 della metropolitana di Parigi, contraddistinta dal colore magenta, \u00e8 la seconda pi\u00f9 frequentata della rete parigina. La linea attraversa la citt\u00e0 da Porte de Clignancourt (a nord) verso Bagneux (a sud) ed \u00e8 completamente sotterranea.\nOperava con treni su gomma tipo MP 59, poi sostituiti con mezzi MP 89 provenienti dalla linea 1. L'affollamento eccezionale della linea 4 deriva dal fatto che essa passa per tre delle sei principali stazioni ferroviarie della citt\u00e0 (Gare Montparnasse, Gare du Nord e Gare de l'Est), come anche per due stazioni con interscambi multipli con la rete RER (Les Halles e Saint-Michel); inoltre \u00e8 l'unica linea della rete ad avere interscambi con tutte le altre linee (eccetto le minuscole 3 bis e 7 bis).\nEvoluzione.\nUna volta completata la sostituzione degli MP 89 della linea 1 con gli MP 05, completamente automatici, il materiale rotabile MP 89 CC della linea 1 \u00e8 stato trasferito sulla linea 4 per sostituire i vetusti modelli MP 59.\n\u00c8 anche in corso d'opera l'estensione verso nord fino a Mairie de Saint-Ouen (con interscambio con il ramo Saint-Denis della linea 13).\n\u00c8 prevista l'automazione della linea.\nTurismo.\nLa linea 4 passa presso diversi luoghi di interesse:"}
{"id": "1888057", "revid": "161374", "url": "https://it.wikipedia.org/wiki?curid=1888057", "title": "Classe Kresta (incrociatore)", "text": ""}
{"id": "1888059", "revid": "986213", "url": "https://it.wikipedia.org/wiki?curid=1888059", "title": "Elisabetta del Palatinato", "text": "Biografia.\nElisabetta era figlia dell'elettore Filippo, (1448\u20131508) nata dal suo matrimonio con Margherita di Baviera (1456\u20131501), figlia del duca Ludovico IX di Baviera-Landshut.\nSi spos\u00f2 per la prima volta il 12 febbraio 1496 ad Heidelberg con il langravio Guglielmo III d'Assia-Marburgo (1471\u20131500). Le nozze ebbero luogo nel 1498 a Francoforte. Il matrimonio leg\u00f2 Guglielmo III pi\u00f9 vicino alla casa del Palatinato mentre i suoi cugini a Kassel erano considerati partigiani dell'imperatore. Nel caso in cui sarebbe morto senza un erede, Guglielmo aveva promesso ad Elisabetta quasi l'intera contea di Katzenelnbogen come wittum. Tuttavia, quando Guglielmo III mor\u00ec, tutto il suo territorio, incluso Katzenelnbogen, fu ereditato da suo cugino Guglielmo II d'Assia. Il partito del Palatinato propose quindi che Elisabetta sposasse Guglielmo II. Guglielmo rifiut\u00f2 e spos\u00f2 invece una principessa vicino al casato d'Asburgo. Guglielmo II partecip\u00f2 anche al divieto imperiale contro il padre e il fratello di Elisabetta, a causa della disputa sul wittum di Elisabetta.\nTre anni dopo la morte del suo primo marito Elisabetta spos\u00f2 il 3 gennaio 1503 a Heidelberg il margravio Filippo I di Baden-Sponheim (1479\u20131533). In un contratto concluso nel 1508 in relazione alla dote di Elisabetta, fu stipulato che la parte di Sponheim che il Baden aveva ceduto al Palatinato nel 1463, doveva essere restituito al Baden.\nElisabetta mor\u00ec il 14 giugno 1522 e fu sepolta nella Chiesa Collegiata di Baden-Baden.\nFigli.\nDal suo secondo matrimonio con il margravio Filippo di Baden, Elisabetta ebbe i seguenti figli:"}
{"id": "1888060", "revid": "767487", "url": "https://it.wikipedia.org/wiki?curid=1888060", "title": "Au hasard Balthazar", "text": "Au hasard Balthazar \u00e8 un film del 1966 diretto da Robert Bresson.\nTrama.\nBalthazar \u00e8 un asino di propriet\u00e0 di Jacques, un ragazzino francese. Trascorre per\u00f2 gran parte del suo tempo con Maria che, in seguito a contrasti con Jacques, lo vende a G\u00e8rard, un poco di buono che lo maltratta per poi cederlo a sua volta ad Arnold, un alcolizzato. Lavora in un circo in cui risolve operazioni matematiche e successivamente gira la ruota di un pozzo agli ordini di un imprenditore che ha come unico amore il denaro. Alla fine ritorna nella casa in cui era cresciuto, ma Maria non \u00e8 pi\u00f9 una bambina: la vita l'ha cambiata e non si interessa pi\u00f9 a Balthazar; l'unica che si preoccupa per lui \u00e8 la madre della ragazza. Stanco e vecchio, viene rubato durante la notte da G\u00e8rard che lo vuole usare per il trasporto di merci di contrabbando, e preso a bastonate per l'ultima volta dato che gli agenti della dogana iniziano a sparare contro il ragazzo ed il suo amico. Scappano, Balthazar viene ferito e il film si conclude con l'animale stremato che si lascia andare a terra in mezzo a un gregge di pecore.\nCritica.\nIl dizionario del cinema Il Morandini gli assegna \"cinque stelle\" su cinque..\nTale gradimento \u00e8 dimostrato anche dal pubblico, nonostante non si tratti di un film \"da botteghino\". Gli utenti del sito Internet movie database hanno giudicato la pellicola con una media pesata vicina all'8, e di essi ben un terzo si \u00e8 espresso con il voto massimo di 10."}
{"id": "1888061", "revid": "287204", "url": "https://it.wikipedia.org/wiki?curid=1888061", "title": "Cyprinion macrostomum", "text": "Cyprinion macrostomus \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\nQuesta specie \u00e8 diffusa in varie aree dell'Asia minore (Iran, Iraq) e nella Turchia orientale (bacini dei fiumi Tigri ed Eufrate). Vive in acque anche molto calde (anche 35-36 \u00b0C).\nDescrizione.\nIl corpo \u00e8 tipicamente da Ciprinide: tozzo, compresso ai fianchi, con peduncolo caudale allungato e pinne robuste. \u00c8 ricoperto di grosse scaglie argentee. La livrea \u00e8 semplice: \u00e8 grigio-argenteo con dorso pi\u00f9 scuro, tendente al color petrolio. Le pinne sono bruno-rosate.\nAlimentazione.\nViene considerato un \"pesce spazzino\", in quanto si nutre di plancton e residui vari, compresi quelli presenti sulla pelle. La fama di questi pesci si deve ad una pozza naturale presente a Kangal, in Turchia, dove si \u00e8 notato che mangiano i frammenti di pelle morta sulla superficie del corpo, portando in particolare dei benefici (anche se temporanei) ai malati di psoriasi. \n\u00c8 stato ipotizzato che questo effetto benefico sia dovuto anche ad altri elementi climatici o relativi alle caratteristiche dell'acqua di quella pozza, ad esempio, i raggi ultravioletti o il selenio. Tuttavia si \u00e8 notato che allevando questi pesci in vasche apposite (di cui si sono attrezzati alcuni bagni e stabilimenti termali) ed immergendovi pazienti, la loro sola azione sulla pelle senza altri fattori comporta comunque un miglioramento dei sintomi di questa malattia molto diffusa. Tale terapia dura circa 30 minuti, gli effetti sono immediati e durano circa 3 mesi prima di dover ripetere il trattamento."}
{"id": "1888063", "revid": "767487", "url": "https://it.wikipedia.org/wiki?curid=1888063", "title": "Mouchette - Tutta la vita in una notte", "text": "Mouchette - Tutta la vita in una notte (\"Mouchette\") \u00e8 un film del 1967 scritto e diretto da Robert Bresson, tratto dal romanzo di Georges Bernanos.\nTrama.\nLa giovane Mouchette vive in un villaggio isolato rurale dove \u00e8 costretta a prendersi cura del fratello neonato e sbrigare tutti i lavori domestici. Il padre \u00e8 alcolizzato e la madre, malata, \u00e8 costretta a restare a letto. Dopo essere stata violentata, Mouchette prender\u00e0 una decisione drastica."}
{"id": "1888064", "revid": "767487", "url": "https://it.wikipedia.org/wiki?curid=1888064", "title": "Reinhold Begas", "text": "Era figlio del pittore Karl Josepf Begas e fratello degli artisti Oskar, Adalbert e Karl.\nBiografia.\nBegas ricevette la sua prima istruzione presso lo scultore Christian Daniel Rauch. Durante un soggiorno in Italia tra il 1856 e il 1858 venne influenzato da Arnold B\u00f6cklin e Franz Lenbach, che gli mostrarono uno stile naturalistico della scultura.\nNel 1861 Begas venne nominato professore presso la scuola d'arte a Weimar, ma mantenne la nomina per pochi mesi; infatti in quel periodo venne chiamato per eseguire la statua di Schiller per il Gendarmenmarkt di Berlino. La realizzazione di questa magnifica statua, considerata tra le pi\u00f9 belle di Berlino, accrebbe ulteriormente la sua fama di scultore. Fino al 1870, Begas domin\u00f2 l'arte della scultura nel regno di Prussia, in particolare a Berlino.\nLe principali opere realizzate in questo periodo sono: la colossale statua di Borussia per la Hall of Glory; la Fontana del Nettuno in bronzo sulla Schlossplatz; la statua di Alexander von Humboldt, tutti a Berlino; il sarcofago dell'imperatore Federico III nel mausoleo della Chiesa della Pace a Potsdam e, infine, il monumento nazionale all'imperatore Guglielmo I, la statua di Otto von Bismarck, e molte delle statue nella Siegesallee."}
{"id": "1888065", "revid": "1543377", "url": "https://it.wikipedia.org/wiki?curid=1888065", "title": "Karl von Rokitansky", "text": "Fu uno dei primi a riconoscere l'importanza dell'anatomia patologica allora tenuta in poca considerazione, in quanto poteva dare nuove possibilit\u00e0 diagnostiche e terapeutiche. Il suo nome \u00e8 associato a varie malattie tra cui la sindrome di Rokitansky.\nFigura di grande rilievo scientifico in quanto la sua opera di divulgazione della teoria darwiniana, per cui l'uomo deve essere considerato biologicamente come gli altri animali, influ\u00ec profondamente sulla metodologia della ricerca medica influenzando numerosi scienziati che studiarono a Vienna\".\"\nBiografia.\nNato a Hradec Kr\u00e1lov\u00e9 in Boemia nel 19 febbraio del 1804 era il figlio di un amministratore del distretto imperiale asburgico. Egli and\u00f2 a scuola nel K\u00f6niggr\u00e4tz per poi trasferirsi a Praga nel 1818, dove, dopo aver studiato filosofia nell'universit\u00e0 di Praga, si dedic\u00f2 allo studio della medicina. Dopo essersi laureato, nel 1828 ottenne il dottorato dall'universit\u00e0 di Vienna e in seguito lavor\u00f2 come assistente di Johann Wagner (1800-1832), professore di anatomia patologica, tra il 1828 e il 1832. Alla morte di Wagner nel 1832, Rokitansky ricevette temporaneamente la cattedra di anatomia patologia e divent\u00f2 il curatore del museo di patologia. Nel 1834 divenne assistente del professore straordinario e prosettore dell'ospedale generale di Vienna (Wiener Allgemeins Krankenhaus) per poi, nel 1844, guadagnarsi il posto di professore ordinario della facolt\u00e0 di anatomia patologica. Successivamente Rokitansky raggiunse posizioni di prestigio nel mondo dell'amministrazione scientifica e medica di Vienna come ad esempio nel 1848, momento in cui venne nominato membro dell'Accademia Viennese delle Scienze (Wiener Akademie der Wissenschaften) e in seguito suo presidente dal 1869 al 1878. Nel 1850 divent\u00f2 presidente della Societ\u00e0 dei Medici Viennesi (Gesellschaft der Arzte in Wien) e infine nel 1863, assistente della corte per affari medici (Hofrat und Ministerialreferent fur die Medizin).\nRokitansky, che nel 1870 divenne anche membro dell'Accademia delle Scienze di Parigi, si ritir\u00f2 nel 1875. \nTra patologia e clinica.\nRokintasky \u00e8 considerato il fondatore della cosiddetta Seconda Scuola Viennese, nella quale ebbe un ruolo chiave l'anatomia patologica. In quest'occasione entr\u00f2 in contatto con figure di grande rilievo quali Josef von \u0160koda, importante dermatologo e clinico, considerato il maggiore esponente del nichilismo terapeutico, corrente medica che proponeva, come trattamento di elezione davanti a molte malattie, di astenersi da qualsiasi intervento terapeutico, lasciando che l'organismo si \"autoguarisse\" o anche Ferdinand von Hebra, maestro della dermatologia del XIX secolo, per non parlare di Ign\u00e1c F\u00fcl\u00f6p Semmelweis, suo allievo, che aiut\u00f2 in molte occasioni tra cui la ricerca di una sua riabilitazione nel mondo scientifico in seguito al suo licenziamento dall'ospedale generale viennese. Basandosi sulla scuola parigina, dove le autopsie diventarono una pratica abituale negli ospedali di medicina, Rokintasky correl\u00f2 il quadro clinico durante la vita del paziente con quello successivo alla sua morte, stabilendo una forte connessione tra il lavoro del clinico e quello del patologo. Rokintasky pratic\u00f2 dissezioni su migliaia di cadaveri e tenne anche conto dell'analisi chimica dei materiali. Diede anche uno speciale contributo alla patologia attraverso la sua scoperte nei suoi differenti campi, scoperte che pubblic\u00f2 nel suo manuale della patologia (\"Handbuch der pathologoschen Anatomie\", 1842-1846). Egli inoltre classific\u00f2 le malattie in base alle lesioni anatomiche riportate sul cadavere.\nLa teoria emato-umorale.\nGli sforzi di Rokintasky di correlare i sintomi clinici ai risultati post mortem e di organizzare le malattie in uno specifico sistema di cause ed effetti lo port\u00f2 a postulare una teoria emato-umorale sulle differenti discrasie del sangue, che egli consider\u00f2 essere responsabili di particolari patologie. Faceva riferimento all'idea di \u201cdiscrasia cellulare\u201d, concetto relativo alla patologia degli umori, teoria che si stava sviluppando contemporaneamente ad opera ad esempio del medico francese Gabriel Andral (1797-1876) per cui le infiammazioni, le proliferazioni e le deformazioni dei margini valvolari erano dovute a un'errata distribuzione dei succhi nutritivi. Egli infatti scopr\u00ec le origini delle alterazioni delle strutture morfologiche durante il cambiamento delle condizioni del plasma sanguigno osservando le loro lesioni, causate secondo questi dallo squilibrio delle proteine del plasma. L'analisi chimica dei materiali e l'esecuzione degli esperimenti aiutarono Rokintasky nello sviluppo della sua teoria, che pubblic\u00f2 nel primo volume del suo manuale.\nQuesta risult\u00f2 essere affascinante al tempo.\nSebbene si fondi sull'osservazione del substrato morfologico cellulare, fu fortemente criticato dal patologo tedesco, Rudolf Virchow (1821- 1902). Virchow fu un grande sostenitore del solidismo e fermo oppositore di qualsiasi idea non si conformasse ad essa. Questa critica fece s\u00ec che Rokintasky abbandonasse le proprie teorie, le quali vennero omesse nella nuova edizione del suo manuale (1855-1861) .\nSebbene Virchow ebbe una grande influenza nella comprensione dell'anatomia del cadavere nella seconda met\u00e0 del diciannovesimo secolo, Rokintasky fu uno dei padri fondatori della moderna scienza patologica.\nEgli promosse l'analisi morfologica e, soprattutto, consolid\u00f2 il rapporto tra patologo e clinico. Certamente Rokintasky, che miglior\u00f2 anche l'educazione medica, fece acquisire prestigio alla medicina Viennese grazie al suo contributo nella medicina, il quale risult\u00f2 essere duraturo negli anni grazie ai suoi seguaci.\nContributi.\nIl nome di Rokitansky \u00e8 associato alle seguenti patologie: \nRokitansky ha anche sviluppato un metodo di autopsia che consisteva principalmente nella dissezione in situ. Si dice che Rokitansky \"abbia supervisionato 70.000 autopsie e eseguito personalmente oltre 30.000, con una media di due al giorno, sette giorni alla settimana, per 45 anni\"."}
{"id": "1888066", "revid": "767487", "url": "https://it.wikipedia.org/wiki?curid=1888066", "title": "Cos\u00ec bella, cos\u00ec dolce", "text": "Cos\u00ec bella, cos\u00ec dolce \u00e8 un film del 1969 diretto da Robert Bresson, adattamento cinematografico del racconto \"La mite\" di F\u00ebdor Dostoevskij.\nFu presentato alla Quinzaine des R\u00e9alisateurs del 22\u00ba Festival di Cannes.\nTrama.\nAccanto al corpo delle giovane moglie morta per suicidio, il marito rivive la sua storia. Giovane ragazza povera accetta dopo tante insistenze di sposarlo, ma ferita dalla sua gelosia si rinchiude nel silenzio."}
{"id": "1888067", "revid": "289588", "url": "https://it.wikipedia.org/wiki?curid=1888067", "title": "Osama bin Muhammad bin Awad bin Laden", "text": ""}
{"id": "1888069", "revid": "289588", "url": "https://it.wikipedia.org/wiki?curid=1888069", "title": "Bin L\u0101den", "text": ""}
{"id": "1888071", "revid": "767487", "url": "https://it.wikipedia.org/wiki?curid=1888071", "title": "Quattro notti di un sognatore", "text": "Quattro notti di un sognatore (\"Quatre nuits d'un r\u00eaveur\") \u00e8 un film del 1971 diretto da Robert Bresson.\nLa trama \u00e8 ispirata dal romanzo \"Le notti bianche\" di F\u00ebdor Dostoevskij, opera dal forte carattere sentimentale e romantico.\nFu presentato alla Quinzaine des R\u00e9alisateurs del 24\u00ba Festival di Cannes.\nTrama.\nJacques, giovane pittore, una notte vede una ragazza, Marthe, che sta tentando il suicidio buttandosi da un ponte. La salva e tra i due nasce un'amicizia. Lei gli confida di avere tentato quel gesto estremo per una delusione d'amore: da un anno aspetta che il suo uomo torni da lei, dopo che si erano lasciati per un diverbio. Lui d'altronde le aveva lasciato qualche speranza di ritornare. Jacques la ascolta interessato e la rassicura, poi le d\u00e0 appuntamento sul ponte per le tre notti seguenti, nella speranza che Marthe si accorga dei propri sentimenti verso di lei."}
{"id": "1888079", "revid": "767487", "url": "https://it.wikipedia.org/wiki?curid=1888079", "title": "Lancillotto e Ginevra", "text": "Lancillotto e Ginevra \u00e8 un film del 1974 diretto da Robert Bresson.\nTrama.\nDalla Bretagna, Lancillotto torna alla corte di Art\u00f9, profondamente trasformato dalla fallimentare spedizione alla ricerca del Sacro Graal, col suo contorno di brutalit\u00e0 ed efferatezze. Chiede a Ginevra di scioglierlo dalla promessa d'amore, per non proseguire nell'inganno del suo re, mentre nei rapporti coi suoi sodali si comporta in modo mite ed umile, cercando anche l'amicizia di chi, primo fra tutti Mordred, lo accusa di essere all'origine, con la sua sconsiderata spedizione, dei mali e del disordine che affliggono il regno.\nNel luogo dei segreti convegni tra la regina e il suo paladino \u00e8 stata ritrovata una sciarpa di Ginevra, che Mordred intende utilizzare presso il re, come rivelazione della relazione adultera della moglie. Mentre Lancillotto, ferito, in Escalot, nel corso di un torneo cavalleresco, cui aveva partecipato in incognito con insegne bianche, \u00e8 assente, Mordred mette in atto il suo proposito. Per ordine del re, Ginevra \u00e8 rinchiusa nella torre del castello.\nLa sua liberazione ad opera di Lancillotto scatena un confronto con i fedeli di Art\u00f9, cui pone termine la risoluzione di Ginevra di tornare dal marito, presso cui ha interceduto, sul letto di morte, il nipote Galvano, ferito in guerra.\nProduzione.\nAncora nel 1966, in una conversazione con Jean-Luc Godard, il regista accenna ad un suo futuro film sulla leggenda del Graal. Il film, nelle sue intenzioni, avrebbe dovuto essere girato in due versioni, nelle lingue dei paesi in cui la leggenda si era sviluppata - francese e inglese. Tale soluzione si suggeriva anche per affrontare gli impegni di quella che, sin da allora, si prospettava come l'operazione pi\u00f9 ambiziosa e costosa di Bresson.\nDi molto antecedente, il progetto iniziale, del 1952, avrebbe dovuto tradursi in un film in bianco e nero, interpretato per il ruolo di Ginevra da Niki de Saint-Phalle, madre della protagonista Laura Duke Condominas.\nCritica.\nNella stessa intervista, Bresson proponeva una rilettura del ciclo, dalla quale fosse sottratto l'elemento fiabesco (\"... le fate, Merlino.\"). Il suo posto, nell'influenzare e modificare la realt\u00e0 fisica, i fatti della storia umana, sarebbe stato preso dai sentimenti umani. A tali propositi si attenne fedelmente, otto anni dopo, girando il film.\nIn un mondo dominato dal male, come in tutti gli ultimi sette film del regista, gli uomini, costretti da codici e regole, che li imprigionano come le rigide armature, il cui clangore spesso si sovrappone alle loro voci, si agitano in un ciclico esplodere di \"brutalit\u00e0, non senso, orrore\". Inesorabilmente, l'impossibilit\u00e0 per Lancillotto di sottrarsi ai codici della cavalleria e dell'onore, conducono alla morte sua e del suo pi\u00f9 fedele amico.\nPoco compreso da critica e pubblico, il film risult\u00f2, comunque, nel fallimento finanziario dei produttori"}
{"id": "1888080", "revid": "484362", "url": "https://it.wikipedia.org/wiki?curid=1888080", "title": "I ragazzi del F\u00fchrer", "text": ""}
{"id": "1888085", "revid": "110157", "url": "https://it.wikipedia.org/wiki?curid=1888085", "title": "In Concert (Derek and the Dominos)", "text": "In Concert \u00e8 il secondo album (il primo live) del gruppo Derek and the Dominos, pubblicato nel 1973. \u00c8 un doppio album, registrato nell'ottobre del 1970 al Fillmore East, a New York."}
{"id": "1888087", "revid": "287204", "url": "https://it.wikipedia.org/wiki?curid=1888087", "title": "Napola", "text": ""}
{"id": "1888088", "revid": "767487", "url": "https://it.wikipedia.org/wiki?curid=1888088", "title": "Giovanni Ballico", "text": "Carriera.\nGiocatore.\nCresce nello Schio esordendo in Serie C nel 1942. Bloccato come tanti altri calciatori nati tra la fine degli anni 1910 e l'inizio degli anni 1920, dal precipitare della situazione nel secondo conflitto mondiale, torna in campo sempre con lo Schio nel 1945.\nAl termine del primo campionato del dopoguerra, Ballico passa alla SPAL in Serie B proprio nell'anno in cui il suo presidente, Paolo Mazza, ha concluso la cessione di un conterraneo di Ballico, Mario Astorri, anche lui proveniente dallo Schio. Una serie di malanni limita le sue prestazioni e gioca 8 partite.\nNel 1947 passa alla , con cui esordisce in Serie A il 14 settembre 1947 e sar\u00e0 la prima delle 160 gare di campionato che Ballico giocher\u00e0 con i blucerchiati in sette stagioni, senza mai segnare una rete.\nBallico esordir\u00e0 anche, l'11 novembre 1951, in Nazionale giovanile, come allora si chiamava l'Under-21, giocando contro l'Egitto. Nel corso di quella partita si infortun\u00f2 e venne spostato all'ala non essendovi allora la possibilit\u00e0 di sostituire i giocatori durante la gara.\nNel 1954, a 30 anni, torna in Serie B con il Palermo. Colleziona 45 partite nel campionato cadetto in due campionati con i rosanero, disputando un nuovo campionato di Serie A, l'ultimo, sfruttando la promozione dei siciliani nella massima serie avvenuta nella stagione 1955-1956. Disputate le ultime 12 partite in Serie A, segue il Palermo di nuovo in B dove scende in campo per altre 29 volte e chiudendo nel 1958 con il calcio giocato.\nIn carriera ha totalizzato complessivamente 172 presenze in Serie A e 82 presenze ed una rete in Serie B.\nAllenatore e dirigente.\nInizier\u00e0 successivamente la carriera prima di allenatore, con il Palermo in Serie A nel 1962-1963 ed altre formazioni di Serie B e C fra le quali il Rovereto, poi di direttore sportivo, tornando a Ferrara in quest'ultima veste nel 1977 ed avendo assieme a Ottavio Bianchi e Ottavio Bugatti la responsabilit\u00e0 della conduzione della SPAL in Serie B. Nel 1978 diviene il d.s. del Lanerossi Vicenza, in Serie A e nel medesimo ruolo nel medesimo ruolo nel in Serie B che viene promosso in Serie A e al quale viene riconfermato come manager anche nella massima serie. \u00c8 al come segretario nella promozione nel campionato di Serie C2 nel 1981, ruolo che mantiene in Serie C1."}
{"id": "1888093", "revid": "1592373", "url": "https://it.wikipedia.org/wiki?curid=1888093", "title": "Angelo Michele Colonna", "text": "Biografia.\nAngelo Michele Colonna noto come Michelangelo Colonna nacque a Rovenna in provincia di Como e mor\u00ec a Bologna. Da ragazzo lavor\u00f2 a Como sotto il nome di \"Caprera\". Nel 1617, si trasfer\u00ec Bologna presso la bottega di Gabriello Ferrantini (detto \"Occhiale\") e quindi presso il maestro di quadratura Girolamo Curti (\"il Dentone\").\nEgli dipinse degli affreschi nel Palazzo Albergati a Bologna. Conobbe Carlo Cesare Malvasia, mentre lavorava agli affreschi di Villa Malvasia con Curti e Domenico Ambrogi a Trebbo di Reno nel 1624. L'anno successivo con Curti affresc\u00f2 la Villa Paleotti. Nel 1625, con Ambrogi, affresc\u00f2 Villa Malvezzi Campeggi a Bagnarola di Budrio. Nel 1625, raccomandato da Alessandro Tiarini, aiut\u00f2 a decorare la volta della Chiesa di sant'Alessandro a Parma. Nel 1625 collabor\u00f2 con Lucio Massari, Francesco Gessi e altri artisti alla decorazione dell'Oratorio di San Rocco a Bologna, dipingendo sei santi e allegorie. Nel 1627 dipinse la Chiesa di San Michele in Bosco.\nDopo la morte di Curti, nel 1632, Colonna diede inizio a una lunga collaborazione (fino al 1660) con Agostino Mitelli. Assieme decorarono il Palazzo Spada a Roma, il Palazzo Pitti a Firenze (con un grande affresco intitolato \"Fama dei Medici coronata di vittoria\"), la Chiesa di San Filippo Neri a Forl\u00ec.\nEssi divennero i maggiori esponenti della quadratura in Italia. Sempre con Mitelli lavor\u00f2 a Modena dipingendo affreschi nel palazzo degli Este a Sassuolo. Lavorarono anche alla volta del distrutto Oratorio di San Girolamo di Rimini. Dopo la decorazione di una sala nel palazzo di Stefano Balbi, poi Durazzo, a Genova con al centro della volta la medaglia raffigurante \"Primavera e Inverno\", Colonna e Mitelli fra il 1653 e il 1658, lavorarono alla galleria che porta all'altare maggiore della Chiesa di San Michele in Bosco, a Bologna, e contemporaneamente completarono (nel 1657) una \"Assunzione\" nella cappella del Rosario della basilica di San Domenico sempre a Bologna.\nNel 1658, Colonna si rec\u00f2 in Spagna per lavorare alla Corte di Filippo IV. Per questo lavoro venne inizialmente contattato da Diego Vel\u00e1zquez. Ritornato in Italia, nel 1662 collabor\u00f2 con il discepolo di Mitelli Giacomo Alboresi (1632-1677) e continu\u00f2 a essere particolarmente attivo a Bologna, decorando il Palazzo Cospi-Ferretti e la cappella della Chiesa dei Santi Bartolomeo e Gaetano (1667). Nel 1677 complet\u00f2 gli affreschi nella sala consiliare del Palazzo Comunale, collaborando con Gioacchino Pizzoli e Giuseppe Romani. Sempre verso il 1677, ormai famoso per i lavori fatti per i sovrani di Francia e Spagna, venne invitato a Lucca dai Chierici regolari della Madre di Dio per i quali decor\u00f2 la tribuna della Chiesa di Santa Maria Corteorlandini. Nella stessa citt\u00e0 fu interpellato per la decorazione dell'abside del duomo, ma le sue richieste economiche apparvero troppo elevate all'Opera della Cattedrale che incaric\u00f2 del lavoro Giovanni Coli e Filippo Gherardi. Ancora nella Repubblica di Lucca dipinse infine la sala grande della villa Arnolfini di Gragnano."}
{"id": "1888095", "revid": "122978058", "url": "https://it.wikipedia.org/wiki?curid=1888095", "title": "Genius loci (saggio)", "text": "Genius loci. Paesaggio ambiente architettura \u00e8 un saggio di Christian Norberg-Schulz.\nChristian Norberg-Schulz scrisse questo libro con il preciso scopo di ovviare a una lacuna fino ad allora presente: creare una fenomenologia dell'architettura. Certamente influenzato dal clima esistenzialista che pervadeva l'Europa e profondamente interessato alle problematiche intimiste studia l'architettura e soprattutto il suo modo di inserirsi nel territorio e le modalit\u00e0 in cui questa pu\u00f2 trasformarlo in luogo. Proprio il luogo \u00e8 il centro della sua riflessione ed \u00e8 visto come un sito con una precisa identit\u00e0, sempre riconoscibile, con caratteri che possono essere eterni o mutevoli. Fondamentale \u00e8 la distinzione tra luogo naturale e luogo artificiale, entrambi distinti nelle categorie romantico, cosmico e classico. \u00c8 romantico ci\u00f2 che colpisce e spaventa, esprime le forze ctonie della natura e per questo motivo tocca gli aspetti pi\u00f9 profondi della psiche umana. Ci\u00f2 avviene in genere per paesaggi e citt\u00e0 nordiche come Praga. Il paesaggio cosmico \u00e8 vastissimo, lo sguardo si perde nell'orizzonte infinito e indistinto come quello del deserto. Il cielo altissimo e perfetto sembra necessariamente espressione di un ordine cosmico. Non a caso sono questi i paesaggi che hanno ispirato le religioni monoteiste. Un esempio di luogo artificiale cosmico \u00e8 l'affascinante citt\u00e0 di Khartoum sorta nel punto di incontro di Nilo blu e Nilo bianco. Il paesaggio classico \u00e8 tipicamente quello greco o italiano: vario, a misura d'uomo a differenza del microcosmo romantico o del macrocosmo cosmico. \nL'architettura deve rispettare il luogo, integrarsi con esso, ascoltare cio\u00e8 il suo genius loci. Quest'ultima \u00e8 un'espressione tipicamente romana collegata a tutto ci\u00f2 che il luogo \u00e8 e che vuole essere. Non a caso un architetto molto apprezzato da Schulz quale Kahn si chiede cosa voglia anche un singolo determinato materiale. Quello di Schulz, come lui stesso chiarisce, non \u00e8 un determinismo naturale, non sostiene che in un determinato luogo esiste una sola architettura possibile, tuttavia l'architettura deve interpretare ed essere compatibile con il luogo. L'ultimo capitolo degli otto che compongono il libro si addentra direttamente negli aspetti dell'urbanistica fino a quale punto sono deducibili. \nIl suo \u00e8 un duro attacco alle citt\u00e0 del ventesimo secolo sorte attraverso la riproposizione sconsiderata su larga scala dei modelli dei maestri dell'architettura quali Le Corbusier, Wright o Louis Kahn. Il risultato \u00e8 stato quello di creare dei non-luoghi che, come chiarito da Kevin Lynch, portano necessariamente, secondo uno schema marxista di struttura e sovrastruttura, all'alienazione."}
{"id": "1888096", "revid": "13804", "url": "https://it.wikipedia.org/wiki?curid=1888096", "title": "Frank B. Kellogg", "text": ""}
{"id": "1888101", "revid": "1543377", "url": "https://it.wikipedia.org/wiki?curid=1888101", "title": "Leopoldo Marechal", "text": "Educazione ed esordi.\nNato a Buenos Aires da una famiglia di origini francesi, \u00e8 stato un importante intellettuale e scrittore argentino. Dopo un'infanzia trascorsa in ristrettezze economiche, Marechal riusc\u00ec a diventare insegnante nelle scuole secondarie, lavorando anche come bibliotecario. \nNegli anni venti si occup\u00f2 essenzialmente di poesia, avvicinandosi al gruppo di intellettuali riuniti attorno alla rivista Mart\u00edn Fierro. Nel 1922 pubblic\u00f2 la sua prima raccolta \"Los aguiluchos\". Grazie a questa raccolta di poesie fece amicizia con intellettuali come Horacio Schiavo, Jos\u00e9 Bonomi e Jos\u00e9 Fioravanti, cominciando a scrivere sulla rivista \"Proa\".\nViaggi in Europa e maturit\u00e0 letteraria.\nNel 1926, avvicinatosi al gruppo del Mart\u00edn Fierro, pubblic\u00f2 \"D\u00edas como flechas\", il cui stile era influenzato dall'avanguardia europea. Nello stesso anno, desideroso di viaggiare in Europa, riusc\u00ec finalmente a concretizzare il suo sogno. Sbarcato in Spagna incontr\u00f2 Ram\u00f3n G\u00f3mez de la Serna a Madrid, allacciando relazioni con la redazione della \"Gaceta Literaria\" e con il filosofo Ortega y Gasset. In Francia, a Parigi, fece amicizia con Pablo Picasso oltre a frequentare il gruppo degli argentini espatriati, come Horacio Butler, H\u00e9ctor Basald\u00faa e Antonio Berni. \nTornato in patria nel 1927 ricominci\u00f2 a lavorare nella scuola, accettando di far parte della redazione di \"El Mundo\" e fondando a sua volta la rivista \"Libra\", che ebbe vita brevissima. Nel 1929 con le sue \"Odas para el hombre y la mujer\" (1929) consegu\u00ec il \"Premio Municipale di poesia\" a Buenos Aires, dimostrando ormai di aver acquisito uno stile personale con un giusto bilanciamento fra stile e classicit\u00e0. Quello stesso anno viaggi\u00f2 in Europa, stabilendosi per un certo tempo a Parigi, a Montparnasse, e frequentando i vivaci circoli intellettuali e artistici dell'epoca. Fu durante questo soggiorno parigino, verso il 1930, che Marechal cominci\u00f2 a scrivere il suo romanzo \"Adan Buenosayres\".\nAttivit\u00e0 politica e culturale.\nNel 1931, tornato ancora una volta in Argentina conosce Mar\u00eda Zoraida Barreiro che nel 1934 diventer\u00e0 sua moglie, dandogli in seguito due figlie. Marechal si avvicina al cattolicesimo e al gruppo Convivio. Nel 1937 dedica alla moglie le poesie di \"Laberinto de amor\" con il quale vince il \"Premio Nazionale di Poesia\", premio che vincer\u00e0 ancora nel 1940 con \"Sonetos a Sophia\". \nNegli anni quaranta, Marechal mostr\u00f2 un'aperta simpatia per il peronismo e collabor\u00f2 politicamente con il governo di Juan Per\u00f3n, dirigendo la Segreteria nazionale della cultura.\nAdan Buenosayres.\nNel 1947, dopo una lunga malattia, muore la moglie, Mar\u00eca Zoraida. Lo scrittore, fortemente provato, si getta nel lavoro, riprendendo il suo romanzo Adan Buenosayres, completandolo e dandolo alle stampe nel 1948. Il romanzo ricevette una lusinghiera recensione da parte di Julio Cort\u00e1zar, ma per il resto venne completamente ignorato. Probabilmente le sue scelte politiche non furono estranee a questo ostracismo culturale. Nel romanzo si narra del viaggio del poeta Adan che compie un periplo simbolico di tre giorni all'interno della geografia di una Buenos Aires metafisica. Nel suo cammino incontra una folla di personaggi tra i quali, sotto nomi di fantasia, sono riconoscibili tutti i grandi intellettuali argentini, incluso Jorge Luis Borges. Il romanzo allegorico tocca ogni tipo di registro, dal comico all'epico, con un linguaggio eccezionale e a volte stupefacente. Da parte sua Marechal ha dichiarato: \u00abQuando ho scritto \"Adan Buenosayres\" non intendevo uscire dall'ambito della poesia. Basandomi sulla Poetica di Aristotele, ho subito pensato che tutti i generi letterari debbano essere generi della poesia, sia l'epico che il drammatico o il lirico. [\u2026] Con questa intenzione ho scritto \"Adan Buenosayres\" e l'ho adattato alle norme che Aristotele aveva dettato per il genere epico\u00bb\nCome l'Ulisse di James Joyce, l'influenza del romanzo pu\u00f2 essere ritrovata nell'Odissea di Omero, ma anche nel cattolicesimo e in Dante (il settimo libro del romanzo, intitolato \"Viaje a la Oscura Ciudad de Cacodelphia\" \u00e8 evidentemente una parodia dell'Inferno dantesco).\nUltimi anni.\nSubito dopo la pubblicazione del romanzo, lo scrittore argentino viaggi\u00f2 in Europa con incarichi ufficiali, tenendo anche conferenze a Madrid e Roma. Nel 1950 va a convivere con Elvia Rosbaco, un'insegnante di letteratura con la quale aveva da tempo instaurato una relazione. Dal 1951 comincia ad occuparsi di teatro con un adattamento dell'\"Elettra\" di Sofocle e scrivendo la piece \"Ant\u00edgona V\u00e9lez\", basata sull'Antigone. \nDopo la caduta di Per\u00f3n conduce una vita molto ritirata, continuando a scrivere sia poesia sia romanzi. Si segnalano le sue raccolte \"Alegropeya\" e \"Heptameron\" (1962) e il romanzo \"El banquete de Severo Arcangelo\" (1965), per il quale riceve il Premio Forti Glori. Muore improvvisamente nel 1970, poco prima della pubblicazione del suo terzo romanzo: \"Megaf\u00f3n o La guerra\".\nRicezione critica.\nA differenza di altri grandi scrittori argentini come Borges e Cort\u00e1zar, Marechal non \u00e8 molto conosciuto al di fuori dell'Argentina, eccetto che a Cuba, dove il poeta fu nel 1967, invitato dal governo per ricevere un premio di letteratura. Nel suo stesso paese per molto tempo la sua opera fu dimenticata, anche per ragioni politiche. Attualmente il suo \"Adan Buenosayres\" \u00e8 considerato dai critici come uno dei pi\u00f9 importanti romanzi mai scritti nella letteratura argentina."}
{"id": "1888106", "revid": "466539", "url": "https://it.wikipedia.org/wiki?curid=1888106", "title": "Andr\u00e9 Greipel", "text": "Velocista, ha vinto sette tappe al Giro d'Italia, undici al Tour de France e quattro alla Vuelta a Espa\u00f1a, oltre a una classifica a punti nella gara spagnola. \u00c8 soprannominato \"il Gorilla\".\nCarriera.\nGli esordi e i primi anni nel professionismo.\nDopo aver vinto per due volte il campionato tedesco in linea tra gli juniores, Greipel pass\u00f2 professionista nel 2005 con la Wiesenhof, squadra tedesca con licenza UCI Professional Continental, ottenendo come prima vittoria tra i professionisti una tappa del Post Danmark Rundt. L'anno successivo si trasfer\u00ec alla T-Mobile (divenuta poi, per ragioni di sponsor, High Road, Columbia e HTC) di Olaf Ludwig; durante la stagione vinse due tappe del Rheinland-Pfalz-Rundfahrt e fece il suo esordio in un Grande Giro, la Vuelta a Espa\u00f1a, collezionando un secondo posto nella sesta tappa dietro a Thor Hushovd per poi ritirarsi nella nona tappa.\nNel gennaio 2008 si impose all'attenzione del grande pubblico vincendo la Down Under Classic e dominando il Tour Down Under, con quattro vittorie di tappa e il successo nella classifica generale; grazie a tali prestazioni divenne il primo leader dell'UCI ProTour 2008. Greipel rimase poi a secco di vittorie fino a maggio, quando venne inviato al Giro d'Italia in appoggio all'altro velocista della squadra, l'inglese Mark Cavendish. All'arrivo della diciassettesima tappa a Locarno Cavendish, gi\u00e0 vincitore di due tappe, lasci\u00f2 la vittoria a Greipel accontentandosi della seconda posizione. Nel prosieguo della stagione ottenne altre vittorie di tappa in corse come il Giro d'Austria, l'Eneco Tour e il Giro di Germania.\nNel 2009 Greipel torn\u00f2 al Tour Down Under da favorito, ma dopo aver vinto la prima tappa cadde nella terza riportando una frattura alla spalla che lo costrinse ad uno stop di tre mesi. Una volta tornato alle corse, ottenne varie vittorie. I risultati di maggior prestigio arrivarono alla Vuelta a Espa\u00f1a, della quale vinse quattro tappe ed indoss\u00f2 la maglia oro per due giorni, ottenendo in tal modo, per la prima volta, il simbolo del primato in un Grande Giro. Concluse la corsa in maglia verde, come leader della classifica a punti.\nAll'inizio della stagione 2010 vinse per la seconda volta il Tour Down Under, del quale si aggiudic\u00f2 anche la classifica a punti e tre tappe. Nel corso dell'anno Greipel entr\u00f2 in conflitto con Cavendish, la cui presenza in squadra gli impediva di partecipare alle gare pi\u00f9 importanti, generando tensione all'interno della HTC. Dopo aver vinto cinque tappe del Presidential Cycling Tour of Turkey, partecip\u00f2 al Giro d'Italia come leader della squadra vincendo la diciottesima tappa con arrivo a Brescia. Tra agosto e settembre fu protagonista con sette vittorie di tappa tra Tour de Pologne, Eneco Tour (entrambe gare del calendario mondiale) e Tour of Britain.\nDal 2011 al 2018: l'affermazione in maglia Omega Pharma/Lotto.\nPer la stagione 2011 lasci\u00f2 la HTC e si trasfer\u00ec assieme ad alcuni compagni alla formazione belga Omega Pharma-Lotto. Alla Tirreno-Adriatico di inizio stagione fu vittima di una caduta mentre effettuava il riscaldamento poco prima della partenza della cronosquadre inaugurale. Prese ugualmente parte alla gara, ma dovette ritirarsi dopo la cronometro. Salt\u00f2 il Giro d'Italia, mentre partecip\u00f2 per la prima volta in carriera al Tour de France, vincendo la decima tappa in volata proprio davanti a Cavendish.\nNel 2016 corre il Giro d'Italia imponendosi in tre tappe, la quinta, la settima e la dodicesima. Proprio al termine di quest'ultima frazione, con arrivo a Bibione, nonostante indossasse la maglia rossa di \"leader\" della classifica a punti, lascia la \"Corsa rosa\" per riposarsi in vista del successivo Tour de France, nel quale vince l'ultima tappa a Parigi. A fine stagione si presenta tra i favoriti ai Campionati del mondo di Doha, ma non riesce a entrare nell'azione decisiva orchestrata dalla nazionale belga e taglia il traguardo in 42\u00aa posizione.\nNel 2017 disputa la miglior classica \"monumento\" della carriera, si piazza infatti settimo alla Parigi-Roubaix a 12\" dal vincitore Greg Van Avermaet. Al Giro d'Italia vince la seconda tappa in volata davanti a Roberto Ferrari e Jasper Stuyven, e grazie agli abbuoni conquista anche la \"maglia rosa\". Perde il primato gi\u00e0 giorno successivo poich\u00e9, a causa di un contatto con un altro corridore nel finale verso Cagliari, non riesce a resistere all'attacco dei Quick-Step Floors che porta Fernando Gaviria a conquistare tappa e primato.\nInizia bene il 2018 imponendosi in due tappe del Tour Down Under. Dopo aver vinto due tappe alla Quattro Giorni di Dunkerque e altrettante al Giro del Belgio prende il via del Tour de France, suo grande obiettivo stagionale. Tuttavia i risultati non sono all'altezza delle aspettative: ottiene come miglior piazzamento un terzo posto prima di ritirarsi nel corso della dodicesima frazione. Ad agosto viene annunciato il suo passaggio alla Fortuneo-Samsic (poi Ark\u00e9a-Samsic) a partire dalla stagione 2019.\nDal 2019: la nuova sfida in maglia Ark\u00e9a-Samsic.\nLa nuova avventura con la squadra francese Ark\u00e9a-Samsic inizia a La Tropicale Amissa Bongo: dopo un secondo e un terzo posto nelle prime due tappe, coglie la prima vittoria stagionale nella sesta frazione, sul traguardo di Oyem; con questa vittoria \u00e8 il primo corridore della storia ad affermarsi in tutti i continenti. Dopo un secondo posto nell'ultima tappa, chiuder\u00e0 la corsa gabonese in terza posizione."}
{"id": "1888108", "revid": "339392", "url": "https://it.wikipedia.org/wiki?curid=1888108", "title": "Al-Q\u0101\u2018ida", "text": ""}
{"id": "1888110", "revid": "56818", "url": "https://it.wikipedia.org/wiki?curid=1888110", "title": "Olimpiadi di Melbourne", "text": ""}
{"id": "1888113", "revid": "112761480", "url": "https://it.wikipedia.org/wiki?curid=1888113", "title": "Filopatria", "text": "In zoologia, si dice filopatria la tendenza di alcune specie di animali migratori a tornare in un luogo particolare per nutrirsi o riprodursi. Tale luogo, nonostante il significato della parola (dal greco \"philos\" + \"patr\u00eca\", \"amore per la patria\"), non \u00e8 necessariamente il luogo dove l'animale \u00e8 nato.\nEsistono infatti due tipi di filopatria:\nGli animali migratori possono mostrare inoltre filopatria per altri siti, come ad esempio le aree di sosta durante la migrazione, i siti dove effettuare la muta o i posti dove svernare.\nSi pensa che questa caratteristica si sia evoluta per preservare gli adattamenti di un animale a un determinato ambiente, poich\u00e9 raramente gli animali che mostrano filopatria riescono a riprodursi bene in ambienti diversi da quelli natali, e quindi la selezione sessuale ha favorito coloro che hanno mostrato fedelt\u00e0 al sito d'origine.\nA volte, il termine viene applicato anche ad animali che vivono in vari nidi, occupandoli a rotazione e a seconda delle costruzioni climatiche (varie specie di api e vespe)."}
{"id": "1888120", "revid": "6516", "url": "https://it.wikipedia.org/wiki?curid=1888120", "title": "Boris Kustodiev", "text": ""}
{"id": "1888122", "revid": "466539", "url": "https://it.wikipedia.org/wiki?curid=1888122", "title": "Boris Michajlovi\u010d Kustodiev", "text": "Biografia.\nGiovent\u00f9.\nBoris Kustodiev nacque ad Astrachan', nella famiglia di un professore di filosofia, storia della letteratura e logica presso il locale seminario teologico. Suo padre mor\u00ec giovane, ed il peso del mantenimento della famiglia ricadde sulle spalle della madre. La famiglia Kustodiev affitt\u00f2 una piccola ala della casa di un ricco mercante. \u00c8 qui che il ragazzo form\u00f2 le sue prime impressioni sulla vita della classe mercantile nella provincia russa. L'artista scrisse successivamente: \u00abIl modo di vivere dei ricchi e facoltosi mercanti era proprio l\u00ec, sotto il mio naso... Era come se venisse da un'opera di Ostrovskij\u00bb. L'artista conserv\u00f2 queste impressioni giovanili per anni, ricreandole successivamente negli oli e negli acquerelli.\nStudi artistici.\nTra il 1893 ed il 1896, Kustodiev studi\u00f2 presso il seminario teologico ad Astrachan' e prese lezioni private di arte da Pavel Vlasov, allievo di Vasilij Perov. Successivamente, dal 1896 al 1903, frequent\u00f2 lo studio di Il'ja Repin all'Accademia Imperiale delle Arti di San Pietroburgo. Nello stesso periodo, frequent\u00f2 lezioni di scultura, da Dmitrij Stelleckij, e di incisione, da Vasilij Mate. Espose le sue opere per la prima volta nel 1896.\nRepin scrisse: \u00abHo grandi speranze per Kustodiev. \u00c8 un artista di talento ed un uomo serio e riflessivo, con un profondo amore per l'arte; sta eseguendo un attento studio della natura\u2026\u00bb. Quando a Repin fu commissionata la realizzazione di una grande tela per commemorare il centesimo anniversario del Consiglio di Stato, invit\u00f2 Kustodiev come suo assistente. La realizzazione fu estremamente complessa e richiese molto duro lavoro. Insieme al suo insegnante, il giovane artista realizz\u00f2 gli studi dei ritratti per il dipinto, ed esegu\u00ec poi la parte di destra del lavoro finale. Sempre in questo periodo, Kustodiev realizz\u00f2 una serie di ritratti di personaggi contemporanei che sentiva essere i propri compagni spirituali. Tra di essi l'artista Ivan Bilibin (1901) e l'incisore Mate (1902). Il lavoro su questi ritratti aiut\u00f2 considerevolmente l'artista, obbligandolo ad uno studio scrupoloso del proprio modello e a penetrare il mondo complesso dell'animo umano.\nNel 1903 spos\u00f2 Julija Pro\u0161inskaja (1880-1942). Visit\u00f2 la Francia e la Spagna, grazie ad un sussidio dell'Accademia Imperiale delle Arti, nel 1904. Sempre nel 1904, frequent\u00f2 lo studio privato di \u00c9mile-Ren\u00e9 M\u00e9nard a Parigi. In seguito viaggi\u00f2 ancora in Spagna e quindi, nel 1907, in Italia. Nel 1909 visit\u00f2 l'Austria e la Germania, e poi nuovamente la Francia e l'Italia. Nel corso di questi anni dipinse molti ritratti ed opere di genere. Comunque, indipendentemente da dove si trovasse, nell'assolata Siviglia o nei parchi di Versailles, Kustodiev sentiva l'irresistibile attrattiva della madre patria. Dopo cinque mesi in Francia torn\u00f2 in Russia, scrivendo con evidente gioia al suo amico Mate che tornava ancora una volta \u00abnella nostra benedetta terra russa\u00bb.\nCarriera artistica.\nLa rivoluzione russa del 1905, che scosse le basi della societ\u00e0, stimol\u00f2 una pronta risposta nell'animo dell'artista. Egli collabor\u00f2 con le riviste satiriche \"\u017dupel\" \"(Lo spauracchio)\" e \"Adskaja Po\u010dta\" \"(La posta dell'inferno)\". All'epoca, incontr\u00f2 per la prima volta gli artisti del gruppo Mir iskusstva \"(Il mondo dell'arte)\", composto da artisti russi innovatori. Si un\u00ec alla loro associazione nel 1910 ed in seguito partecip\u00f2 a tutte le loro esposizioni.\nNel 1905, Kustodiev cominci\u00f2 a lavorare anche all'illustrazione di libri, un settore a cui lavor\u00f2 per tutta la vita. Illustr\u00f2 molte opere della letteratura classica russa, tra cui \"Le anime morte\", \"Il calesse\" ed \"Il cappotto\" di Gogol'; \"Il canto dello Zar Ivan Vasiljevi\u010d', del giovane opri\u010dnik e del valoroso mercante Kala\u0161nikov\" di Lermontov; \"Come il Diavolo rub\u00f2 ai contadini un tozzo di pane\" e \"La candela\" di Lev Tolstoj.\nNel 1909 venne eletto all'Accademia russa di belle arti. Continu\u00f2 a lavorare intensamente, ma una grave malattia, la tubercolosi della spina dorsale, lo costrinse a curarsi. Su suggerimento dei suoi medici si spost\u00f2 in Svizzera, dove pass\u00f2 un anno sottoponendosi a cure in una clinica privata. Sentiva per\u00f2 la mancanza della patria lontana, e temi russi continuarono ad essere alla base delle opere dipinte in quegli anni. Nel 1918 dipinse \"La moglie del mercante con il t\u00e8\", che divenne il pi\u00f9 famoso dei suoi quadri.\nNel 1916 divenne paraplegico. Scrisse: \"Ora tutto il mio mondo \u00e8 la mia stanza\". La sua capacit\u00e0 di rimanere contento e vitale, nonostante la paralisi, stupiva tutti. I suoi dipinti colorati e di genere gioioso non rivelano le sue sofferenze fisiche, e forniscono al contrario l'impressione di una vita allegra e spensierata. Le tele del 1916, \"Maslenica\" e \"Fontanka u Kalinkina mosta\" (la Fontanka presso il ponte Kalinkin), prendono spunto dai suoi ricordi. Ricostruiva con precisione la propria giovinezza, in una attiva citt\u00e0 sulla riva del Volga.\nNei primi anni successivi alla Rivoluzione del 1917, l'artista lavor\u00f2 con grande ispirazione in diversi campi. Temi contemporanei divennero la base dei suoi lavori, che erano usati per calendari e copertine di libri, e negli schizzi ed illustrazioni per le decorazioni stradali. Le sue copertine delle riviste \"Il campo di grano rosso\" e \"Panorama rosso\" attirarono l'attenzione grazie ai soggetti vividi e chiari. Kustodiev lavor\u00f2 anche nella litografia, illustrando i lavori di Nekrasov. Le sue illustrazioni per le storie di Leskov \"La rammendatrice\" e \"Lady Macbeth di Mtsensk\", furono pietre miliari nella storia dell'illustrazione di libri in Russia, tanto bene corrispondevano alle immagini letterarie.\nScenografia.\nL'artista si interess\u00f2 anche di disegno di scenografie. Cominci\u00f2 a lavorare in teatro nel 1911, quando disegn\u00f2 le scene per \"Un cuore ardente\" di Aleksandr Nikolaevi\u010d Ostrovskij. Il successo fu tale che le proposte continuarono ad arrivare. Nel 1913, disegn\u00f2 scenografie e costumi per \"La morte di Pa\u017euchin\" di Michail Evgrafovi\u010d Saltykov-\u0160\u010dedrin al Teatro d'arte di Mosca. Il suo talento in questo campo fu evidente soprattutto nel suo lavoro per le opere di Ostrovskij: \"\u00c8 un affare di famiglia\", \"Un colpo di fortuna\", \"Lupi e pecore\" e \"La tempesta\". L'ambientazione delle opere di Ostrovskij era la vita di provincia ed il mondo della classe mercantile, molto vicino al genere di pittura di Kustodiev, per cui fu in grado di lavorare facilmente e velocemente sulle scenografie.\nNel 1923, Kustodiev si un\u00ec all\"'Associazione degli Artisti della Russia Rivoluzionaria\". Continu\u00f2 a dipingere, incidere, illustrare libri e disegnare scenografie teatrali fino alla sua morte, avvenuta il 28 maggio 1927, a Leningrado."}
{"id": "1888124", "revid": "2184720", "url": "https://it.wikipedia.org/wiki?curid=1888124", "title": "Radionorba", "text": "Radio Norba \u00e8 un'emittente radiofonica FM privata italiana edita dal Gruppo Norba.\nIl presidente \u00e8 Marco Montrone, figlio di Luca, fondatore del gruppo. Direttore \u00e8 Alan Palmieri, gi\u00e0 conduttore di Radio 105 e RTL 102.5. Fino al 2007 la radio \u00e8 stata diretta da Titta De Tommasi, ex dj e conduttore, passato poi alla direzione artistica di Telenorba.\nL'emittente possiede una controparte televisiva, Radionorba TV, le cui trasmissioni sono partite il 21 marzo 2012.\nStoria.\nRadionorba inizia a trasmettere per la prima volta a novembre 1976, nella prima sede in via Cardinale Gennari, ma sospende ben presto le trasmissioni in quanto il gruppo decide di concentrarsi sul settore televisivo e, nel frattempo, studiare una dimensione pi\u00f9 ampia per il lancio della radio.\nL'emittente, quindi, riprende le trasmissioni il 29 ottobre 1984 da un'altra sede sita in via Divisione Acqui, nel centro di Conversano, con Antonella Caramia. Il gruppo Telenorba, editore della radio, costituisce il 4 dicembre la Fonovipi Puglia S.p.A, diretta da Carlo Momigliano per la vendita degli spazi pubblicitari, con sede a Bari e filiali a Foggia e Lecce. Nel 1991 battesimo per \"Vedo radio\", la prima trasmissione televisiva che coinvolge i dj dell'emittente.\nPer i visitatori del sito internet esce il magazine \"Spinz\".\nNel 2001 nasce la redazione giornalistica, con Agostino Quero e Raffaella Polti. Numerose le finestre d'informazione aperte nel corso della giornata sulla cronaca nazionale e locale.\nIl 29 ottobre 2003 viene inaugurata ufficialmente la sede di Napoli.\nNell'estate 2010 viene inaugurata la redazione di Lecce, da cui trasmettono in diretta gli speaker Max Del Buono e Paolo Foresio.\nRadionorba vince nel 2008 i premi \"Grolla d'Oro\" e \"Media Award\" come migliore radio locale d'Italia.\nDal 31 maggio 2021 l'emittente rinnova logo, grafiche e studi. Inoltre, estende la propria offerta editoriale con quattro nuove emittenti tematiche digitali: Radio Norba Italiana, Radio Norba Amore, Radio Norba Joy e Radio Norba Battiti.\nLoghi.\nRadionorba Music &amp; Sport 21 Maggio 2013 - 31 maggio 2021\nRadio Norba Italiana, Radio Norba Amore, Radio Norba Joy, Radio Norba Battiti E Radio Norba Music In uso dal 31 maggio 2021\nProgrammi.\nBattiti dalla Caverna.\n\"Battiti dalla Caverna\" \u00e8 stato un programma di Radionorba in onda dal 1995 al 2008. Il programma ospitava i pi\u00f9 importanti cantanti italiani in cui si esibivano in versione acustica davanti ad un pubblico. Tanti gli artisti che hanno poi suonato unplugged nello studio dell'emittente: Alex Baroni, Alex Britti, Anna Tatangelo, Avion Travel, Biagio Antonacci, Simone Cristicchi, Daniele Silvestri, Fabio Concato, Gigi D'Alessio, Jovanotti, Le Vibrazioni, Litfiba, Mario Venuti, Massimo Ranieri, Nek, Neri per Caso, Paola e Chiara, Paolo Meneguzzi, i Pooh, Renato Zero, Roberto Vecchioni, Ron, Rossana Casale, Sud Sound System, Teresa De Sio, i Tiromancino, Vinicio Capossela, Gino Paoli.\nBattiti Live.\n\"Battiti Live\" sono dei concerti gratuiti, trasmessi su Radionorba e Telenorba (e dal 2017 anche su Italia 1), ogni estate dalle principali piazze del Sud Italia.\nSete di Radio Tour.\nIl \"Sete di Radio Tour\" \u00e8 un altro tour, come il \"Radionorba Battiti Live\" che tocca localit\u00e0 di Puglia e Basilicata. Il \"Sete di Radio Tour\" nasce nel 2009 e vede dei giochi tra il pubblico e il programma come il gioco dj per un giorno. A differenza del \"Radionorba Battiti Live\", il \"Sete di Radio Tour\" viene prodotto, oltre che da Radionorba, anche dalla Dreher. Il \"Sete di Radio Tour\" \u00e8 caratterizzato dalla collocazione serale in cui viene ospitato pi\u00f9 di un artista per volta; vengono realizzate delle vere e proprie interviste agli artisti. Di seguito vengono riportate le stagioni con i principali artisti che vi hanno preso parte:\nRiconoscimenti.\nRadionorba ha vinto numerosi Premi: tra gli ultimi: la \"Grolla d'Oro\" come migliore radio locale d'Italia del 2008 e \"Media Award\" sempre come migliore radio locale d'Italia del 2008. Nel 1988 aveva vinto l\"'Oscar della Radio\"."}
{"id": "1888127", "revid": "1957733", "url": "https://it.wikipedia.org/wiki?curid=1888127", "title": "M+M's", "text": "M+M's, conosciuta anche come M&amp;M's, \u00e8 una canzone dei Blink-182, pubblicata per le radio come singolo, il primo del gruppo. Il brano fa parte della lista tracce del loro primo album in studio, \"Cheshire Cat\".\nVideo musicale.\nIl video mostra i tre componenti del gruppo svegliarsi accanto alle loro ragazze e decidere di rubare ognuno qualcosa, per poi scappare. Dopo il furto i tre si incontrano e passano la giornata a divertirsi. Quando stanno scaricando dall'auto gli strumenti per andare a tenere un concerto arrivano le rispettive ragazze e comincia una sparatoria, dove i Blink-182 vengono tutti colpiti, per\u00f2 non muoiono. Poi si alzano e salgono sul palco. A causa della scena della sparatoria, il video \u00e8 stato girato un'altra volta."}
{"id": "1888132", "revid": "889336", "url": "https://it.wikipedia.org/wiki?curid=1888132", "title": "Nazionale Under-21 di calcio del Belgio", "text": "La Nazionale di calcio belga Under-21 \u00e8 la rappresentativa calcistica Under-21 del Belgio ed \u00e8 posta sotto l'egida della federazione calcistica belga (URBSFA/KBVB).\nRecord individuali.\nTra parentesi gli anni di militanza. Accanto al numero di presenze nella tabella \"Presenze\" tra parentesi il numero di reti segnate, viceversa nella tabella \"Reti\". Sono comprese anche le presenze e le eventuali reti con la nazionale olimpica."}
{"id": "1888135", "revid": "339392", "url": "https://it.wikipedia.org/wiki?curid=1888135", "title": "Nazionale di calcio belga Under-21", "text": ""}
{"id": "1888138", "revid": "125726680", "url": "https://it.wikipedia.org/wiki?curid=1888138", "title": "TeamViewer", "text": "TeamViewer AG \u00e8 un'azienda che si occupa della creazione di software per la condivisione dei desktop a distanza.\nCaratteristiche.\nTeamViewer.\nTeamViewer \u00e8 un supporto informatico per la collaborazione remota e permette di controllare un computer da remoto. Registra oltre 1,9 miliardi di dispositivi connessi ed oltre 40 milioni di sessioni avviate ogni giorno.\nPer l'uso personale \u00e8 totalmente gratuito, e sempre pi\u00f9 aziende stanno implementando il software per garantire servizi come il Lavoro agile, il supporto remoto e la collaborazione a distanza.\nL'utilizzo su pi\u00f9 sistemi operativi.\nDalla versione 3.5 TeamViewer \u00e8 anche disponibile per i computer Mac e pu\u00f2 essere usato per la condivisione di file e condivisione Desktop anche tra PC e Mac. Dalla versione 5.x, TeamViewer include anche la versione per sistemi Linux, per iPhone e Android.\nAssieme al rilascio della versione 8 per le altre piattaforme, TeamViewer diventa disponibile anche per Windows 8 e Windows RT, nell'ottobre 2012, e per gli smartphone con Windows Phone 8, nel giugno 2013.\nCon l'aggiornamento all'ultima versione \u00e8 possibile realizzare collegamenti cross-platform da PC a PC, da dispositivo mobile a PC e viceversa, e perfino tra dispositivi mobili che supportano Windows, macOS, Linux, Chrome OS, iOS, Android, piattaforma universale di Windows e BlackBerry.\nSicurezza.\nTeamViewer utilizza un sistema di crittografia asimmetrica RSA e una codifica AES (256 bit) della sessione. Permette inoltre l'implementazione dei pi\u00f9 noti identity providers al fine di integrare un'autenticazione multi-fattoriale, particolarmente utile per l'utilizzo aziendale del software.\nNella configurazione di default, TeamViewer utilizza uno dei server TeamViewer per gestire la connessione e l'instradamento del traffico tra la macchina locale e quella remota, tuttavia la connessione \u00e8 stata resa con le ultime versioni completamente end-to-end, senza lasciare quindi che nessun dato transiti su server esterni alle due macchine. Inoltre gli unici dati inviati, salvo specifica autorizzazione, sono i dati immagine del desktop del dispositivo target, pertanto nessun dato sensibile pu\u00f2 essere effettivamente trasferito se non tramite apposita procedura di trasferimento pre-autorizzata dagli utenti.\nUso fraudolento.\nTeamViewer e servizi similari sono stati utilizzati per commettere frodi sotto forma di supporto tecnico. Le vittime sono state contattate telefonicamente da criminali spacciatisi per rappresentanti di un servizio di assistenza, talvolta usando il nome di Microsoft, al fine di risolvere una infezione virale nei loro computer. Hanno dunque chiesto alle vittime di poter accedere ai computer installando un software di condivisione del desktop a distanza, per poi abusarne. Un giornalista di Wired che investigava sul problema \u00e8 stato vittima egli stesso della frode, con richiesta di installare TeamViewer.\nA marzo 2016 il programma ransomware Surprise ha abusato di TeamViewer per infettare computer, mentre a giugno 2016 centinaia di utenti TeamViewer hanno dichiarato di esser stati vittima di accessi non autorizzati dalla Cina, vedendosi prosciugati i loro conti PayPal. Ogni utilizzo fraudolento pu\u00f2 essere evitato semplicemente accertandosi dell'identit\u00e0 del proprio interlocutore, il quale avr\u00e0 necessario bisogno dell'approvazione dell'utente per effettuare la connessione. Ogni sessione pu\u00f2 essere inoltre monitorata, registrata ed interrotta in qualsiasi momento.\nVoIP.\nTeamviewer consente anche la collaborazione a distanza, infatti, mentre si controlla un computer remoto, l'eventuale utente di quel PC potr\u00e0 interagire dando degli input dalle proprie periferiche ed inoltre si potr\u00e0 stabilire una connessione VoIP per comunicare in videoconferenza.\nAll'interno del programma \u00e8 inoltre presente una apposita funzionalit\u00e0 per le video conferenze ed i meeting remoti, con possibilit\u00e0 di condivisione desktop in tempo reale per presentazioni e dimostrazioni, nonch\u00e9 una funzione di messaggistica istantanea in grado di fungere da raccolta ticket per l'assistenza remota.\nLicenza.\nTeamViewer \u00e8 utilizzabile gratuitamente per il solo uso personale e non commerciale. Per l'uso commerciale deve essere acquistato un piano abbonamento apposito tra i diversi disponibili, a seconda delle proprie esigenze di connessione. Essi permettono inoltre una personalizzazione del modulo lato client per favorire il proprio branding aziendale, con semplici tools per un accesso immediato da parte del cliente."}
{"id": "1888139", "revid": "1522738", "url": "https://it.wikipedia.org/wiki?curid=1888139", "title": "Shadowgeist", "text": ""}
{"id": "1888143", "revid": "729019", "url": "https://it.wikipedia.org/wiki?curid=1888143", "title": "Stazione di Alcantara", "text": "La stazione di Alcantara \u00e8 una stazione ferroviaria della linea ferroviaria Messina-Siracusa; \u00e8 posta al km 284+156 della stessa. La stazione fu di diramazione perch\u00e9 origine della dismessa ferrovia Alcantara-Randazzo tra il 1959 e il 2002.\nStoria.\nLa stazione originaria venne costruita in prossimit\u00e0 del fiume Alcantara, da cui prese nome in virt\u00f9 di una consolidata consuetudine, nell'ambito del programma di costruzione della ferrovia Messina-Catania della Societ\u00e0 Vittorio Emanuele per connettere l'estremo lembo nord della Sicilia e il porto di Messina alle zone produttive della costa orientale dell'Isola. La stazione venne costruita nella zona soprastante l'abitato di Giardini-Naxos. . La stazione sub\u00ec un radicale rinnovamento con un ampliamento del piazzale di stazione e la ricostruzione del piccolo edificio originario sostituito da uno pi\u00f9 grande di disegno moderno e lineare nell'ambito dei lavori di costruzione della linea per Randazzo iniziati a partire dagli anni trenta e terminati a met\u00e0 degli anni cinquanta. L'inaugurazione della linea avvenuta il 4 giugno 1959 coincise con l'apertura operativa della nuova stazione. La stazione fu presenziata da Dirigente Movimento e fu sede del Dirigente Unico della linea fino agli anni novanta.\nNella seconda met\u00e0 degli anni novanta la sede della dirigenza unica fu soppressa in quanto venne previsto l'esercizio a spola sulla linea per Randazzo. In seguito all'installazione di un apparato ACEI telecomandabile la stazione \u00e8 esercita in telecomando DCO.\nStrutture e impianti.\nLa stazione consiste di un fabbricato realizzato negli anni cinquanta, che sostitu\u00ec quello antecedente inadatto alla nuova funzione di stazione di diramazione, con decorazione esterna in travertino e larghi marciapiedi. La stazione tuttavia \u00e8 priva di sottopassaggi. \u00c8 posta a poco pi\u00f9 di met\u00e0 percorso tra Messina e Catania, sul tratto a semplice binario dell'importante collegamento ferroviario. Fino alla chiusura della linea diramata dell'Alcantara era importante dal punto di vista della circolazione treni in quanto \"stazione di diramazione\" e di interscambio. In essa era la sede della Dirigenza unica relativa alla linea diramata.\nIl fascio binari comprende 5 binari atti al servizio viaggiatori. Il primo binario era quello di inizio del corretto tracciato per la linea Ferrovia Taormina-Alcantara-Randazzo il cui servizio ferroviario \u00e8 stato definitivamente soppresso; da esso si dirama il secondo, mentre il terzo \u00e8 quello di \"corretto tracciato\" per i treni in transito provenienti da Catania o da Messina. Il 4 e 5 binario ad esso sono direttamente collegati. Esiste anche un piccolo fascio di binari tronchi per carico e scarico a nord-est del fabbricato. Vi si trova un ponte a bilico per la pesatura dei carri merci da 40\u00a0t lungo 9 m e di sagoma limite.\nMovimento.\nLinea Messina-Catania.\nNel 1938 la stazione era sede di fermata di 6 treni accelerati provenienti da Messina; in senso inverso vi fermavano 5 treni accelerati dei quali due provenienti da Siracusa.\nL'orario ufficiale del 1975 riportava la fermata di 9 treni in servizio locale, di un diretto proveniente da Roma Termini. In senso inverso i treni aventi fermata erano 6.\nNel 2014 nell'impianto fermano i treni viaggiatori regionali operati da Trenitalia nell'ambito del contratto di servizio previsto per la Regione Siciliana: il servizio offre la fermata di 11 treni regionali feriali provenienti da Messina o da Taormina-Giardini. In senso inverso i treni che vi effettuano fermata sono 12.\nLinea Taormina-Randazzo.\nL'orario ufficiale del 1964 riportava la fermata di 4 treni di automotrici in servizio locale provenienti da Taormina-Giardini e diretti a Randazzo e di 4 in senso inverso; l'ultima corsa serale per Randazzo proveniva da Catania e l'ultima in senso inverso proseguiva su Catania Centrale.\nNel 1973 si aggiungevano ad esse due ulteriori coppie di corse, limitate a Francavilla di Sicilia, effettuate nel periodo scolastico.\nLe corse vennero mantenute fino alla chiusura della linea all'esercizio ma con orari mutati in funzione delle esigenze del servizio a spola.\nPoco importante era il movimento merci limitato all'arrivo di carri bestiame per conto di un importante importatore locale, nonch\u00e9 alla composizione dei treni per Randazzo, in particolare per quelli stagionali della transumanza.\nInterscambi.\nFino agli anni ottanta avveniva lo scambio con i treni diretti a Francavilla di Sicilia e Randazzo."}
{"id": "1888149", "revid": "122246", "url": "https://it.wikipedia.org/wiki?curid=1888149", "title": "Qualificazioni al campionato europeo di pallavolo femminile 2009", "text": "Le qualificazioni per il campionato europeo di pallavolo femminile 2009, le cui fasi finali si sono tenute in Polonia, si sono svolte tra il mese di maggio e settembre 2008. Hanno partecipato 28 squadre nazionali europee.\nDopo il primo turno, le squadre sono state divise in 6 gruppi da 4: le vincenti di ogni girone sono state ammesse agli europei mentre le seconde classificate hanno disputato i play-off. In totale 9 squadre hanno ottenuto la qualificazione.\nLa Gran Bretagna partecipa alle qualificazioni con una squadra unificata e quindi con le rappresentative di Inghilterra, Galles, Irlanda del Nord e Scozia.\nCollegamenti esterni.\nRisultati delle qualificazioni agli europei di pallavolo femminile 2009"}
{"id": "1888157", "revid": "228587", "url": "https://it.wikipedia.org/wiki?curid=1888157", "title": "Casa Lle\u00f3 Morera", "text": "La Casa Lle\u00f3 Morera \u00e8 un edificio modernista dell'architetto Llu\u00eds Dom\u00e8nech i Montaner situato al numero 35 di Passeig de Gr\u00e0cia a Barcellona. Il progetto fu una commissione fatta nel 1902 da Francesca Morera per ristrutturare la vecchia casa Rocamora costruita nel 1864. Quando mor\u00ec nel 1904, suo figlio Albert Lle\u00f3 i Morera continu\u00f2 il lavoro e diede il nome all'edificio. Il lavoro fu completato il 10 marzo 1905.\n\u00c8 uno dei tre edifici di grandi architetti modernisti - Gaud\u00ed, Puig i Cadafalch, Dom\u00e8nech i Montaner - che fanno parte della cosiddetta \"Manzana de la Discordia\", insieme a Casa Batll\u00f3 e Casa Amatller. La Casa Lle\u00f3 i Morera \u00e8 l'unica ad aver vinto il premio nel concorso annuale per edifici artistici assegnato dal Comune di Barcellona, nell'edizione del 1906.\n\u00c8 un'opera modernista che Llu\u00eds Permanyer ha descritto come \"un Palau de la M\u00fasica Catalana in scala ridotta\" e alla cui decorazione parteciparono numerosi artigiani come Mario Maragaliano e Llu\u00eds Bru per i mosaici, Antoni Serra i Fiter per le ceramiche, Antoni Rigalt i Blanch alle vetrate e Gaspar Homar e Josep Pey per il mobilio interno.\nL'architetto \u00d3scar Tusquets, negli anni Ottanta, si incaric\u00f2 del restauro del resto dell'edificio, restituendo i pinnacoli e il tempietto nella parte superiore, che aveva subito gravi ferite a causa del fuoco delle mitragliatrici durante la guerra civile spagnola del 1936.\n\u00c8 propriet\u00e0 privata, il primo piano della casa \u00e8 visitabile con guida (in inglese, spagnolo o catalano).\nStoria.\nEdificio originale.\nIl 20 febbraio 1864 Joan Mumbr\u00fa i Bordas e sua moglie Llu\u00efsa Sagrist\u00e0 i Figueras acquistarono il sito dell'edificio dalla Sociedad de Foment del Ensanche e il 15 luglio dello stesso anno ottennero la licenza edilizia per costruire un edificio di tre piani, a piano terra e mezza terrazza, che fu costruito dal capomastro Joaquim Sitjas. L'edificio era gemello di quello che occupa l'altra met\u00e0 dell'angolo con facciata sulla via Consell de Cent. Fu ereditata dai suoi figli: Josep, Ant\u00f2nia e Joan Mumbr\u00fa i Sagrist\u00e0. Il 1\u00ba agosto 1894 fu venduto ad Antonio Morera i Bus\u00f3 per 285.000 pesetas e pass\u00f2 alla moglie Francesca Morera i Ortiz.\nProgetto di trasformazione.\nIl trasferimento per eredit\u00e0 a Francesca Morera ebbe luogo il 16 febbraio 1902 e fu valutato 245.000 pessetes. La signora Morera commission\u00f2 la trasformazione modernista dell'edificio a Llu\u00eds Dom\u00e8nech i Montaner, che la termin\u00f2 nel 1905. I lavori furono eseguiti in due fasi. La prima, con una licenza concessa il 4 giugno 1902, consisteva in alterazioni interne che modificavano la distribuzione. La seconda fase consisteva nella ristrutturazione della facciata, che la signora Morera richiese al Comune di Barcellona il 17 luglio 1903. Il progetto ha superato di nove metri l'altezza massima edificabile, che nel caso dell'Eixample di Barcellona era di 22 metri, anche se \u00e8 stato accettato applicando un'interpretazione delle ordinanze comunali sulle corone decorative degli edifici. C'era una discrepanza per quanto riguarda il costo delle tasse che, dopo la presentazione di un reclamo, fu risolto a favore dei proprietari nel novembre 1904.\nProprietari e attivit\u00e0 commerciali.\nFrancesca Morera, che aveva ereditato l'edificio da suo zio, mor\u00ec il 10 dicembre 1904, e lo lasci\u00f2 in eredit\u00e0 al suo unico figlio Albert Leon Morera, tranne il piano nobile che lasci\u00f2 usufrutto a vita, alla nipote Francesca Lle\u00f3 i Puiguriguer. Il 22 dicembre 1929 Albert Lle\u00f3 Morera mor\u00ec e la propriet\u00e0 pass\u00f2 nelle mani di sua moglie Olinta de Puiguriguer i Palmarola e di suo figlio, Albert Lle\u00f3 i Puiguriguer.\nLa casa rimase nelle mani della famiglia fino al 1943, quando l'edificio fu venduto per 3 milioni di pesetas alla compagnia di assicurazioni \"Sociedad Mercantil Bilbao\".\nL'assicuratore Bilbao mantenne la propriet\u00e0 fino al 28 ottobre 1986 quando fu venduta per 240 milioni di pesetas alla \"Mutualidad General de Previsi\u00f3n Social de la Abogac\u00eda\" di Madrid.\nNel 1998 fu venduta al Grupo Planeta, e nel 2006 al Grup N\u00fa\u00f1ez i Navarro.\nRestauri.\nIl fatto che la famiglia abbia mantenuto la propriet\u00e0 per tre generazioni, ha favorito il mantenimento delle caratteristiche pi\u00f9 distintive all'interno dell'edificio, come i delicati elementi ornamentali dalle linee sinuose ispirate alla natura, che si sviluppano con una grande variet\u00e0 di materiali grazie all'intervento di maestri e artigiani.\nTuttavia, e forse perch\u00e9 era considerata una delle migliori opere moderniste grazie all'intenso contributo artistico dei migliori artigiani dell'epoca, cadde vittima dell'odio che i noucentisti professavano verso lo stile predecessore. Nel 1943, Pablo Loewe rilev\u00f2 il piano terra per creare la boutique di moda che esiste ancora oggi, e commission\u00f2 al decoratore madrileno Francisco Ferrer Bartolom\u00e9 un progetto poco rispettoso della facciata e degli interni del piano terra. I lavori furono eseguiti dalla Constructora Ribas i Pradell e il proprietario, Dami\u00e0 Ribas, chiese al suo amico architetto Raimon Duran i Reynals di firmare il progetto di ristrutturazione, poich\u00e9 aveva bisogno di un architetto responsabile. Il risultato fu la perdita definitiva delle facciate moderniste; e le sculture delle signore moderniste con giardini al piano terra, opera di Arnau, furono distrutte contemporaneamente con un piccone sulla stessa finestra. Le cime furono recuperate dal proprietario della tenuta, che in seguito le vendette a Salvador Dal\u00ed, che le colloc\u00f2 sul muro del cortile del suo Teatro-Museo di Figueres. Nel 1967 furono eseguiti nuovi lavori all'interno del piano terra, che distrussero tutti gli elementi decorativi originali progettati da Dom\u00e8nech i Montaner.\nNel 1987, la \"Mutualidad de Previsi\u00f3n Social de la Abogac\u00eda\" incaric\u00f2 l'architetto \u00d2scar Tusquets di restaurare l'edificio, e i pinnacoli e il tempio del cornicione, che erano stati gravemente danneggiati dal fuoco delle mitragliatrici durante la guerra civile spagnola, furono restaurati. La trasformazione del piano terra non ha potuto essere affrontata in quell'occasione a causa del rifiuto del negoziante che lo occupava. Tuttavia, il progetto di restauro degli architetti Carles Bass\u00f3 e \u00d2scar Tusquets ricevette un premio dal Comune di Barcellona, che fece molta pressione sul proprietario del piano terra. Il restauro delle vetrate di Rigalt fu eseguito dagli artisti vetrai Joan Serra e Dolors Guix\u00e0 del laboratorio \"Art del Vitrall\" di Sabadell.\nNel 1992, il piano terra fu parzialmente recuperato - colonne e capitelli - quando il negozio Loewe volle effettuare dei lavori all'interno dei locali e il Comune di Barcellona lo condizion\u00f2 al recupero della facciata. In questa occasione furono recuperati i leoni e i fiori di gelso originali che decoravano l'ingresso, alludendo ai nomi degli antichi proprietari.\nDopo il passaggio di propriet\u00e0 a N\u00fa\u00f1ez i Navarro, fu elaborato un piano di ristrutturazione e conservazione basato su un dettagliato studio artistico dell'immobile, un'analisi strutturale degli interni e un esame cromatico della facciata, che fu completato nel 2008.\nEdificio.\nL'edificio occupa un terreno irregolare, poich\u00e9 si trova in un angolo dell'Eixample di Barcellona con la facciata divisa in due parti di dimensioni diverse. Nella struttura dell'edificio originale, c'erano tre muri sul lato della \"xamfr\u00e0\" e cinque sulla facciata del Passeig de Gr\u00e0cia. Mentre l'edificio originale aveva una mezza terrazza, un mezzanino -quasi al livello della strada- e tre piani, dopo la ristrutturazione sono stati aggiunti un piano supplementare e un padiglione in cima come corona dell'edificio. Dopo il lavoro di Dom\u00e8nech i Montaner, l'edificio fu strutturato in una semi-terrazza, il mezzanino per uso commerciale con accesso da Passeig de Gr\u00e0cia, il piano principale - che era la casa di famiglia del proprietario - e tre appartamenti in affitto. La formula della \"casa de renda\", concepita per permettere ai proprietari di vivere al piano principale e agli inquilini negli altri piani, \u00e8 un modello applicato a gran parte dell'architettura dei grandi edifici dell'Eixample.\nFacciata.\nL'architetto ha deciso di dissimulare l'asimmetria tra le due parti della facciata e ha posto una tribuna al piano principale, nell'angolo. Sulla terrazza, nello stesso angolo, c'\u00e8 una torre molto ben decorata con pietra e mosaico, sostenuta da otto pilastri. In questo modo, la vista dell'asse dell'edificio \u00e8 audace e cerca di simulare una simmetria inesistente. Inoltre, gli spazi hanno proporzioni diverse a seconda del lato che occupano, un fatto che rafforza questo effetto.\nSe l'edificio originale era assolutamente regolare nella distribuzione e nelle dimensioni dei muri, la composizione di Dom\u00e8nech \u00e8 diversa in ogni piano. Al piano terra, ha grandi aperture con soffitti ad arco che offrono spaziose credenze per i locali commerciali al piano terra. All'interno di queste finestre l'autore ha incorporato due eleganti figure femminili - sculture dal chiaro profilo modernista -, e di dimensioni naturali, che sono abbracciate da grandi baldacchini da giardino, opera di Arnau. I pilastri su cui sono sostenuti gli archi sono decorati con leoni e fiori di gelso, simboli del nome del proprietario.\nAl piano principale si trova la tribuna cilindrica, che ha quattro colonne ed \u00e8 coronata in alto dal balcone del primo piano. Alla base di ogni colonna c'era la figura di una fata, opera di Arnau, oggi scomparsa. Su ogni lato, ci sono due pareti di fondo corrispondenti alle grandi stanze del piano principale, che \u00e8 diviso da colonne cilindriche e da una griglia decorata con decorazioni floreali che racchiudono tutte le colonne.\nAl primo e al secondo piano, la larghezza delle finestre diminuisce, creando la sensazione visiva di una forma triangolare su ciascuna delle facciate. I balconi, allungati al primo piano e arrotondati al secondo, sono decorati con una sontuosa decorazione in pietra; questa decorazione combina nuovamente immagini di fiori di gelso e leoni che, in questo caso, fiancheggiano uno scudo araldico. In questa decorazione, spiccano in particolare le figure scolpite sui balconi del primo piano, opera di Arnau. Sono le quattro signore sui balconi laterali, con gli strumenti in mano. Sono allegorie che si riferiscono ai recenti progressi tecnologici: fotografia, elettricit\u00e0, fonografi e telefoni.\nCi sono anche quattro busti negli archi che portano al balcone centrale - quello sopra la galleria principale - che, secondo Garc\u00eda-Mart\u00edn, potrebbe essere un disegno di Arnau scolpito da Alfons Juyol o Lambert Escaler. Secondo questa versione, sarebbero i membri della famiglia: Francesca Morera, suo figlio Albert Lle\u00f3 Morera, sua moglie Olinta de Puiguriguer, e Antoni Morera i Bus\u00f3, lo zio di Francesca che compr\u00f2 l'edificio e lo lasci\u00f2 in eredit\u00e0. Al secondo piano, seguendo la forma arrotondata dei balconi, le pareti laterali sono incorniciate in uno spazio circolare e multilobato, con due piccole calotte femminili in cima. Su ogni lato di queste nicchie, incastonate nel muro, si possono vedere delle specie di grifoni. Su questo piano, il balcone centrale \u00e8 formato da due pesci rotondi con una ricca decorazione floreale. Tra i due pesci c'era un insieme scultoreo, ora scomparso, di cui si conserva solo una foto; era formato da una colonna scanalata su cui c'\u00e8 un grande alano che sorregge una scultura con le sue teste e, alla base della colonna, ci sono due bambini di fronte con le mani coperte di fiori.\nIl terzo piano ha una decorazione pi\u00f9 sobria, senza balconi, con finestre adiacenti che ricordano una galleria. Sulle pareti, la decorazione floreale che copre le aperture di ventilazione continua sul balcone della terrazza dell'edificio, che \u00e8 rifinito con piccoli pinnacoli.\nAtrio.\nL'accesso al soppalco, cio\u00e8 ai locali commerciali, avviene direttamente dall'ultimo arco della facciata di Passeig de Gr\u00e0cia. Coincide con il progetto originale, anche se tra le ristrutturazioni del 1943 e del 2008 l'ingresso \u00e8 stato spostato sul retro dell'edificio, distruggendo le colonne che sostengono la galleria principale e mettendo una vetrina al posto della porta d'ingresso che c'era prima.\nI piani superiori sono accessibili dalla parte anteriore della finestra. \u00c8 un accesso unico per tutti i piani senza avere, come in altri edifici, un accesso diretto e differenziato al piano principale. La struttura della scala e la sua decorazione ricordano la contemporanea Casa Nav\u00e0s di Reus, opera di Dom\u00e8nech i Montaner, che lavor\u00f2 con gli stessi artigiani.\nIl vestibolo \u00e8 diviso in due parti: la prima parte - conosciuta come passaggio dalla porta - ha una scala che conduce alla seconda parte, formata da una piccola rientranza situata al livello del soppalco. Da questo pianerottolo parte la scala che, circondando l'ascensore situato nel centro, conduce ai piani superiori. La prima parte della sala \u00e8 riccamente decorata, come per impressionare il visitatore con tale esuberanza. La scala, in tutto lo spazio, ha dei timpani di rame e una parete frontale in mosaico; questo mosaico presenta un disegno seriale con piccoli fiori in bianco e verde, su uno sfondo di colori tenui, in rosa e verde. Tutte le pareti e il supporto si combinano in una pittura decorativa nei toni del marrone, e il mosaico presenta forme che imitano i frutti degli alberi di gelso. Questo primo spazio termina con un arco di pietra trionfale con una decorazione floreale scolpita. L'arco \u00e8 parzialmente coperto da un timpano, decorato con motivi floreali policromi anche in mosaico.\nLa parte posteriore del mezzanino, alla fine di questa prima scala, \u00e8 fatta interamente di mosaico romano con motivi geometrici. Le pareti della tromba delle scale sono dello stesso tono salmone con bordi a graffito. La piattaforma della scala \u00e8 decorata con piastrelle di ceramica volumetriche che simulano i fiori delle piante da semina. Tutti i mosaici della scala sono opera di Llu\u00eds Br\u00fa i Salelles.\nL'ascensore, in legno decorato in stile modernista, \u00e8 stato adattato alla legislazione attuale, ma senza perdere il suo stile originale.\nMezzanine e lo studio Audouard.\nIl 6 luglio 1905, Pau Audouard inaugura il suo nuovo studio al piano terra della casa Lle\u00f3 Morera. Llu\u00eds Dom\u00e8nech i Montaner, come decoratore, ha incorporato i migliori artigiani: Adri\u00e0 Gual, che ha realizzato l'ingresso, il \u00abprogetto della vetrina\u00bb e \u00abdue arazzi dai colori brillanti e di grande effetto ornamentale\u00bb; lo scultore Alfons Juyol, l'ebanista Joan Busquets (1874-1949), \u00abil lampionaio\u00bb Riera; La pittura decorativa di Vilar\u00f3; Antoni Rigalt i Blanch (1850-1914) e \"Buxeres e Codorniu\" fecero le vetrate, e Gaspar Homar (1870-1953) fece i lavori di intarsio.\nIl riferimento a un \u00abprogetto della vetrina\u00bb fatto da un artista come Gual si ritrova nelle affermazioni pubblicitarie che venivano utilizzate dagli studi fotografici per attirare i clienti, come il posizionamento di un tondo sulla facciata, anche luminoso, come fece Nadar a Parigi. Il rispetto per la stessa opera d'arte che l'edificio era, ha portato all'adozione di una soluzione di vetrate colorate moderniste, integrate nella facciata insieme alle sculture di Eusebi Arnau.\nOltre agli aspetti estetici, la nuova galleria fotografica aveva la novit\u00e0 tecnologica dell'illuminazione artificiale, che le permetteva di essere situata a un piano terra - per la comodit\u00e0 dei clienti - e non sul tetto come erano gli studi, per sfruttare il vantaggio della luce naturale.\nAppartamenti.\nA differenza di altre \u00abcase d'affitto\u00bb dove il piano principale era molto ricco di decorazioni in contrasto con i pi\u00f9 sobri appartamenti in affitto, in questo edificio l'attivit\u00e0 degli artigiani \u00e8 stata mantenuta in modo notevole e tutti hanno elementi ornamentali, vetrate piombate, mosaici romani sul pavimento, soffitti a graffito, camini decorati con legno intagliato e mosaico e simili distribuzione e dimensioni.\nL'atrio del piano principale \u00e8 stato progettato per impressionare il visitatore con una decorazione scultorea negli archi e nei gradini della porta che conducono al resto delle stanze della casa. Si tratta di una decorazione che si estende nel corridoio, dove si trova un arco decorato con un'immagine di San Giorgio che combatte il drago a difesa della fanciulla.\nDal corridoio si accede direttamente alle due ampi saloni con vista sulla strada e sulla tribuna del centro. In queste stanze si concentra gran parte della ricchezza artistica raggiunta da Dom\u00e8nech e dal suo team. Il soggiorno a destra, quello che si affaccia sulla facciata della xamfr\u00e0 e che serve da sala da pranzo, \u00e8 decorata con otto pannelli a mosaico e rilievi in porcellana disegnati da Gaspar Homar con l'aiuto di Josep Pey. Rappresentano scene di campagna, quattro di esse con personaggi ispirati a fotografie della famiglia, una con solo un paesaggio e le altre tre con animali e alberi. Sono tasselli colorati realizzati in mosaico da Mario Maragliano, con i volti e le mani delle persone che sono realizzati in un pezzo di porcellana con volume che emerge dal livello del muro fornendo un punto di realismo in mezzo al puntinismo che forma il mosaico. Questi pezzi sono stati disegnati dallo scultore Joan Carreras i Farr\u00e9 ed eseguiti dal ceramista Antoni Serra i Fiter.\nL'altra stanza, che si affaccia sulla facciata di Passeig de Gr\u00e0cia, \u00e8 stata completamente riempita di cassettoni in legno con preziosi intarsi disegnati da Homar i Pey e costruiti nel laboratorio dell'ebanista Joan Sagarra. Occupando gran parte delle due pareti, c'erano un divano con finestre laterali e un armadio. Al centro della stanza c'era un piccolo tavolo e diverse sedie con e senza braccioli. Sia i mobili che gli arredi sono conservati nel MNAC. La parte superiore della parete era ricoperta di carta da parati e il supporto era decorato con un soffitto a cassettoni di bassorilievi semisferici e decorazioni a intarsio.\nTra il soggiorno e la sala da pranzo c'\u00e8 uno spazio di forma triangolare con accesso alla tribuna circolare in cima all'edificio e un camino, incorniciato da due posti, all'estremit\u00e0 opposta che aveva una decorazione in legno intagliato. Si tratta di una scena di adorazione dei Re Magi scolpita in legno da Joan Carreras i Farr\u00e9, con due angeli di metallo in rilievo che la incorniciano e una placca di metallo in alto con le parole: \u00abVenim d'Orient guiats per l'estrella la del alba \u00e9s ella vos els sol ixent\u00bb.\nIl resto delle stanze sono decorate con pannelli di legno, alcune con ceramiche della fabbrica Pujol i Bausis e altre stuccate con piastrelle a graffito in diverse forme. Le pareti dei corridoi e delle stanze combinano rivestimenti in legno intagliato o decorato con mosaici riccamente dipinti di composizioni floreali, composizioni araldiche e, nel caso del piano principale, elementi che alludono a nomi di famiglia.\nLa parte posteriore dei piani si affaccia sul cortile interno. Il grande salone situato in questa zona \u00e8 rifinito in una rotatoria che ha, come unica parete, una parete semicircolare in vetro piombato con una storia pittorica diversa per ogni piano, opera di Rigalt."}
{"id": "1888158", "revid": "767487", "url": "https://it.wikipedia.org/wiki?curid=1888158", "title": "Lucius Lyon", "text": "Frequent\u00f2 le scuole d'obbligo e si trasfer\u00ec nel 1821 a Bronson, in Michigan, dove divenne un topografo. Divenne Topografo di Stato del Territorio del Michigan per il suo ottimo lavoro nella Guerra di Toledo. Fu eletto Senatore statunitense il 26 gennaio 1837 (che \u00e8 anche la data d'entrata del Michigan negli Stati Uniti d'America) e copr\u00ec questo ruolo fino al 1839."}
{"id": "1888159", "revid": "1272592", "url": "https://it.wikipedia.org/wiki?curid=1888159", "title": "Il prigioniero di Kaag", "text": "Il prigioniero di Kaag (titolo originale \"The Captives of Kaag\") \u00e8 un librogame dello scrittore inglese Joe Dever, pubblicato nel 1991 a Londra dalla Red Fox Children's Books e tradotto in numerose lingue del mondo. \u00c8 il quattordicesimo dei volumi pubblicati della saga Lupo Solitario. La prima edizione italiana, del 1991, fu a cura della Edizioni EL.\nTrama.\nBanedon il mago, capo della Corporazione della Stella di Cristallo e amico fraterno di Lupo Solitario, \u00e8 stato rapito dai maghi Nadziranim e tenuto prigioniero nella citt\u00e0-fortezza di Kaag: la conoscenza di Banedon della magia bianca, unita alla magia nera, darebbe ai Nadziranim un potere incontrastabile.\nLupo Solitario dovr\u00e0 addentrarsi nella terribile roccaforte e liberare l'amico prima che sia troppo tardi, salvo scoprire l'identit\u00e0 del nuovo governatore di Kaag, l'Arcidruido Cadak, nemico giurato del Grande Maestro dai tempi di Mogaruith. Proprio quest'ultimo svela che il rapimento di Banedon era solo un'esca per attirare in trappola il Ramas, ma Lupo Solitario riuscir\u00e0 ancora una volta ad avere la meglio sul suo avversario, salvando l'amico mago e fuggendo dalla fortezza a bordo della navicella Skyrider."}
{"id": "1888160", "revid": "287204", "url": "https://it.wikipedia.org/wiki?curid=1888160", "title": "Tak Matsumoto", "text": "Biografia.\nNel 2004 egli ha formato il \"Tak Matsumoto Group\" con Eric Martin, Jack Blades, Brian Tichy."}
{"id": "1888167", "revid": "115926342", "url": "https://it.wikipedia.org/wiki?curid=1888167", "title": "Societ\u00e0 italiana di diritto ed economia", "text": "La Societ\u00e0 italiana di diritto ed economia, in acronimo SIDE, \u00e8 un'associazione senza scopo di lucro che raggruppa studiosi italiani, economisti e giuristi, la cui ricerca ha ad oggetto l'analisi economica del diritto. Questo tipo di approccio, noto anche con l'espressione inglese \"Law and Economics\", ha per oggetto l'analisi economica delle regole giuridiche, intesa come analisi degli effetti prodotti dalle regole sugli incentivi di decisori individuali e collettivi."}
{"id": "1888172", "revid": "1543377", "url": "https://it.wikipedia.org/wiki?curid=1888172", "title": "La crociata della morte", "text": "La crociata della morte (titolo originale \"The Darke Crusade\") \u00e8 un librogame dello scrittore inglese Joe Dever, pubblicato nel 1991 a Londra dalla Red Fox Children's Books e tradotto in numerose lingue del mondo. \u00c8 il quindicesimo dei volumi pubblicati della saga Lupo Solitario. La prima edizione italiana, del 1991, fu a cura della Edizioni EL.\nTrama.\nUna disperata richiesta d'aiuto giunge a Lupo Solitario, da Re Sarnac di Lencia: Magnaarn, Comandante in Capo di Darke, minaccia il regno con le sue mortali armate Drakkar. Inoltre, corre voce che Magnaarn stia per entrare in possesso della Pietra della Dannazione di Darke, che, riunita con lo Scettro di Nyras che gi\u00e0 possiede, darebbe al nemico un potere devastante.\nLupo Solitario, accompagnato dal fido Capitano Prarg, dovr\u00e0 quindi introdursi nella palude infernale, per arrivare alla Pietra della Dannazione prima di Magnaarn. Caduto per\u00f2 in una trappola tesa dal comandante Drakkar all'interno delle rovine maledette, il Grande Maestro Ramas riesce comunque a fuggire dalla prigionia e nel duello finale, riuscir\u00e0 a sconfiggere Magnaarn, liberando cos\u00ec Lencia e il Magnamund dalla minaccia del Comandante Drakkar e delle sue demoniache armate."}
{"id": "1888173", "revid": "1522738", "url": "https://it.wikipedia.org/wiki?curid=1888173", "title": "Movimento per il Cambiamento Democratico", "text": "Il Movimento per il Cambiamento Democratico (MDC) \u00e8 un partito politico dello Zimbabwe.\nIl MDC \u00e8 nato nel 1999 per raccogliere gli oppositori del governo della ZANU-PF di Robert Mugabe e per organizzare i sostenitori del \"NO\" al Referendum costituzionale voluto da Mugabe stesso nel 2000 per concedergli pieni poteri costituzionali. L'affluenza alle urne per il referendum fu particolarmente bassa. Il MDC, molto presente nelle zone urbane, mobilitando al massimo i propri sostenitori, riusc\u00ec far prevalere il NO con il 56% dei voti. (Il dato fu particolarmente inaspettato perch\u00e9 alle elezioni generali di appena quattro anni prima Mugabe aveva ottenuto il 92% dei voti e ai precedenti l'83%. L'opposizione era, inoltre, particolarmente divisa e frammentata all'epoca (nel 1996) quindi, il risultato della vittoria dello ZANU-PF sciocc\u00f2 gli stessi democratici.) Il risultato del referendum fu un ottimo viatico per le elezioni legislative dello stesso anno. Il MDC, infatti, ottenne il 47% dei voti e 57 seggi. Lo ZANU-PF croll\u00f2 dall'81,4% al 48,6%, dei voti riuscendo, per\u00f2, a conseguire comunque 60 seggi. Le successive elezioni presidenziali videro il leader del MDC, Morgan Tsvangirai, sconfitto con il 42% dei voti. Il dato, comunque, risult\u00f2 il migliore che un candidato dell'opposizione avesse raggiunto in Zimbabwe, ma soprattutto dimostrava che il risultato del 2000 non era semplicemente un fatto estemporaneo. Alle elezioni politiche del 2005, per\u00f2, il MDC scese al 39% dei consensi e ottenne 41 seggi, contro i 78 dello ZANU-PF. Il dato dell'MDC fu anche il frutto della decisione di una fazione dello ZANU-PF di boicottare le elezioni. A quelle del 2008 le due fazioni, guidate la maggioritaria da Tsvangirai e la minoritaria da Arthur Mutambara, si presentarono ad entrambe alle elezioni, ma con candidati autonomi. I due gruppi ottennero complessivamente il 51,6% dei consensi ed elessero 110 deputati su 210, relegando, cos\u00ec, la ZANU-PF per la prima volta dal 1980, in un ruolo minoritario. Le contemporanee elezioni presidenziali videro il prevalere al primo turno di Tsvangirai con il 47,9% dei voti. Mugabe, fermo al 43%, venne accusato di brogli elettorali e repressioni politiche contro il MDC, tanto che in un primo momento sembr\u00f2 volersi ritirare. Il presidente, per\u00f2 avvi\u00f2 una vera e propria campagna di violenze e repressioni ai danni dei militanti dell'MDC, tanto che Tsvangirai, pur di evitare che le violenze proseguissero, prefer\u00ec lasciare il Paese. Mugabe, ormai senza rivali, ottenne l'83% dei voti al ballottaggio. Nel 2009 per l'MDC, per\u00f2, accade un fatto positivo: Tsvangirai \u00e8 eletto alla carica di Primo Ministro dello Zimbabwe, potere che manterr\u00e0 fino al 2013, anno in cui Mugabe abol\u00ec definitivamente tale carica. Negli anni a venire Tsvangirai si impegner\u00e0 strenuamente per porre fine (in modo assolutamente pacifico) al regime del dittatore. Lo stesso Tsvangirai \u00e8 stato arrestato a picchiato nel 2000, 2003 e nel 2007. Allo stesso tempo, per\u00f2, questo partito si guadagner\u00e0 il sostegno di moltissime nazioni. Alle elezioni del 2013 Tsvangirai perse al primo turno (sempre contro Mugabe) con il 34,37% dei voti. Il 14 febbraio 2018 Morgan Tsvangirai muore a Johannesburg per cancro al colon. Gli successe, alla guida del partito, Nelson Chamisa. Alle elezioni del 2018 l'MDC perse nuovamente, questa volta contro Emmerson Mnangagwa, il presidente portato al potere durante il colpo di Stato del 2017."}
{"id": "1888175", "revid": "767487", "url": "https://it.wikipedia.org/wiki?curid=1888175", "title": "Matvej Petrovi\u010d Bron\u0161tejn", "text": " Secondo marito della scrittrice Lidija Korneevna \u010cukovskaja, fu arrestato e giustiziato nel periodo delle grandi purghe staliniane.\nBiografia.\nNato nel 1906 nella citt\u00e0 ucraina di Vinnycja, Matvej Petrovi\u010d Bron\u0161tejn fu un fisico teorico, pioniere della gravit\u00e0 quantistica, autore di opere sull'astrofisica, semiconduttori, elettrodinamica quantistica e cosmologia. Si occup\u00f2 anche di divulgazione scientifica rivolta ai ragazzi.\nSecondo marito della scrittrice Lidija \u010cukovskaja, nell'agosto del 1937, nel periodo pi\u00f9 duro delle repressioni staliniane, fu arrestato e, pochi mesi dopo, processato e condannato alla confisca dei beni e a dieci di anni di lavoro forzato \"senza diritto di corrispondenza\".\nSolo nel 1957, quando Matvej Petrovic fu riabilitato, Lidija Kornevevna ebbe la conferma \nufficiale di quanto era realmente accaduto al marito: Matvej era stato \u201cprocessato\u201d, condannato e fucilato in un solo giorno, a trentun anni, il 18 febbraio 1938.\nPer lunghi anni la donna aveva cercato invano di sapere qualcosa sulla sua sorte. L'angoscia di quei tentativi fu trasfusa dalla \u010cukovskaja nel suo romanzo \"Sof'ja Petrovna\".\nNel 2013 \u00e8 stato istituito in suo onore il \"Bronstein Prize in Loop Quantum Gravity\", di cui il primo assegnatario \u00e8 stato Eugenio Bianchi."}
{"id": "1888176", "revid": "74668", "url": "https://it.wikipedia.org/wiki?curid=1888176", "title": "Tony Tony Chopper", "text": ""}
{"id": "1888183", "revid": "130040", "url": "https://it.wikipedia.org/wiki?curid=1888183", "title": "Leone V d'Armenia", "text": "Biografia.\nEra figlio di Oscin d'Armenia ed Isabella di Corico (morta nel 1310), alla morte del padre, il 20 luglio 1320 Leone sal\u00ec al trono, ma fino a quando raggiunse la maggiore et\u00e0 la Reggenza fu affidata a suo zio e patrigno Oscin di Corico.\nDurante questo periodo il reame sub\u00ec molte razzie da parte dei Mamelucchi;\nnel 1320 il sultano egiziano An-N\u00e2sir Muhammad invase e devast\u00f2 il cristiano Regno armeno di Cilicia.\nIl Papa Giovanni XXII, con una lettera datata 1\u00ba luglio 1322 inviata da Avignone, chiese al governante mongolo Abu Sa'id d'intervenire per rendere pi\u00f9 sicura la Cilicia, ricordandogli dell'alleanza dei suoi antenati con i cristiani ed invitandolo ad abbandonare l'Islam in favore del Cristianesimo.\nTruppe mongole furono inviate in Cilicia, ma nel frattempo era stata conclusa una tregua di 15 anni tra Costantino, patriarca degli armeni, ed il sultano d'Egitto.\nIl reggente Oscin aveva fatto di tutto per rinsaldare la sua presa sul giovane re, prima di tutto ne aveva sposato la matrigna, Giovanna di Taranto, vedova di re Oscin (1320), poi lo aveva costretto, il 10 agosto 1321, a sposare sua figlia (e della sua prima moglie Margherita d'Ibelin) Alice;\ninfine fu probabilmente responsabile anche della morte (1323) della sorella di re Oscin, Zabel e di due dei figli di lei: Ugo ed Enrico di Lusignano, al fine di eliminare pretendenti rivali.\nQuando Leone raggiunse la maggiore et\u00e0, nel 1329, si ribell\u00f2 violentemente contro lo zio ed il 28 febbraio lo fece assassinare insieme a Costantino, Connestabile d'Armenia e signore di Lampron ed alla regina Alice, rispettivamente fratello e figlia di Oscin; la testa di Oscin fu inviata all'Ilkhan e quella di Costantino ad An-N\u00e2sir Muhammad.\nLeone fu fortemente pro-Occidentale e favor\u00ec la riunione delle Chiese armena e romana, il che cre\u00f2 un profondo malcontento tra i baroni nativi.\nIl suo secondo matrimonio, il 29 dicembre 1331 con Costanza, figlia di Federico III di Sicilia ed Eleonora d'Angi\u00f2, vedova di Enrico II di Cipro, suscit\u00f2 ulteriori sentimenti anti-Occidentali.\nNel 1337, An-N\u00e2sir Muhammad attacc\u00f2 di nuovo, conquistando la citt\u00e0 di Laiazzo, e Leone fu costretto a concludere una tregua umiliante, concedendo territori ed una forte indennit\u00e0 ed impegnandosi a non avere rapporti con l'occidente.\nEgli pass\u00f2 gli ultimi anni del suo regno rintanato nella cittadella a Sis, sperando in aiuti dall'Occidente.\nIl 28 dicembre 1341 fu assassinato dai suoi stessi baroni.\nIl suo unico figlio Aitone, avuto da Alice, era morto gi\u00e0 nel 1331, quindi nel suo testamento Leone aveva designato come successore il suo parente pi\u00f9 prossimo Guido di Lusignano."}
{"id": "1888208", "revid": "106908", "url": "https://it.wikipedia.org/wiki?curid=1888208", "title": "Seiling", "text": ""}
{"id": "1888209", "revid": "289247", "url": "https://it.wikipedia.org/wiki?curid=1888209", "title": "Sei (moto)", "text": ""}
{"id": "1888210", "revid": "574302", "url": "https://it.wikipedia.org/wiki?curid=1888210", "title": "Pardo d'onore", "text": "Il Pardo d'onore \u00e8 un premio cinematografico alla carriera assegnato annualmente dal Locarno Film Festival, a partire dal 1989.\nAssegnato nella sua prima edizione ad un compositore, Ennio Morricone, in seguito \u00e8 stato assegnato principalmente a registi, con alcune eccezioni: nel 1990 e nel 2000 \u00e8 stato assegnato anche a degli attori, Gian Maria Volont\u00e9 e Paolo Villaggio, e nel 2001 ad una istituzione, il Sundance Institute."}
{"id": "1888212", "revid": "161374", "url": "https://it.wikipedia.org/wiki?curid=1888212", "title": "Franz Conrad", "text": ""}
{"id": "1888214", "revid": "15756", "url": "https://it.wikipedia.org/wiki?curid=1888214", "title": "Stazione di Randazzo (FS)", "text": "La stazione di Randazzo era la stazione terminale della linea ferroviaria Alcantara-Randazzo, chiusa nel 1994.\nL'impianto si trovava in posizione semicentrale rispetto all'abitato, vicino alla stazione di Randazzo della ferrovia Circumetnea.\nStoria.\nLa stazione venne costruita nell'ambito del farraginoso progetto di costruzione di ferrovie messo in atto intorno alla seconda met\u00e0 degli anni settanta del XIX secolo, in Sicilia, con lo scopo principale di connettersi al bacino zolfifero di Leonforte e di collegare contemporaneamente il centro e le zone produttive del comprensorio pedemontano etneo/peloritano con la citt\u00e0 di Messina e con il suo porto. Il progetto abort\u00ec per buona parte ma quello che venne realizzato in estremo ritardo, iniziato nel 1928, ebbe termine a causa della seconda guerra mondiale e la linea fu aperta dietro forte pressione popolare solo nel 1956. Nonostante la linea ferrata in arrivo si affiancasse a quella della ferrovia Circumetnea in arrivo nella propria stazione le due vennero sempre tenute separate e senza alcun collegamento, ostacolando di fatto l'interscambio di viaggiatori.\nNel 1994 la circolazione sulla linea venne sospesa per lavori di ammodernamento e venne disposto il definitivo impresenziamento di tutte le stazioni della linea compresa quella terminale di Randazzo istituendo il regime di circolazione a spola. La linea tuttavia non fu pi\u00f9 riaperta (eccetto che per qualche sporadico treno amatoriale). Nel 2002 fu emanato il provvedimento definitivo di chiusura e presentata, il 1\u00ba agosto dello stesso anno, al ministero, una dichiarazione di rinuncia alla concessione dell'esercizio della linea.\nUn preliminare di accordo che prevedeva il passaggio degli impianti alla FCE venne firmato nel 2004 ma rimase privo di seguito. L'11 novembre del 2011, facendo seguito all'istanza presentata dall'amministratore delegato di RFI e sentiti i pareri del Ministero della difesa, del Ministero dell'Economia e delle Finanze e avuta la riconferma del proposito di rinuncia da parte di RFI, con nota del 12 settembre 2011, il Ministro delle infrastrutture e dei trasporti Altero Matteoli eman\u00f2 il DM 389 con cui veniva autorizzata la dismissione definitiva della linea e della stazione.\nCaratteristiche.\nIl fabbricato di stazione, ancora esistente, \u00e8 di costruzione massiccia a due elevazioni, di forma classica del periodo tra le due guerre. Il piazzale disponeva di due binari specializzati per il servizio viaggiatori e un fascio merci. Il tutto era predisposto per essere passante ma terminava su paraurti perch\u00e9 la linea non venne pi\u00f9 proseguita. Sul lato a nord-ovest della stazione era presente il fascio merci di ricovero e carico/scarico con piano caricatore. Fino agli inizi degli anni ottanta quest'ultimo veniva utilizzato durante i periodi in cui si effettuavano i treni della transumanza per il carico delle mandrie e delle greggi che salivano o tornavano dai pascoli montani. Di fronte al fabbricato viaggiatori, a sud-est si trovava una rimessa locomotive a due binari con fossa da visita coperta, utilissima nel periodo invernale dato che a Randazzo in inverno a volte cade la neve e il clima di notte \u00e8 molto rigido, e annesso un piccolo dormitorio per il personale viaggiante.\nServizi.\nLa stazione era dotata di:"}
{"id": "1888219", "revid": "339392", "url": "https://it.wikipedia.org/wiki?curid=1888219", "title": "OPRA", "text": ""}
{"id": "1888221", "revid": "775372", "url": "https://it.wikipedia.org/wiki?curid=1888221", "title": "Episodi de Le avventure del giovane Indiana Jones (prima stagione)", "text": "La prima stagione di \"Le avventure del giovane Indiana Jones\", serie televisiva trasmessa dal canale ABC, debutta il 4 marzo 1992 con l'episodio pilota di due ore, e a seguire di cinque episodi canonici della durata di un'ora. In Italia venne trasmessa su Rai 1 in prima serata.\nLa maledizione dello sciacallo.\nTrama.\nUn Indiana Jones novantatreenne descrive a due ragazzi incontrati al museo la sua infanzia con la sua famiglia. A Oxford del 1908 Indy conosce Helen Seymour, assoldata dal padre come precettore nel loro viaggio in Egitto.\nVivr\u00e0 un'avventura che inizia con lo scavo e ritrovamento di un'antica mummia egizia alla quale viene trafugato il prezioso copricapo dello sciacallo.\nSono trascorsi diversi anni, siamo nel 1916 e Indiana Jones ormai diciassettenne si ritrova in Messico prima di iniziare la scuola. Riconosce Demetrius, l'uomo che anni prima in Egitto per rubare un manufatto egizio assassin\u00f3 un suo amico. Indiana Jones catturato dai rivoluzionari messicani di Pancho Villa viene coinvolto nella guerra, fa amicizia con Remy un belga devoto alla causa messicana, e anche grazie al suo aiuto recupera lo sciacallo rubato in Egitto anni prima.\nLondra, maggio 1916.\nTrama.\nJones ormai vecchio racconta al suo collega di come si ritrov\u00f2 a Londra nel 1916, quando decide di unirsi al suo amico Remy nell'esercito belga. Quella notte, in attesa dell'inizio dell'addestramento di base Indy incontra una giovane donna di nome Vicky Prentiss che lo invita a una manifestazione di suffragette per la parit\u00e0 dei diritti. I due trascorreranno dei momenti romantici assieme, incontreranno Winston Churchill e Miss Helen Margaret Seymour (la donna che fece da precettrice a Indina Jones) durante una cena nella quale Churchill esprime opinioni sul movimento delle suffragette che Vicky trova inaccettabili. Indy innamorato finir\u00e0 per proporre a Vicky di sposarlo ma lei rifiuta perch\u00e9 troppo impegnata nel movimento attivista per la parit\u00e0 dei diritti delle donne. Indy saluta Miss Seymour e Vicky prima di salire sul treno per la Francia con Remy.\nAfrica orientale britannica, settembre 1909.\nTrama.\nMentre Indy \u00e8 presente alla Metropolitan Foundation for Educational Quality assiste a un diverbio tra alcuni ospiti che gli fanno ricordare quando lui a 10 anni e la sua famiglia si ritrovarono in una piantagione di caff\u00e8 in Africa orientale dove fece conoscenza con Theodore Roosevelt.\nVerdun 1916.\nTrama.\nIndiana Jones, arruolatosi sotto falso nome, si occupa di fare da corriere in motocicletta per l'esercito francese. Ha numerose missive di consegna dai comandi agli ufficiali di prima linea. Quando il generale Joseph Joffre impartisce ordini a Indy di inviare uomini a morte certa, Indy prende una decisione coraggiosa.\nAfrica orientale tedesca 1916.\nTrama.\nIndy (come tenente Henri Defense) guida i suoi soldati africani Askari alla vittoria in un attacco contro una roccaforte nemica e viene promosso capitano. La sua unit\u00e0 viene inviata in tutto il Congo belga in una missione importante, ma la maggior parte muore di malattia e sfinimento.\nCongo 1917.\nTrama.\nIndy e Remy incontrano Albert Schweitzer e sua moglie. Indy apprende preziose lezioni sull'etica del rispetto per la vita."}
{"id": "1888223", "revid": "339392", "url": "https://it.wikipedia.org/wiki?curid=1888223", "title": "CNA-Rondine", "text": ""}
{"id": "1888225", "revid": "84184", "url": "https://it.wikipedia.org/wiki?curid=1888225", "title": "Matvej Bron\u0161tejn", "text": ""}
{"id": "1888226", "revid": "599013", "url": "https://it.wikipedia.org/wiki?curid=1888226", "title": "Suore della Presentazione di Maria", "text": "Le Suore della Presentazione di Maria (in francese \"S\u0153urs de la Pr\u00e9sentation de Marie de Bourg-Saint-And\u00e9ol\") sono un istituto religioso femminile di diritto pontificio: i membri di questa congregazione pospongono al loro nome la sigla P.M.\nStoria.\nLa congregazione venne fondata a Thueyts (Ard\u00e8che) da Marie Rivier (1768-1838): il 21 novembre 1796, giorno della festa della Presentazione della Vergine al Tempio, insieme a quattro compagne, la Rivier emise la sua professione dei voti religiosi dando vita a una comunit\u00e0 per istruzione dei fanciulli e l'insegnamento del catechismo; l'istituto conobbe un notevole sviluppo dopo la fine del periodo rivoluzionario, quando le religiose della Presentazione assunsero la direzione di numerose scuole parrocchiali nelle zone rurali della Francia.\nOttenne il riconoscimento ecclesiastico di congregazione di diritto pontificio con il decreto di lode del 6 maggio 1836: nel 1853 inizi\u00f2 ad espandersi anche al di fuori del territorio francese, aprendo case anche in Canada.\nLa fondatrice \u00e8 stata beatificata a Roma da papa Giovanni Paolo II il 23 maggio 1982.\nAttivit\u00e0 e diffusione.\nLe Suore della Presentazione di Maria sono dedite principalmente all'istruzione e all'educazione cristiana della giovent\u00f9.\nSono presenti in Brasile, Camerun, Canada, Ecuador, Filippine, Francia, Giappone, Gambia, Gran Bretagna, Irlanda, Italia, Mozambico, Senegal, Spagna, Stati Uniti d'America, Svizzera. La casa madre \u00e8 a Bourg-Saint-And\u00e9ol, la sede generalizia a Castel Gandolfo.\nAl 31 dicembre 2005, la congregazione contava 1.352 religiose in 189 case."}
{"id": "1888235", "revid": "125417564", "url": "https://it.wikipedia.org/wiki?curid=1888235", "title": "Ikaris", "text": "Ikaris \u00e8 un personaggio dei fumetti, creato da Jack Kirby (testi e disegni), pubblicata dalla Marvel Comics. La sua prima apparizione \u00e8 in \"Eternals\" (prima serie) n. 1 (luglio 1976), \u00e8 leader della razza conosciuta come gli Eterni nell'Universo Marvel e il pi\u00f9 potente della sua specie dopo Thanos.\nOrigini.\nIkaris nacque 20,000 anni fa in Polaria, oggi conosciuta come Siberia. Ikaris \u00e8 il figlio degli Eterni Virako e Tulayn. Il suo vero nome di battesimo \u00e8 sconosciuto. La madre di Ikaris, Tulayn, mor\u00ec quando lui aveva appena 300 anni.\nQuando la Seconda Schiera dei Celestiali fece sprofondare Lemuria in quello che \u00e8 conosciuto come il \u201cGrande Cataclisma\u201d, Ikaris guid\u00f2 una nave di uomini alla salvezza. Gli umani lo scambiarono per un uccello, e (secondo l'Universo Marvel) venne memorizzato come la colomba che guid\u00f2 No\u00e8 alle montagne dell\u2019Ararat (\"Eternals\" (prima serie), n. 2).\nPrimi secoli.\nIkaris prende il suo nome da un tragico incidente avvenuto centinaia di anni prima. Mentre combatteva i devianti nell'antica Grecia, l'Eterno, poi conosciuto come Ikaris, conobbe e spos\u00f2 una donna umana. I due generarono un figlio di nome Icaro, che amava librarsi in aria con il padre sopra i mari e le montagne della Grecia. Una volta, l'Eterno costru\u00ec al figlio una coppia di ali meccaniche affinch\u00e9 potesse volare al suo fianco.&lt;br&gt;\nQuando suo padre scomparve mentre stava combattendo i Devianti, il giovane Icaro cerc\u00f2 di seguirlo usando le ali meccaniche. Per la troppa inesperienza nel volo, il giovane Icaro si libr\u00f2 in aria troppo in alto, perdendo coscienza nell'alto dell'atmosfera, cadendo verso la sua morte. Cos\u00ec, trovato il figlio morto, l'Eterno prese il suo nome, Ikaris, in ricordo.\nVerso il 1000 a.C., Virako, il padre di Ikaris, mor\u00ec in battaglia contro il Deviante Dromedan. Ikaris fu cos\u00ec adottato da suo zio Valkin, che gli rivel\u00f2 la sua casa segreta nell'Artico, la Piramide dei Venti.\nIn alcuni momenti durante i primi secoli, Ikaris e gli Eterni si sono scontrati con il mutante immortale, Apocalisse. Questo conflitto fin\u00ec, e Ikaris e gli Eterni lo sconfissero, e Ikaris credette nella morte di Apocalisse.\nNel 1823, in preparazione all'arrivo della Quarta Schiera di Celestiali, Zuras ordina a Ikaris di perfezionare i suoi sensi cosmici per anticipare il loro arrivo. Quando i Celestiali furono vicini, a Ikaris venne ordinato di recarsi alla Citt\u00e0 degli Dei dello Spazio e risvegliare l'Eterno dormiente Ajak per salutarli.\nPoteri e abilit\u00e0.\nIkaris ha i poteri tipici di tutti gli Eterni: non invecchia e qualora fosse ucciso rinascerebbe a Olympia nella \"camera di riattivazione\" con il corpo gi\u00e0 adulto e i ricordi intatti; \u00e8 in grado di manipolare la materia a livello molecolare; \u00e8 in grado di far levitare gli oggetti senza fatica (persino un aereo); \u00e8 quasi invulnerabile, data la presenza di un continuo campo di forza a contatto con la sua pelle; \u00e8 molto pi\u00f9 forte e robusto di un uomo normale e la sua capacit\u00e0 di guarigione \u00e8 rapidissima. L'Eterno pu\u00f2 inoltre esercitare un debole controllo mentale: nella quinta uscita di \"Secret Invasion\", ad esempio, Ikaris convince Ercole di essere l'Eterno Dimenticato.&lt;br&gt;\nIkaris \u00e8 inoltre dotato di poteri che altri Eterni non hanno: pu\u00f2 emettere raggi di energia dagli occhi e volare a enormi velocit\u00e0 (gli altri Eterni possono solo levitare).\nAltri media.\nCinema.\nMarvel Cinematic Universe.\nIkaris \u00e8 apparso per la prima volta come antagonista principale nel film del Marvel Cinematic Universe \"Eternals\" (2021), interpretato da Richard Madden. Inizialmente si dimostra come il leader tattico degli Eterni, nonch\u00e9 uno dei pi\u00f9 forti della squadra, essendo in grado di volare, sparare raggi laser dagli occhi ed essendo dotato di forza sovrumana. \u00c8 ispirato alla figura mitologica di Icaro.\u00c8 l'unico del gruppo a cui Ajak abbia confidato le vere ragioni per cui si trovano sulla Terra e, a causa di ci\u00f2, ha passato i millenni a rifuggire da ogni forma di contatto con la vita terrestre essendo consapevole della sua futura distruzione. Si lega a Sersi fino a convolare a nozze con lei, ma successivamente sceglie di abbandonarla in quanto pressato dalla sua consapevolezza. Quando Ajak lo informa che intende radunare la squadra per fermare l'Emersione, Ikaris la conduce con l'inganno dai Devianti e ne causa la morte, ingannando poi i suoi stessi compagni e arrivando a combatterli cercando di ucciderli quando scoprono quello che ha fatto e cercano di impedire l'Emersione. Alla fine sceglie di aiutarli resosi conto del profondo amore che lo lega a Sersi e, pertanto, alla vita sulla Terra; compiuta la missione, in preda al rimorso per quello che ha fatto, vola dentro il sole presumibilmente suicidandosi."}
{"id": "1888236", "revid": "287204", "url": "https://it.wikipedia.org/wiki?curid=1888236", "title": "Rugen", "text": ""}
{"id": "1888237", "revid": "287204", "url": "https://it.wikipedia.org/wiki?curid=1888237", "title": "Superligaen 2008-2009", "text": "La Superligaen 2008-2009 \u00e8 stata la 96\u00aa edizione della massima serie del campionato di calcio danese e 19\u00aa come Superligaen, disputata tra il 20 luglio 2008 e il 31 maggio 2009 e conclusa con la vittoria del FC K\u00f8benhavn, al suo settimo titolo.\nFormula.\nLa squadra campione parteciper\u00e0 alla UEFA Champions League 2009-2010 e alla Royal League 2009-2010. La seconda e la terza classificata parteciperanno alla Coppa UEFA 2009-2010 e alla Royal League."}
{"id": "1888243", "revid": "1543377", "url": "https://it.wikipedia.org/wiki?curid=1888243", "title": "Brachyteles arachnoides", "text": "Il murichi meridionale (\"Brachyteles arachnoides\" ) \u00e8 un primate platirrino della famiglia degli Atelidi.\nDistribuzione.\nIl loro areale \u00e8 frammentato fra gli stati di Paran\u00e1 e San Paolo: si tratta di animali endemici della foresta atlantica brasiliana.\nDescrizione.\nDimensioni.\nMisura pi\u00f9 di un metro e mezzo di lunghezza, di cui la met\u00e0 spetta alla coda, per un peso che raggiunge i 15\u00a0kg: queste misure ne fanno una delle platirrine di maggiori dimensioni.\nAspetto.\nIl pelo \u00e8 uniformemente grigio dorato, ad eccezione della faccia, che \u00e8 nerastra, come se fosse coperta di fuliggine (da qui il nome comune brasiliano di \"mono carvoeiro\", \"scimmia carbone\") e della zona dei genitali, dove il pelo tende al rossastro.\nLa coda \u00e8 assai lunga, prensile e sensibile, dalla zona terminale glabra: le braccia, anch'esse molto lunghe, presentano mani a forma di uncino con pollici opponibili solo sugli arti posteriori, mentre quelli posteriori sono regrediti ed in forma vestigiale.\nIl ventre \u00e8 molto prominente, ed i genitali hanno grandi dimensioni sia nel maschio che nella femmina, che ha un grosso clitoride ricoperto da una rada peluria rossiccia.\nBiologia.\nSono animali diurni ed essenzialmente arboricoli: si muovono in fila indiana nella volta della foresta, in modo tale che il primo esemplare testa i rami migliori per procedere e si evitano movimenti casuali che potrebbero portare a cadute e ferimenti anche gravi. Il movimento fra i rami avviene tramite brachiazione, con la coda che funge da quinto braccio.\nLe femmine hanno un ruolo importante nella vita dei gruppi: avendo grossomodo le stesse dimensioni dei maschi, questi ultimi non possono sottometterle con la forza. I gruppi tendono a non suddividersi mai in sottogruppi, come accade ad esempio nelle scimmie ragno, ma restano sempre uniti e si muovono assieme alla ricerca di cibo. I combattimenti fra animali sia dello stesso gruppo che di gruppi diversi raramente ricorrono alla violenza, probabilmente perch\u00e9 trattandosi di animali arboricoli \u00e8 molto facile per loro cadere da grandi altezze.\nQuesti animali sono stati cacciati in massa dall'uomo: i primi europei si fermavano sulle coste brasiliane all'unico fine di ucciderne in quantit\u00e0, per fare una buona scorta di carne. Al giorno d'oggi, rimangono meno di 500 esemplari di questa specie, frammentati in numerosi gruppi anche molto distanti fra loro.\nAlimentazione.\nSi nutrono di frutta, foglie, fiori ed alcune specie di semi (\"Bicuiba\" e \"Jatoba\"): quando un gruppo trova una fonte di cibo, come ad esempio un grosso albero da frutto, tende a scacciare tutte le altre specie animali che si trovano nelle vicinanze di questa al fine di eliminare ogni forma di concorrenza. Qualora invece il gruppo trovi una fonte di cibo non ancora matura, i vari esemplari si accampano nei pressi di quest'ultima, mangiando foglie in attesa che i frutti maturino al punto giusto.\nRiproduzione.\nIl periodo riproduttivo cade durante la stagione secca, fra marzo e settembre. I maschi non competono per potersi accoppiare, ma spesso aspettano semplicemente che una femmina recettiva gli si avvicini, a volte messi in fila: vi \u00e8 una certa promiscuit\u00e0, in quanto sia le femmine che i maschi si accoppiano con pi\u00f9 esemplari.\nLa gestazione dura circa 8 mesi, al termine dei quali viene dato alla luce un unico cucciolo che viene accudito principalmente dalle femmine, che inizialmente si attacca al ventre materno, mentre attorno ai sei mesi si arrampica sul dorso.\nI cuccioli vengono svezzati attorno ai due anni d'et\u00e0: a questo punto, la madre caccia via il cucciolo, che solitamente se maschio resta nel proprio gruppo natio, mentre se femmina abbandona il gruppo per andare ad unirsi a nuovi gruppi.\nLa maturit\u00e0 sessuale viene raggiunta attorno ai 5 anni dalle femmine, mentre i maschi sono pi\u00f9 tardivi ed impiegano circa 8 anni prima di potersi dire maturi sessualmente."}
{"id": "1888248", "revid": "485846", "url": "https://it.wikipedia.org/wiki?curid=1888248", "title": "La D\u00e9fense (metropolitana di Parigi)", "text": "La D\u00e9fense (\"Grande Arche\") \u00e8 una stazione delle linee suburbane della Metropolitana di Parigi (Linea 1), della RER e Transilien. Si trova proprio al di sotto del Grande Arche a La D\u00e9fense, il quartiere degli affari ad ovest di Parigi. La stazione collega la linea RER A alla stazione della linea 1 \"La D\u00e9fense - Grande Arche\" (dal 1992), il tram T2 (dal 1994) e alla stazione SNCF (Transilien). La stazione \u00e8 vicina a un grande centro commerciale.\nTra i principali monumenti o edifici presso la stazione \u00e8 il monumentale \"Grande Arche\", grattacieli che ospitano le sedi di importanti societ\u00e0 francesi e straniere, oltre a opere di arte urbana come \"Le Pouce\" di C\u00e9sar Baldaccini. Dalla spianata centrale, si pu\u00f2 intravedere l'Arco di Trionfo lungo l'axe historique.\nFino al maggio 2004, questa parte de La D\u00e9fense ospitava un centro informativo dell'Unione europea gestito dal Parlamento europeo.\nLinee che servono la stazione.\nNella stazione del Transilien vi sono quattro banchine:\nAl mattino:\nNel pomeriggio:"}
{"id": "1888251", "revid": "599013", "url": "https://it.wikipedia.org/wiki?curid=1888251", "title": "Suore catechiste del Sacro Cuore", "text": "Le suore catechiste del Sacro Cuore (in latino \"Congregatio Sororum Doctrinae Christianae Institutricum a SS. Corde Iesu\") sono un istituto religioso femminile di diritto pontificio: i membri di questa congregazione pospongono al loro nome la sigla S.C.S.C.\nStoria.\nLa congregazione venne fondata da madre Giulia Salzano (1846-1929): gi\u00e0 maestra comunale a Casoria, il 5 febbraio del 1894 inizi\u00f2, con sette compagne, a collaborare alle opere parrocchiali, particolarmente all'insegnamento del catechismo ai fanciulli che si preparavano alla prima comunione.\nCon il permesso dell'arcivescovo di Napoli, il cardinale Giuseppe Antonio Ermenegildo Prisco, la Salzano e le compagne presero il velo il 21 novembre 1905: il 12 agosto 1920 la congregazione delle catechiste del Sacro Cuore venne eretta a livello diocesano e il 18 gennaio 1947 venne approvata dalla Santa Sede come congregazione di diritto pontificio; ottenne l'approvazione definitiva il 19 marzo del 1960.\nLa fondatrice \u00e8 stata beatificata da papa Giovanni Paolo II nel 2003 e proclamata santa da papa Benedetto XVI il 17 ottobre 2010.\nAttivit\u00e0 e diffusione.\nFine principale delle suore dell'istituto \u00e8 l'educazione religiosa dei ragazzi.\nLa comunit\u00e0 religiosa delle Suore Catechiste si svilupp\u00f2 inizialmente a Casoria, dove fu fondata la congregazione e situata la casa madre e sede generalizia; fu poi la stessa madre fondatrice ad ampliare la comunit\u00e0 stabilendosi nel 1922 a Calvizzano. Col tempo oltre che in Italia, la congregazione stabil\u00ec case in Canada, Brasile, Filippine, Per\u00f9, India, Indonesia, Colombia.\nAl 31 dicembre 2008, la congregazione contava 202 religiose in 31 case."}
{"id": "1888254", "revid": "574302", "url": "https://it.wikipedia.org/wiki?curid=1888254", "title": "Premio Raimondo Rezzonico", "text": "Il premio Raimondo Rezzonico (\"Best Independent Producer Award \u2013 Raimondo Rezzonico Prize\") \u00e8 un premio cinematografico assegnato annualmente dal Comune di Minusio ad un produttore indipendente all'interno del Festival internazionale del film di Locarno, a partire dal 2002, per mettere in evidenza una figura chiave del processo creativo cinematografico e riconoscerne il coraggio e la capacit\u00e0 di sostenere gli autori.\n\u00c8 intitolato alla memoria di Raimondo Rezzonico, presidente del Festival per vent'anni."}
{"id": "1888256", "revid": "767487", "url": "https://it.wikipedia.org/wiki?curid=1888256", "title": "Eugenio Colombo", "text": "Biografia.\nNel 1982 si diploma in sassofono al Conservatorio Licinio Refice di Frosinone con il docente Baldo Maestri. La sua prima registrazione avviene con Mario Schiano, nel disco Sud; immediatamente dopo \u00e8 stato invitato da Giorgio Gaslini per la sua incisione Favola Pop. D\u00e0 vita, in seguito al gruppo I Virtuosi di Cave, dai quali \u00e8 stata in gran parte formata la sezione sax del Grande Elenco Musicisti, orchestra guidata da Tommaso Vittorini.\nHa scritto diverse composizioni sia per strumenti solisti che per quartetto di sassofoni, trio d'archi, big band, e banda di ottoni con solisti improvvisatori. \n\u00c8 uno dei membri fondatori della Italian Instabile Orchestra e del SIC trio con Schiaffini e Iannaccone.\nHa collaborato, tra gli altri, con Steve Lacy, Ekkehart Jost, Bruno Tommaso, Giorgio Gaslini, Maurizio Giammarco, Giancarlo Schiaffini. Nel corso della sua carriera, inoltre, ha sviluppato un importante rapporto musicale con Giovanna Marini."}
{"id": "1888262", "revid": "51323", "url": "https://it.wikipedia.org/wiki?curid=1888262", "title": "The Layla Sessions", "text": ""}
{"id": "1888263", "revid": "1788047", "url": "https://it.wikipedia.org/wiki?curid=1888263", "title": "Brachyteles hypoxanthus", "text": "Il murichi settentrionale (\"Brachyteles hypoxanthus\" ) \u00e8 un primate platirrino della famiglia degli Atelidi.\nVeniva considerato una sottospecie di \"Brachyteles arachnoides\" (\"B. arachnoides hypoxanthus\"): oggi, la maggior parte degli studiosi \u00e8 pi\u00f9 propensa a classificare questi animali come specie a s\u00e9 stante.\nDistribuzione.\nCon un areale molto frammentato, occupa le aree di foresta atlantica negli stati brasiliani di Rio de Janeiro, Esp\u00edrito Santo, Bahia e Minas Gerais.\nDescrizione.\nDimensioni.\nMisura in tutto pi\u00f9 di un metro e mezzo, la met\u00e0 del quale spetta alla coda, per un peso che supera gli 11 kg.\nAspetto.\nIl pelo \u00e8 uniformemente grigio, con sfumature brune o rossicce sulla parte posteriore delle cosce ed a volte sulla schiena. La faccia, le orecchie e le mani sono nere. La coda presenta sfumature brune ed \u00e8 glabra nella parte terminale. Il ventre \u00e8 molto prominente.\nBiologia.\nSi tratta di animali sociali, diurni ed arboricoli. Vivono in grossi gruppi che non si separano mai, a differenza delle scimmie ragno. Sono assai rari i casi di aggressivit\u00e0 intraspecifica, sia all'interno dei gruppi che fra vari gruppi: questo \u00e8 dovuto probabilmente alle abitudini arboricole della specie, per cui una minima perdita di concentrazione (ad esempio durante un litigio) potrebbe portare a una caduta da grandi altezze.\nSi nutre essenzialmente di foglie e frutta ben matura.\n\u00c8 considerata una delle specie di primate pi\u00f9 rare e minacciate al mondo.\nCollegamenti esterni.\nImmagini di \"Brachyteles hypoxanthus\""}
{"id": "1888264", "revid": "51323", "url": "https://it.wikipedia.org/wiki?curid=1888264", "title": "Layla and other assorted love songs", "text": ""}
{"id": "1888273", "revid": "729019", "url": "https://it.wikipedia.org/wiki?curid=1888273", "title": "Esplanade de La D\u00e9fense (metropolitana di Parigi)", "text": "Esplanade de La D\u00e9fense \u00e8 una stazione della metropolitana di Parigi situata sulla linea 1, presso La D\u00e9fense al confine tra Courbevoie e Puteaux.\nHa una sola banchina centrale, a causa della posizione della stazione che \u00e8 situata presso l'autoroute A14 (che passa sotto La D\u00e9fense in un tunnel).\nStoria.\nLa stazione fu inaugurata il 1\u00ba aprile 1992 insieme a tutte le stazioni dell'estensione verso ovest della linea, da Pont de Neuilly a La D\u00e9fense.\nTurismo.\nAll'ingresso della stazione e nei corridoi sono state erette delle statue; il termine della banchina verso Parigi \u00e8 all'aria aperta ed \u00e8 possibile intravedere la stazione dei pullman a Pont de Neuilly."}
{"id": "1888274", "revid": "92920", "url": "https://it.wikipedia.org/wiki?curid=1888274", "title": "Live at the Fillmore (Derek and the Dominos)", "text": "Live at the Fillmore \u00e8 il quarto album (il secondo live) del gruppo Derek and the Dominos, pubblicato nel 1994. L'album non \u00e8 altro che una riedizione doppia del precedente disco live, In concert del 1973, con l'aggiunta di tracce bonus registrate al Fillmore East di New York."}
{"id": "1888276", "revid": "628767", "url": "https://it.wikipedia.org/wiki?curid=1888276", "title": "Terra dei laghi del Meclemburgo", "text": "La Terra dei laghi del Meclemburgo (in tedesco: \"Mecklenburgische Seenplatte\") \u00e8 una regione con alta densit\u00e0 di laghi nella Germania nord-orientale a sud del Mar Baltico, nella regione del Meclemburgo-Pomerania Anteriore.\nCome le pi\u00f9 orientali ma affini Terra dei laghi della Pomerania e Terra dei laghi della Masuria, la regione si \u00e8 formata durante l'era glaciale: le acque dei laghi riempiono le depressioni del terreno lasciate dal ritiro dei ghiacci dopo l'ultima glaciazione, 12.000 anni fa.\nNella zona dei laghi del Meclemburgo si trovano numerosi parchi naturali e famosi laghi, con flora e fauna uniche, quali il M\u00fcritz, il Lago di Plau, il Fleesensee, lo Schmaler Luzin, il lago di Malkow ed il K\u00f6lpinsee."}
{"id": "1888277", "revid": "104458", "url": "https://it.wikipedia.org/wiki?curid=1888277", "title": "Mecklenburgische Seenplatte", "text": ""}
{"id": "1888278", "revid": "104458", "url": "https://it.wikipedia.org/wiki?curid=1888278", "title": "Glaciazione di W\u00fcrm", "text": ""}
{"id": "1888289", "revid": "106456", "url": "https://it.wikipedia.org/wiki?curid=1888289", "title": "Erluino", "text": "Nato tra il 995 e il 997, apparteneva per nascita, secondo Mabillon, alla prima nobilt\u00e0 normanna: Ansgot (mod. \u00ab Angot \u00bb), suo padre, era un conquistatore vichingo danese mentre sua madre, Eloisa, apparteneva ai Conti di Fiandra. Erluino fu allevato sotto il tetto del conte Gilberto di Brionne. \nBiografia.\nEgli si mostr\u00f2 subito un valoroso soldato al quale lo stesso duca Roberto accord\u00f2 pi\u00f9 di un segno di stime. Pi\u00f9 tardi, trovandosi mal pagato da Gilberto per i suoi servigi, Erluino cominci\u00f2 a provare disgusto per il mestiere della armi. Un giorno del 1034, al centro di una spaventosa mischia senza speranza di uscirne vivo, egli fece voto di deporre la spada, lasciare il secolo e vestire l'abito monastico, se avesse scampato il pericolo. Si ritir\u00f2 quindi nel territorio di Bonneville-Aptot, fondandovi una prima comunit\u00e0 di religiosi, che raccolse molte adesioni, ma la scarsit\u00e0 d'acqua li spinse lungo la valle del fiume Bec fino alla confluenza con la Risle a Pont-Authou, dove fondarono una seconda chiesa e vi rimasero per circa venti anni. La necessit\u00e0 di soddisfare le sempre pi\u00f9 numerose adesioni port\u00f2 Erluino a fondare un nuovo monastero nelle vicinanze, dove sorsero rapidamente nuove case a formare un villaggio, che prese poi il nome di Le Bec-Hellouin, il \"ruscello di Erluino\".\nErluino, primo abate del monastero, mor\u00ec in tarda et\u00e0 nel 1078: \u00e8 ancora visibile il suo monumento funebre nell'attuale chiesa abbaziale."}
{"id": "1888293", "revid": "149726", "url": "https://it.wikipedia.org/wiki?curid=1888293", "title": "Paolo Dal Pozzo Toscanelli", "text": ""}
{"id": "1888296", "revid": "287204", "url": "https://it.wikipedia.org/wiki?curid=1888296", "title": "Juan Ignacio Sanchez", "text": ""}
{"id": "1888297", "revid": "287204", "url": "https://it.wikipedia.org/wiki?curid=1888297", "title": "Pepe Sanchez", "text": ""}
{"id": "1888299", "revid": "1305772", "url": "https://it.wikipedia.org/wiki?curid=1888299", "title": "Pepe S\u00e1nchez", "text": ""}
{"id": "1888300", "revid": "33689", "url": "https://it.wikipedia.org/wiki?curid=1888300", "title": "Jeroen Tel", "text": "Jeroen \u00e8 uno dei fondatori del gruppo Maniacs of Noise, che dal 1987 si occupa della produzione di musica ed effetti sonori per videogiochi."}
{"id": "1888303", "revid": "122266431", "url": "https://it.wikipedia.org/wiki?curid=1888303", "title": "Mollicutes", "text": "I Mollicutes, chiamati anche MLO o PPLO, sono una classe di batteri del phylum Tenericutes.\nLa caratteristica principale di questi batteri \u00e8 l'assoluta mancanza di parete cellulare, fatto di per s\u00e9 insolito, ma non unico di questa classe batterica, i cui componenti presentano steroli nel plasmalemma al fine di mantenere l'integrit\u00e0 strutturale.\nAnche l'informazione genetica portata da questi batteri \u00e8 assai ridotta, nell'ordine delle 600 kb o poco pi\u00f9; i genomi di questi batteri sono quindi tra i pi\u00f9 corti mai sequenziati: ci\u00f2 ha fatto a lungo pensare, erroneamente, ai Mollicutes come a batteri primitivi. Un tempo si pensava che la classe avesse avuto origine a partire dai Firmicutes, e che quindi ne facessero parte. \nLa scoperta di un carattere gram negativo dei Tenericutes ne ha decretato il distacco dai Firmicutes, che sono gram positivi.\nAlla classe appartengono i generi \"Phytoplasma\" e \"Spiroplasma\", organismi patogeni dei batteri e considerati fra i procarioti di minori dimensioni (0,2-0,3\u00a0\u00b5m). Altri Mollicutes sono i micoplasmi (\"M. pneumoniae\", \"M. hominis\", \"M. genitalium\") e gli ureaplasmi (\"Urealyticum\"), gli unici dannosi per l'uomo in quanto potenzialmente patogeni a contatto con le vie respiratorie o genitali."}
{"id": "1888304", "revid": "1819104", "url": "https://it.wikipedia.org/wiki?curid=1888304", "title": "Invader Zim", "text": "Invader Zim \u00e8 un cartone animato statunitense creato da Jhonen Vasquez, mandato in onda negli Stati Uniti per la prima volta nel 30 marzo 2001 da Nickelodeon.\nLa serie \u00e8 di genere fantascientifico e commedia nera, caratterizzata da toni cupi e satirici. Ha per protagonista Zim, un alieno di una razza bellicosa la cui casta \u00e8 basata sull\u2019altezza, a cui viene affidata la missione segreta di sottomettere la Terra e schiavizzare la razza umana (in realt\u00e0 tutto un piano per tenerlo lontano dalla patria), supportato dal malfunzionante robot GIR. Ad ostacolarlo vi \u00e8 Dib, un giovane investigatore del paranormale e unico umano ad aver scoperto la sua vera natura.\nLa serie \u00e8 stata interrotta a met\u00e0 seconda stagione per via della mancanza di interesse da parte della fascia di pubblico a cui era rivolto, lasciando parte delle puntate incompiute. In Italia ha subito una sorte simile, andando in onda dal 19 maggio 2006 per un breve periodo, sempre su Nickelodeon, per poi essere cancellata.\nCi\u00f2 nonostante, lo show \u00e8 stato acclamato dalla critica e vinse numerosi premi, tra cui un Annie Award e un Emmy Award, e col tempo venne valutata come una delle migliori serie mai realizzate dalla Nickelodeon. Il sito WatchMojo lo inser\u00ec al 9\u00ba posto nella classifica dei migliori cartoni animati ad essere stati cancellati, e ha successivamente classificato Zim come il nono miglior alieno dei film e della televisione. Il sito \"IGN\" inser\u00ec la serie nella sua lista delle 100 migliori serie animate di tutti i tempi.\nLa popolarit\u00e0 dello show ha inoltre generato una propria fan convention chiamata InvaderCON, e numerosi oggetti di merchandising, come fumetti, libri, videogiochi e accessori, ed \u00e8 oggi considerata una serie di culto.\nUn film basato sulla serie, intitolato \"Invader Zim e il Florpus\" (\"Invader Zim: Enter the Florpus!\"), \u00e8 stato distribuito su Netflix dal 16 agosto 2019.\nTrama.\nZim \u00e8 un alieno appartenente a una razza bellicosa e conquistatrice di mondi chiamata Irken la cui gerarchia sociale \u00e8 basata sull'altezza. Durante il raduno in cui a ogni Irken conquistatore viene assegnato un pianeta da sottomettere, Zim riesce a parteciparvi anche se non invitato e ad ottenere dai suoi leader (gli Altissimi) una missione \"super segreta\". La missione \u00e8 in realt\u00e0 un piano ideato da loro per liberarsi di lui: infatti anni addietro aveva mandato a monte per sbaglio un piano molto importante di conquista, rischiando anche di distruggere il suo stesso pianeta. A Zim viene dunque assegnato un pianeta da conquistare del tutto disperso nell'universo, talmente lontano e piccolo che Zim non sarebbe mai riuscito a tornare: la Terra. A lui viene assegnato anche un robottino che avrebbe dovuto aiutarlo nella sua missione. Questo robot viene costruito appositamente per Zim: G.I.R, utilizzando pezzi di scarto e altri oggetti che si trovavano nelle tasche degli Altissimi. Per questo motivo il robot \u00e8 eccessivamente stupido e inefficiente.\nSulla Terra, un bambino paranoico e appassionato del paranormale di nome Dib riesce a monitorare la conversazione avuta tra gli Irken. \u00c8 dunque convinto che stiano per arrivare sulla Terra. Prova quindi ad avvertire suo padre, uno scienziato famoso e piuttosto strambo, e la sua scorbutica sorella, ma viene come al solito ignorato: sono infatti abituati alle sue stranezze riguardanti gli alieni. Nonostante tutto Dib non demorde e si prepara a contrastare l'arrivo della minaccia aliena.\nDopo sei mesi di viaggio, Zim riesce a raggiungere la Terra. Per prima cosa deve riuscire a costruirsi un'identit\u00e0, quindi fa un giro di ricognizione del pianeta sulla sua navicella per scoprire ci\u00f2 che i suoi abitanti considerano \"normale\": allora costruisce una base che ricorda una casa terrestre, ma molto bizzarra e appariscente; si fabbrica un travestimento per riuscire a integrarsi tra gli umani, che consiste solo in lenti a contatto e un parrucchino, mantenendo comunque un aspetto simile ad un alieno. Crea anche un travestimento per G.I.R: un costume da cagnolino verde.\nA causa della sua altezza ridotta, Zim pensa di riuscire a integrarsi facilmente presso i bambini: comincia quindi a frequentare una scuola e pur essendo il suo travestimento minimo, nessuno si rende conto di cosa lui sia in realt\u00e0. Nessuno eccetto Dib, che si trova casualmente nella sua stessa classe. Dib prova in tutti i modi a far capire ai suoi compagni la vera natura di Zim, ma loro pensano che sia solo un bambino molto strano, e cercano di stargli lontano. Alla fine delle lezioni Dib insegue Zim per la citt\u00e0 cercando di catturarlo con uno speciale dispositivo da lui creato. Lo scontro termina a casa di Zim, dove le sue sentinelle a forma di nani da giardino polverizzano l'arma di Dib. Il ragazzo \u00e8 dunque costretto a ritirarsi per elaborare un nuovo piano per fermare l'alieno, ma ormai non ha pi\u00f9 alcun dubbio sulla vera natura di Zim e sulla sua volont\u00e0 di conquistare il pianeta.\nI personaggi.\nZim.\nZim \u00e8 un alieno appartenente agli Irken, una razza che basa la sua gerarchia sociale sull'altezza, e di cui lui \u00e8 uno degli esemplari pi\u00f9 bassi. La sua unica volont\u00e0 e scopo \u00e8 quello di conquistare pianeti, ma ha anche una predisposizione alla distruzione: in molti casi ha compromesso anche la sicurezza del suo stesso pianeta. Per questo motivo gli Altissimi lo esiliarono sul pianeta gastronomico Foodcourtia condannandolo ai lavori forzati con la speranza di non dover sentire mai pi\u00f9 parlare di lui. Sfortunatamente per loro, Zim riusc\u00ec a scappare.\nZim \u00e8 di natura megalomane e narcisista, la stessa che ha ogni malvagio che vuole conquistare il mondo. Il sangue del conquistatore Irken scorre nelle sue vene: adora infatti seminare panico e distruzione. Ma \u00e8 anche un gran imbranato e un incompetente, per questo nessuno dei suoi piani va mai a segno. Irrompe spesso con esclamazioni melodrammatiche per ricordare agli altri la sua superiorit\u00e0 in fatto di conquistatore Irken, e non manca mai di ricordare agli esseri umani che lo circondano il fatto che lui sia una persona normale proprio come loro. \u00c8 allergico alla carne e ad altri cibi degli umani, che gli provocano strane reazioni e a volte delle combustioni.\nDoppiatore italiano: Lorenzo Scattorin (serie), Stefano Brusa (film)\nGli Altissimi.\nGli Altissimi sono i due leader dell'intera razza Irken. Poich\u00e9 il ceto sociale \u00e8 deciso in base all'altezza, gli Altissimi sono di statura perfettamente identica, e sono ovviamente i pi\u00f9 alti della loro specie. Sono quasi del tutto identici, si distinguono solo dal fatto che uno \u00e8 vestito di viola e ha gli occhi dello stesso colore, e lo stesso vale per l'altro che \u00e8 per\u00f2 di colore rosso. Per poter ottenere il loro rispetto e per impressionarli \u00e8 necessario essere alti. Per contro, disprezzano chiunque sia di statura eccessivamente bassa: a loro vengono sempre assegnate le missione peggiori. Possiedono una mente piuttosto semplice, e a volte passerebbero per stupidi, se solo tutti non fossero devoti a loro. Sono inoltre piuttosto pigri, materialisti e ignoranti. Ci\u00f2 che adorano pi\u00f9 di ogni altra cosa sono gli snack, in particolare le ciambelle, e pare che la loro nave madre ne sia piena. Gli piace intrattenersi umiliando i loro sudditi, o prendendo in giro Zim ogni qualvolta si collega con loro per riferirgli l'andamento della missione. Quando arriv\u00f2 la prima comunicazione da parte di Zim dal pianeta Terra, gli Altissimi erano a dir poco sconvolti, ma poi hanno deciso di stare al gioco, trovando anche in questo uno spunto per il loro divertimento.\nGIR.\nGIR \u00e8 il robottino aiutante di Zim che per\u00f2 combina pi\u00f9 disastri che altro. \u00c8 in realt\u00e0 un'unit\u00e0 SIR difettosa, costruita dagli Altissimi appositamente per Zim. GIR possiede un carattere iperattivo, ilare e demenziale capace di irritare molto spesso il suo padrone. Nonostante questo, \u00e8 capace ogni tanto di rendersi utile diventando per brevi istanti un aiutante efficiente (in questi casi i suoi occhi cambiano colore dall'azzurro al rosso). Quando ci\u00f2 avviene, \u00e8 capace a volte di neutralizzare un eventuale problema, ma spesso ritorna ad essere stupido prima di poter rendersi utile.\nQuando deve nascondere la propria identit\u00e0 ai terrestri, GIR indossa un costume di pezza a forma di cane verde, e in alcuni casi \u00e8 capace di trasformarsi in un mezzo di trasporto a razzi per portare al sicuro Zim qualora dovesse trovarsi in pericolo. Per essere un robot GIR ha molti interessi, tra cui il cibo (soprattutto muffin e pancakes), i giocattoli, la televisione, i porcellini, ballare e cantare canzoncine. Fa spesso il contrario di quello che gli viene detto e si distrae facilmente, fino anche, talvolta, a obbedire a Dib senza dare ascolto al suo padrone Zim.\nDoppiatrice italiana: Federica Valenti (serie), Perla Liberatori (film) \nDib.\nDib \u00e8 un bambino particolare con la passione per il paranormale. Sin da piccolo, si \u00e8 sempre attivato nella ricerca di fenomeni e creature soprannaturali, come Bigfoot e alieni, per questo motivo le persone che gli stanno attorno sono abituate alle sue stranezze e lo prendono per pazzo, soprattutto i suoi compagni di classe che non mancano mai di rinfacciarglielo.\nOltre a Gaz, Dib \u00e8 l'unico terrestre a rendersi conto che Zim \u00e8 un alieno, ed \u00e8 l'unico che cerca di fare qualcosa per impedirgli di conquistare il mondo e distruggere l'intera razza umana. \u00c8 un appassionato di una trasmissione televisiva che si occupa di fenomeni paranormali, intitolata \"Mysterious Misteries of strange mistery\", in passato ha inviato numerosi filmati con le prove (secondo lui) dell'esistenza di fenomeni paranormali. I video sono sempre stati ignorati, e la sua eccessiva insistenza non lo ha portato certo tra le grazie del conduttore. Tutti quanti sembrano rendersi conto che la testa di Dib sia enorme, e spesso glielo fanno notare. In realt\u00e0 la sua testa non sembra tanto pi\u00f9 grande di quella dei suoi coetanei, eppure tutti quanti sembrano convinti del contrario.\nDoppiatore italiano: Luca Bottale (serie), Flavio Aquilone (film)\nProfessor Membrane.\nIl professor Membrane \u00e8 il padre di Dib e di Gaz ed \u00e8 a quanto pare il loro unico genitore. \u00c8 uno scienziato molto famoso, che oltre a dare spesso dei grandi contributi al progresso dell'intera umanit\u00e0, gestisce anche un programma televisivo scientifico di grande successo. A causa del suo lavoro non \u00e8 quasi mai a casa ed ha pochissimo tempo da poter dedicare ai figli. In questi casi, per comunicare con loro utilizza degli speciali schermi sospesi nell'aria con dei messaggi registrati. Vorrebbe che Dib diventasse un grande scienziato come lui, e gli dispiace di vedere che suo figlio non \u00e8 interessato alla scienza, ma al paranormale. Tenta quindi spesso di fargli cambiare idea, ma invano. Spesso declama che suo figlio sia un povero pazzo, anche se in realt\u00e0 pure lui non \u00e8 da meno. Possiede infatti un carattere piuttosto eccentrico e lunatico, molte volte infatti cambia totalmente umore passando da un atteggiamento normale ad agitato in pochi istanti. Inoltre il suo modo di parlare enfatico lo fa apparire ancora pi\u00f9 strano.\nGaz.\nGaz \u00e8 la sorella di Dib. Ha un carattere indifferente, insofferente e aggressivo che dimostra soprattutto per vendicarsi di qualche torto subito. \u00c8 solo una bambina, eppure ha i capelli viola, indossa un vestito nero, un ciondolo a forma di teschio e a volte porta degli anfibi chiodati. Nonostante sia cosciente del fatto che Zim sia un alieno con la volont\u00e0 di conquistare il mondo, non fa nulla per fermarlo: pensa infatti che sia troppo stupido per riuscirci, e quindi non se ne preoccupa. L'atteggiamento di suo fratello le d\u00e0 costantemente sui nervi, e a volte non riesce a trattenersi dal dargli una lezione. In certi momenti per\u00f2 riesce involontariamente ad aiutarlo a far fallire i piani di Zim.\nCi\u00f2 che le piace di pi\u00f9 sono i maialini, i videogiochi e il cibo spazzatura, in particolare la pizza di \"Bloaty's pizza hog\", una specie di fast food dove il proprietario \u00e8 un uomo obeso in un costume da maiale.\nDoppiatrice italiana: Daniela Fava (serie), Veronica Puccio (film)\nMiss Bitters.\nMiss Bitters \u00e8 la maestra che insegna nella classe di Dib e di Zim. \u00c8 una donna anziana magra e alta con un vestito lungo e nero. \u00c8 malefica e scorbutica e sembra odiare il suo lavoro come ogni altra cosa. Incute terrore, in quanto a volte riesce a spostarsi come un'ombra e attraversare i muri. Ha una visione pessimistica del mondo che riversa costantemente nelle sue lezioni, come quella sull'universo, in cui spiega che potrebbe eventualmente implodere su se stesso, o quella in cui descrive la societ\u00e0 come una grande torre di carte pericolante destinata a collassare sotto il suo stesso peso. Non \u00e8 mai felice e detesta tutto ci\u00f2 che lo \u00e8, in particolare la festa di san Valentino.\nDoppiatrice italiana: Loredana Nicosia\nI Genitori Robot.\nSono due robot malmessi che Zim costruisce per mantenere la sua copertura come bambino umano. Anche se sono progettati per avere tutte le conoscenze sui terrestri di cui avrebbero bisogno, i genitori robot le applicano sempre in modo inappropriato, cos\u00ec da passare per folli o per idioti. Per questo motivo, Zim preferisce mostrarli raramente in pubblico, e li usa ogni tanto come sistema di difesa. In un episodio, Zim sar\u00e0 costretto a portarli alla serata genitori-insegnanti per provare ai suoi compagni di essere un bambino normale. A causa dell'instabilit\u00e0 dei due, per\u00f2, la situazione finisce in un disastro.\nProduzione.\nL'autore.\nLa serie \u00e8 stata creata da Jhonen Vasquez. Gi\u00e0 conosciuto in America come autore di fumetti, in particolare per il fumetto horror \"Johnny il maniaco omicida\" e per i seguenti \"I feel sick\" e \"Squee!\", Vasquez fu contattato da Nickelodeon in seguito al successo di quest'ultimo titolo per la produzione di questa serie animata. Il suo stile ricorre spesso in tematiche misantrope e pessimistiche, che sono per\u00f2 usate con uno scopo parodistico e satirico in scene che mirano a impressionare il lettore o lo spettatore.\nL'autore fa qualche apparizione in alcuni episodi della serie. Un esempio \u00e8 nel primo episodio: quando Zim deve decidere quale travestimento da umano indossare, compare anche l'aspetto di Jhonen Vasquez.\nSviluppo.\nPrima della creazione di \"Invader Zim\", Nickelodeon desiderava realizzare una serie televisiva adatta alla fascia d'et\u00e0 dagli 11 ai 15 anni. La produttrice Mary Harrington rest\u00f2 impressionata dal fumetto \"Squee!\", uno spin-off di \"Johnny the Homicidal Maniac\", e contatt\u00f2 il creatore, l'allora 22enne Jhonen Vasquez, al quale chiese se gli sarebbe piaciuto presentare una serie animata alla Nickelodeon. Vasquez, che all'epoca non aveva esperienza nell'animazione, accett\u00f2 l'offerta.\nVasquez sapeva fin dall'inizio che i suoi lavori precedenti non erano assolutamente adatti per la Nickelodeon, essendo rivolti principalmente a un pubblico di adolescenti e adulti, quindi anzich\u00e9 adattare una sua precedente opera decise di creare qualcosa di nuovo. Dal momento che stava creando uno show per una rete di bambini, Vasquez ha raccolto molte cose che amava durante la sua infanzia, tra cui robot, mostri, film horror, film di fantascienza, investigatori paranormali, Monty Python, le opere di Douglas Adams e gli alieni. Prima di approvare il cupo concept di un invasore alieno, Vasquez aveva brevemente preso in considerazione di fare una serie pi\u00f9 spensierata sulla falsariga di \"Mork &amp; Mindy\", con uno strano alieno che fraintende le usanze della Terra. Vasquez disse che sebbene questa idea avrebbe probabilmente avuto pi\u00f9 successo su Nickelodeon, la abbandon\u00f2 rapidamente poich\u00e9 non si adattava al suo stile. Vasquez realizz\u00f2 l'intera premessa di \"Invader Zim\" in circa un'ora, mentre era seduto a letto durante un'insonnia. Ebbe l'idea di un alieno che proveniva da una razza incredibilmente avanzata con una tecnologia cos\u00ec potente che poteva facilmente prendere il controllo o distruggere la Terra, ma che invece decide di rimanere a scuola tutto il giorno.\nL'episodio pilota della serie \u00e8 stato trasmesso su Nickelodeon nel 1999, il che port\u00f2 alla realizzazione della serie vera e propria. Vasquez ha dichiarato che nel corso della sua produzione, la serie \u00e8 stata cambiata ben poco dal suo stile di scrittura, oltre a limitare alcuni linguaggi e elementi visivi che potevano non essere adatti ai bambini. Vasquez ha citato come pi\u00f9 grande cambiamento per s\u00e9 stesso il lavoro con migliaia di persone, anzich\u00e9 individuale, definendolo \"una vera miseria\". Tuttavia, ha affermato che tale esperienza \u00e8 stata \"incredibilmente gratificante\", ma anche \"tremendamente frustrante\".\nLe musiche della serie sono state composte da Kevin Manthei.\nAnimazione.\nLo studio Nick Digital realizz\u00f2 l'animazione in CGI, mentre e Sunwoo Entertainment realizz\u00f2 l'animazione 2D. La Salami Studios ha fornito i servizi di post-produzione e audio per la maggior parte degli episodi della serie, mentre Encore e Hollywood Digital hanno fornito i servizi di post-produzione solo per alcuni episodi nella prima stagione Nella seconda stagione, lo stile d'animazione \u00e8 diventato leggermente pi\u00f9 stilizzato e pronunciato in movimento rispetto alla prima stagione. Lo stile artistico di \"Invader Zim\" \u00e8 stilizzato con spigoli, contorni neri spessi, grandi teste, corpi piccoli o allungati e grandi occhi per i personaggi. Il regista Steve Ressel ha ammesso che questo \u00e8 stato lo stile pi\u00f9 difficile su cui abbia mai lavorato, citando le teste dei personaggi come l'aspetto pi\u00f9 complicato dei loro progetti.\n\"Invader Zim\" \u00e8 stato uno dei primi programmi televisivi animati a fondere l'animazione 2D con l'animazione in CGI. Quando inizi\u00f2 lo sviluppo della serie, Steve Ressel si consult\u00f2 con la troupe di \"Futurama\" per capire come integrare l'animazione 2D con la CGI. Quando tale troupe vide lo show, ne rimasero molto colpiti, in particolare per l'episodio \"The Wettening\".\nMentre un episodio medio di una serie televisiva animata di 11 minuti aveva solitamente circa 80-120 pagine di storyboard, gli storyboard di questa serie erano di circa 250-350 pagine per episodio. Questo perch\u00e9 \"Invader Zim\" poneva un'attenzione molto dedicata ai dettagli sui movimenti e sul metodo di recitazione di un personaggio, cosa di cui Nickelodeon rest\u00f2 molto colpito.\nAccoglienza.\nCancellazione e successiva popolarit\u00e0.\nLo show \u00e8 stato cancellato in America l'8 gennaio 2002 per via dello scarso interesse dimostrato dalla fascia di et\u00e0 per cui questa serie era stata pensata, nonch\u00e9 per gli alti costi produttivi. Questo interruppe la produzione degli episodi della seconda stagione: di questa infatti furono mandati in onda solo 10 episodi, lasciandone incompiuti ben altri 18.\nNonostante questo, \u00e8 stato acclamato dalla critica e nominato per numerosi premi solo per il primo episodio. Dalla sua cancellazione, ha ottenuto in America nuove approvazioni, come dimostra il voto di 9.1/10 su TV.com e quello di 9.2/10 su IMDb.\nIl rilascio di DVD con gli episodi della serie, ha inoltre rinnovato l'interesse per questo show, rivalutandolo. Col tempo infatti il cartone ha ottenuto molta popolarit\u00e0 e divenne una serie cult.\nSul sito aggregatore di recensioni \"Rotten Tomatoes\", la serie detiene un 100% di gradimento basato su 13 recensioni professionali; il commento del sito recita: \"Il giusto equilibrio tra umorismo nero e seriet\u00e0 spastica rendono \"Invader Zim\" un inquietante cartone per bambini degno del suo seguito di culto.\"\n\"IGN\" lo inser\u00ec tra le 25 migliori serie in prima serata di tutti i tempi e successivamente al posto 57 nella sua lista delle 100 migliori serie animate mai realizzate. Il sito WatchMojo la inser\u00ec al 9\u00ba posto nella classifica dei migliori cartoni animati ad essere stati cancellati, e ha successivamente classificato Zim come il nono miglior alieno dei film e della televisione.\nNel 2016, \"Entertainment Weekly\" classific\u00f2 Zim come il diciottesimo personaggio pi\u00f9 memorabile della Nickelodeon. Lo stesso anno, \"Screen Rant\" lo classific\u00f2 nono nella lista dei 25 migliori cartoni della Nickelodeon, mentre \"The Guardian\" lo mise al terzo posto in una lista analoga.\n\"InvaderCON\".\n\"Invader Zim\" ha un proprio convegno di fan noto come InvaderCON, gestito dalla Wasabi Anime. L'evento iniziale \u00e8 stato creato per celebrare il decennale del cartone, e si \u00e8 tenuto ad Atlanta, Georgia, dal 26 al 27 marzo 2011. Tra gli ospiti speciali erano presenti i doppiatori della serie Richard Steven Horvitz, Melissa Fahn, Rosearik Rikki Simons, Andy Berman e lo scrittore Eric Trueheart. La convention aveva oltre un migliaio di partecipanti e presentava numerosi panel e attivit\u00e0 relativi alla serie, tra cui uno in cui il cast leggeva le sceneggiature degli episodi incompiuti \"Mopiness of Doom\" e \"Day of da Spookies\". Un dollaro per ogni biglietto acquistato \u00e8 stato donato in beneficenza alla Juvenile Diabetes Research Foundation (JDRF). InvaderCON ha raccolto quasi 2.000 dollari per la JDRF. InvaderCON non \u00e8 stato approvato, sanzionato o in alcun modo supportato dalla Viacom International o dalla Nickelodeon.\nInvaderCON era originariamente destinato a essere un evento unico, ma a seguito del successo iniziale e della richiesta dei fan, un secondo convegno, \"InvaderCON II: DOOMCON\", si \u00e8 svolto dal 28 al 29 luglio 2012, a Los Angeles, California, con quasi tutti gli ospiti dell'anno precedente e con l'aggiunta del creatore della serie Jhonen Vasquez. Durante questa convention c'era un panel in cui il cast leggeva la sceneggiatura dell'episodio incompiuto \"The Trial\".\nA seguito della richiesta di oltre 10.000 fan su Facebook di un altro InvaderCON, la Wasabi Anime ha deciso di farlo \"un'ultima volta\". Il terzo InvaderCON \u00e8 stato finanziato tramite Kickstarter dal 21 giugno al 21 luglio 2013. La raccolta fondi fu un successo e super\u00f2 l'obiettivo iniziale di 33.333 dollari. Il terzo InvaderCON si \u00e8 svolto ad Austin, Texas. L\"'InvaderCON III: FINAL DOOM\" ha avuto luogo dal 26 al 27 luglio 2014. Ancora una volta, il cast di doppiatori recit\u00f2 la sceneggiatura di una puntata mai terminata, \"Ten Minutes to Doom\".\nNonostante il terzo InvaderCON fosse originariamente destinato a essere l'ultimo, i fan e la stessa Wasabi Anime hanno continuato a manifestare interesse nel farne un altro. Il fondatore di Wasabi Anime, Tom Croom, ha ripetutamente preso in giro i fan su Twitter riguardo alle possibilit\u00e0 di un altro InvaderCON, in diverse occasioni.\nIl 16 agosto 2019, Wasabi Anime ha lanciato un Kickstarter per testare un potenziale quarto InvaderCON. Il Kickstarter ha raggiunto il suo obiettivo di 2,500 dollari in soli quattro giorni. Nel febbraio 2020, \u00e8 stato annunciato ufficialmente che ci sarebbe stato un quarto InvaderCON a Boston, Massachusetts, dal 7 al 9 agosto 2020.\nInvaderCON \u00e8 l'unico progetto della Wasabi Anime a non essere uno spettacolo annuale in una citt\u00e0 vicino alla loro sede (Florida). Fu calcolato che solo il 20% dei partecipanti a tutti e tre gli eventi erano nativi della zona del luogo dell'evento, mentre il restante 80% proveniva dall'esterno dello stato ospitante. Ci\u00f2 ha reso la previsione delle presenze e il budget per InvaderCON \"molto complicati ed estremamente rischiosi\" secondo Wasabi Anime.\nInfluenza culturale.\nBryan Konietzko, il co-creatore della serie animata \"Avatar - La leggenda di Aang\", \u00e8 stato un artista di storyboard e direttore artistico per \"Invader Zim\". Konietzko ha affermato che il personaggio di Aang \u00e8 stato ispirato dal disegno di un personaggio adulto che aveva originariamente disegnato per Invader Zim. Quando ridisegn\u00f2 per la prima volta il personaggio di Aang, lasci\u00f2 visibili \"tracce dello stile idiosincratico di Jhonen Vasquez nelle pose del personaggio\".\nRebecca Sugar, la creatrice della serie animata \"Steven Universe\" di Cartoon Network \u00e8 una fan di Invader Zim, e pare ne abbia realizzato fan art e fan fiction da adolescente. Sugar ha detto: \"Devo molto a Jhonen Vasquez. Il suo show \"Invader Zim\" \u00e8 stato la mia droga di accesso al mondo dei fumetti indipendente [...] Un giorno spero di incontrare [Jhonen Vasquez] e ringraziarlo per avermi cambiato la vita.\"\nNel 2018, Wally Wingert, doppiatore originale dell'Altissimo rosso, durante un'intervista per \"Den of Geek\" ha affermato di ritenere che altri show come \"Adventure Time\" siano \"in grado di fare cose piuttosto intense\" grazie a Invader Zim, poich\u00e9 \"era il nuovo barometro con il quale potevi cavartela con qualcosa. Fino ad allora, tutti gli altri cartoni erano relativamente docili, ma ora vedi cose molto pi\u00f9 cupe [nei cartoni animati] di quanto non abbiamo mai fatto in Zim.\"\nAnche Vivienne Medrano, creatrice di \"Hazbin Hotel\" e \"Helluva Boss\", \u00e8 una fan di \"Invader Zim\", e lo ha citato come fonte d'ispirazione per i suoi lavori.\nNel 2019, Maddy Cohen di \"Screen Rant\" ha definito la serie \"uno degli spettacoli d'animazione pi\u00f9 influenti dei primi anni 2000\", e con \"echi del suo umorismo e tono presenti in \"Adventure Time\", \"Regular Show\", \"Gravity Falls\" e \"Steven Universe\"\". Nello stesso anno, Eric Vilas-Boas di \"Thrillist\" defin\u00ec la serie \"un influente classico di culto, informando cartoni animati futuri come \"Avatar: la leggenda di Aang\" fino a \"Steven Universe\", \"Gravity Falls\", \"Rick and Morty\" e oltre\".\nAltri media.\nFilm.\nNel 2019 \u00e8 uscito il film \"Invader Zim e il Florpus\" (\"Invader Zim: Enter the Florpus\") come continuazione della serie, distribuito su Netflix dal 16 agosto 2019 in tutti i paesi in cui il servizio \u00e8 disponibile.\nFumetti.\nUn'omonima serie a fumetti \u00e8 stata pubblicata mensilmente da Oni Press dall'8 luglio 2015.\nL'11 febbraio 2020, \u00e8 stato annunciato che il fumetto si sarebbe concluso con il numero 50, del marzo 2020, e che sarebbe iniziata una nuova serie a fumetti intitolata \"Invader Zim Quarterly\", pubblicata a programma trimestrale a partire da aprile 2020. Inoltre, a luglio 2020 \u00e8 stata pubblicata una nuova serie di raccolte, intitolata \"Best of Invader Zim\", con diversi numeri della prima serie.\nVideogiochi.\nZim \u00e8 un personaggio utilizzabile nei giochi \"Nickelodeon Party Blast\", \"Nicktoons Nitro\", \"Nicktoons: Android Invasion\" e insieme a Gaz in \"Nicktoons MLB\".\nNel gioco ', GIR \u00e8 utilizzabile nella versione console, mentre Zim in quella per Nintendo DS. Zim e Dib appaiono poi come personaggi utilizzabili nel seguito '; nella versione per Wii e PlayStation 2, GIR fa da boss in un livello ambientato nella casa di Zim, mentre nella versione DS fanno da boss gli Altissimi.\nZim e GIR ricompaiono come personaggi utilizzabili nel mobile game del 2019 \"Nickelodeon Super Brawl Universe\".\nParchi di divertimenti.\nNel parco di divertimenti American Dream's Nickelodeon Universe \u00e8 presente un autoscontro basato sulla serie, noto come \"Invader Zim's Flip &amp; Spin\u2026 OF DOOM!\", aperto il 25 ottobre 2019.\nZim and GIR appaiono inoltre brevemente nell'attrazione \"Jimmy Neutron's Nicktoon Blast\" (basata su \"Le avventure di Jimmy Neutron\") agli Universal Studios Florida.\nRiferimenti in altri media.\nIl cartone viene menzionato nella serie animata per adulti \"Drawn Together\", nella puntata \"Persi nel parcheggio (Parte seconda)\".\nNel film d\u2019animazione \"Fuga dal pianeta Terra\", la parola \"Zim\" appare scritta come graffito in una scena, insieme ad altri nomi di alieni da altri film e serie.\n\"Invader Zim\" \u00e8 apparso come indizio nella puntata di \"Jeopardy!\" del 29 giugno 2013, che recitava: \"Irk \u00e8 il pianeta Natale di questo \"invasore\". Nessuno dei concorrenti rispose correttamente.\nMs. Bitters fa un cameo nella serie \"A casa dei Loud\" nella puntata \"Tutti al fresco!\", insieme ad altri personaggi della Nickelodeon.\nVasquez ha scritto un cortometraggio delle Tartarughe Ninja, \"TMNT: Don vs Raph\", dove compare un'immagine di Zim su un edificio."}
{"id": "1888305", "revid": "830939", "url": "https://it.wikipedia.org/wiki?curid=1888305", "title": "Giuseppe Altamore", "text": "Biografia.\nGiuseppe Altamore \u00e8 direttore responsabile del mensile \"BenEssere, la salute con l'anima\"\n del Gruppo San Paolo. Giornalista e saggista, vive e lavora a Milano da \noltre trent'anni, ma le sue radici sono in Sicilia. Ha iniziato la sua attivit\u00e0 giornalistica al quotidiano \"L'Ora\" nel 1975 e dopo una lunga gavetta \u00e8 approdato a \"Famiglia Cristiana,\"\n dove come si \u00e8 occupato prevalentemente di economia, di consumi, di \nsalute e di sicurezza alimentare. Nel 2008 \u00e8 stato nominato direttore \nresponsabile del mensile \"Club3-Vivere in armonia\". Nel 2013 ha fondato il mensile \"BenEssere. La salute con l'anima\" (Gruppo San Paolo) di cui \u00e8 ancora oggi direttore responsabile. \nLaureato in sociologia, ha frequentato la Scuola di specializzazione in Comunicazioni sociali dell'Universit\u00e0 Cattolica del Sacro Cuore. Ha vinto nel 2004 il premio \"Scritture d'acqua\" per le sue pubblicazioni \"Qualcuno vuol darcela a bere. Acqua minerale, uno scandalo sommerso\" ed \"I predoni dell'acqua. Acquedotti, rubinetti, bottiglie: chi guadagna e chi perde\". Ha un suo sito www.giuseppealtamore.it tutto dedicato al tema dell'acqua potabile."}
{"id": "1888310", "revid": "300067", "url": "https://it.wikipedia.org/wiki?curid=1888310", "title": "Jarrett Jack", "text": "Biografia.\n\u00c8 il cugino del playmaker Chris Duhon, ritiratosi nel 2013.\nCarriera.\nHigh school.\nCrescendo, Jarrett Jack ha frequentato quattro diverse \"high schools\": DeMatha Catholic High School e St. Vincent Pallotti High School, nel Maryland; Mount Zion Christian Academy, in Carolina del Nord, e Worcester Academy, nel Massachusetts.\nCollege (2002-2005).\nDopo l'high school, frequenta Georgia Tech, ad Atlanta (Georgia), entrando nella squadra di basket dell'universit\u00e0. Da sophomore, aiuta la sua squadra a raggiungere le finali NCAA 2005, con 12,5 punti e 5,1 assist di media. Nel suo ultimo anno a Georgia Tech totalizza 15,5 punti, 4,8 rimbalzi e 4,5 assist di media.\nNBA (2005-2018).\nPortland Trail Blazers (2005-2008).\nDecide di dichiararsi eleggibile per il Draft NBA 2005, durante il quale viene selezionato dai Denver Nuggets con la 22\u00aa scelta; nella notte nel draft, viene ceduto dai Nuggets ai Portland Trail Blazers in cambio di Linas Kleiza e Ricky S\u00e1nchez - rispettivamente 27\u00aa e 35\u00aa scelta dei Blazers.\nDa rookie, non trov\u00f2 molto spazio nella stagione 2005-06, a causa della presenza nel suo ruolo di Steve Blake e Sebastian Telfair, i quali vennero coinvolti, durante l'estate 2006, in un maxi-scambio che li port\u00f2 uno a Milwaukee e l'altro a Boston. Cos\u00ec, in loro assenza, coach McMillan lo schier\u00f2 come playmaker titolare: le cifre di Jarrett crebbero vertiginosamente, portandolo a 12 punti di media, col 35% da tre e l'87% ai liberi. Nella stagione successiva, con il ritorno di Blake, Jack ritorn\u00f2 al ruolo di sesto uomo, comportandosi molto bene quando chiamato in causa.\nIndiana Pacers (2008-2009).\nIn occasione del Draft NBA 2008, venne coinvolto in una \"trade\" fra Blazers e Pacers, con la quale lui, la 13\u00aa scelta del draft Brandon Rush e Josh McRoberts passano ad Indiana, mentre l'11\u00aa scelta Jerryd Bayless ed Ike Diogu vanno a Portland.\nToronto Raptors (2009-2010).\nDiventato free agent, il 13 luglio 2009 riceve un'offerta di contratto da parte dei Toronto Raptors, che i Pacers decidono di non pareggiare, lasciando cos\u00ec il via libera al trasferimento in Canada.\nAi Raptors gioca tutte le 82 partite, ma solo 43 da titolare in quanto si alterna con Jos\u00e9 Calder\u00f3n.\nNew Orleans Hornets (2010-2012).\nIl 20 novembre 2010 dopo aver disputato 13 partite (tutte da titolare) con i Raptors viene ceduto dalla franchigia canadese ai New Orleans Hornets, insieme ai compagni David Andersen e Marcus Banks, in cambio di Predrag Stojakovi\u0107 e Jerryd Bayless.\nNel primo anno a New Orleans Jack gioc\u00f2 da guardia a fianco di Chris Paul nel \"back-court\". Jack in tutto l'anno si dimostr\u00f2 uno \"stakanovista\" in quanto disput\u00f2 ben 83 partite in tutta la stagione.\nNei play-off gioc\u00f2 tutte le 6 partite della squadra subentrando dalla panchina a CP3. La squadra viene eliminata nel primo turno dei play-off dai Los Angeles Lakers campioni in carica (che a fine anno non si riconfermeranno dato che alle semifinali verranno eliminati dai Dallas Mavericks futuri campioni) perdendo la serie per 4-2.\nNella stagione successiva, a seguito della contreversa cessione di Chris Paul (il giocatore avrebbe dovuto andare ai Los Angeles Lakers, ma alla fine dato che l'all'epoca proprietario della NBA David Stern ferm\u00f2 la trattiva, Paul fin\u00ec per andare ai Los Angeles Clippers), Jarrett diventa il playmaker titolare della squadra. Tuttavia in quella stagione Jarrett disputa solo 45 partite per via di problemi fisici.\nGolden State Warriors (2012-2013).\nNell'estate 2012 pass\u00f2 ai Golden State Warriors in una trade a tre squadre che vide coinvolti anche i Philadelphia 76ers.\nLa squadra termin\u00f2 sesta nella graduatoria della Western Conference. Nei play-off gli Warriors eliminano i Denver Nuggets al primo turno vincendo la serie per 4-2, ma col medesimo risultato perderanno la serie contro i San Antonio Spurs in semifinale di Conference.\nJack con la franchigia della baia disput\u00f2 un'ottima stagione, finendo terzo nelle votazioni per il premio di Sixth Man Of The Year dietro al vincitore del premio J.R. Smith (all'epoca giocatore dei New York Knicks) e Jamal Crawford (dei Los Angeles Clippers).\nCleveland Cavaliers (2013-2014).\nIl 13 luglio 2013 firm\u00f2 con i Cleveland Cavaliers.\nCon la franchigia dell'Ohio lui disput\u00f2 80 partite, di cui 31 da titolare in quanto lui fu la riserva di Kyrie Irving.\nA fine anno la squadra si classific\u00f2 decima nella Eastern Conference con un record di 33-49 senza quindi raggiungere i playoffs.\nBrooklyn Nets (2014-2016).\nL'11 luglio 2014 venne ceduto dai Cavaliers ai Brooklyn Nets in una trade a tre squadre che vide coinvolte anche i Boston Celtics.\nNella stagione 2014-15 fu la riserva di Deron Williams. A fine stagione i Nets arrivarono ottavi nonostante un record negativo di 38 vittorie e 44 sconfitte (pari a quello degli Indiana Pacers), centrando cos\u00ec la qualificazione ai play-off, dove la squadra perse per 4-2 la serie contro gli Atlanta Hawks arrivati a sorpresa primi a est davanti ai Cleveland Cavaliers di LeBron James (che tuttavia distruggeranno gli Hawks con un netto 4-0 nelle finali di Conference).\nTuttavia nella stagione successiva le cose cambiarono radicalmente per i Nets che volevano rifondare: in estate Deron Williams dopo aver rescisso il contratto che lo legava ai Nets pass\u00f2 ai Dallas Mavericks, mentre Mason Plumlee fu ceduto via trade ai Portland Trail Blazers la notte del Draft 2015.\nJack divent\u00f2 cos\u00ec il titolare della squadra, ma soltanto fino al 4 Gennaio 2016, dato che Jack sub\u00ec un infortunio grave al crociato anteriore che lo costrinse a fargli saltare tutto il resto della stagione. Le cose non andarono affatto bene per la squadra che termin\u00f2 penultima nella Eastern Conference con un record di 21 vittorie e 61 sconfitte.\nIl 30 giugno 2016, nonostante il suo contratto scadesse nel 2017 venne tagliato dai Nets.\nParentesi agli Atlanta Hawks (2016).\nIl 16 luglio 2016 firm\u00f2 un contratto annuale al minimo salariale con gli Atlanta Hawks.\nPer\u00f2, a causa del mancato recupero dall'infortunio che fu la causa del mancato impiego di Jack durante la pre-season da parte degli Atlanta Hawks il 21 ottobre 2016 venne tagliato.\nRitorno a New Orleans (2017).\nIl 24 febbraio 2017 firm\u00f2 un contratto di 10 giorni con i New Orleans Pelicans, tornando cos\u00ec a giocare nella squadra della Louisiana dopo 5 anni dall'ultima volta (in cui la squadra si chiamava ancora New Orleans Hornets). Il 3 marzo sub\u00ec un infortunio al menisco che fece s\u00ec che i Pelicans non gli rinnovarono ulteriormente il suo contratto, scaduto il giorno successivo.\nRilancio a New York e secondo ritorno a New Orleans (2017-2018).\nIl 16 settembre 2017 firm\u00f2 con i New York Knicks. A New York Jack si rilanci\u00f2 dopo gli ultimi anni di infortuni giocando spesso da titolare e andando in alcuni casi anche in doppia cifra nei punti.\nIl 20 settembre 2018 fece il suo secondo ritorno ai New Orleans Pelicans, che tuttavia lo tagliarono il 13 ottobre poco prima che iniziasse la stagione.\nSioux Falls Skyforce (2019-2020).\nIl 6 marzo 2019 si accas\u00f2 in G-League ai Sioux Falls Skyforce."}
{"id": "1888314", "revid": "767487", "url": "https://it.wikipedia.org/wiki?curid=1888314", "title": "Terra dei laghi della Pomerania", "text": "La Terra dei laghi della Pomerania (in polacco: \"Pojezierze Pomorskie\") \u00e8 una regione con alta densit\u00e0 di laghi nella Polonia nord-occidentale a sud del Mar Baltico.\nCentrale tra le affini Terra dei laghi della Masuria, a est, e Terra dei laghi del Meclemburgo, a ovest, la regione si \u00e8 formata durante l'era glaciale: le acque dei laghi riempiono le depressioni del terreno lasciate dal ritiro dei ghiacci dopo l'ultima glaciazione, 12.000 anni fa."}
{"id": "1888327", "revid": "1566286", "url": "https://it.wikipedia.org/wiki?curid=1888327", "title": "Don S. Davis", "text": "Giovinezza e educazione.\nDavis nacque e crebbe ad Aurora (Missouri). Durante la sua formazione scolastica ottenne un Bachelor of Science in teatro ed arte alla Missouri State University, dove si appassion\u00f2 per il mondo dello spettacolo ed inizi\u00f2 seriamente a prendere in considerazione l'idea di fare carriera in televisione . Tuttavia l'avvento della Guerra del Vietnam, lo spinse ad arruolarsi volontario nell'esercito americano, anche se fortunatamente Davis serv\u00ec principalmente presso il settimo plotone di fanteria, in Corea. Si conged\u00f2 dall'Esercito degli Stati Uniti con onore, quando era di stanza alla base militare di \"Fort Leonard Wood\"(una importante base di addestramento dell'esercito americano in Missouri) con il grado di capitano. L'esperienza l\u00ec fu molto utile successivamente nella carriera di attore, avendo servito oltre che in diversi settori logistici dell'esercito, anche a contatto diretto con gli alti ufficiali della gerarchia militare, compreso diversi generali, che l\u00ec rese pi\u00f9 semplice ed autentica l'interpretazione dei ruoli come militare in diversi produzioni.\nNel 1970 ottenne la Laurea magistrale in Teatro alla Southern Illinois University Carbondale e cominci\u00f2 a lavorare nell'industria cinematografica negli anni ottanta mentre insegnava all'Universit\u00e0 della Columbia Britannica. Nel 1987 smise di insegnare per fare l'attore a tempo pieno.\nCarriera.\nDavis \u00e8 conosciuto principalmente per la sua interpretazione nei panni del generale George Hammond nella serie televisiva \"Stargate SG-1\" (1997-2007), e precedentemente per l'interpretazione del maggiore Garland Briggs nella serie televisiva \"I segreti di Twin Peaks\" (1990-1991). In un'intervista disse di aver ottenuto il ruolo come Briggs quando viveva a Vancouver, all'epoca sede di importanti produzione televisive con cui Davis sperava di poter fare esperienza. Tuttavia, a causa del suo particolare forte accento del Profondo Sud(cio\u00e8 il dialetto inglese parlato negli stati meridionali dell'Unione), non poteva interpretare spot pubblicitari canadesi(in quanto poco comprensibile alle orecchie dei canadesi, abituati all'Inglese Britannico), cosicch\u00e9 qualcuno gli sugger\u00ec di ingaggiare un agente a Seattle. Seguendo quel consiglio riusc\u00ec ad ottenere dei lavori come volto in alcune pubblicit\u00e0, ottenendo un buon riscontro. Quando si tenne il casting per l'episodio pilota di \"Twin Peaks\" il suo agente lo mand\u00f2 all'audizione dove incontr\u00f2 il creatore della serie David Lynch dove, invece di recitare, scambi\u00f2 solo frasi di cortesia. David Lynch ne rimase colpito e inizi\u00f2 a scritturarlo per diversi ruoli, dove Davis dimostr\u00f2 di avere un buon rapporto con gli altri attori. Lavor\u00f2 tre giorni sull'episodio pilota di \"Twin Peaks\" per poi esser parte integrante della serie. \"Quello fu il colpo pi\u00f9 fortunato che avessi potuto avere.\" ammise David, \"Ci sono almeno una dozzina di persone che hanno lavorato con me a quella serie e siamo ancora amici. \u00c8 stata un'esperienza che mi ha cambiato la vita\".\nNella serie televisiva \"MacGyver\", Davis fu lo stuntman e la controfigura di Dana Elcar apparendo anche in due episodi di \"MacGyver\", in ognuno con un personaggio diverso. La sua prima apparizione fu quella del conducente di una autobetoniera nell'episodio \"La rapina sventata\" mentre la seconda fu nei panni del bracconiere Wyatt Porter in \"Un vecchio amore\". Ha anche interpretato la parte del padre di Dana Scully nella serie \"X-Files\", sempre nei panni di un militare di alto grado pluridecorato, in questo caso un capitano della marina. Il pubblico canadese prese familiarit\u00e0 con Davis grazie alla sua partecipazione in uno dei famosi Heritage Minutes, nel quale interpretava un arrogante cercatore d'oro americano che puntava le sue pistole su \"Montie\" Sam Steele. Tra i ruoli che ha interpretato c'\u00e8 anche il ruolo del manager Racine Belles nel film \"Ragazze vincenti\" e nel ruolo di Mr. McCallum nell'episodio pilota della serie televisiva \"Psych\".\nTuttavia, indubbiamente il ruolo che pi\u00f9 lo distinse nella sua carriera, come gi\u00e0 menzionato, fu la sua interpretazione del generale George Hammond, presso la serie televisiva di Stargate Sg-1. Inizialmente, per\u00f2 Davis era riluttante ad interpretare il ruolo, in quanto, sebbene lo stesso Richard Dean Anderson (l'attore che interpretava il Colonello Jack O'Neill nella serie, che Davis aveva conosciuto nella precedente serie di MacGyver, dove Anderson svolgeva il ruolo di protagonista), l'avesse presentato alla produzione, in origine il personaggio del Generale Hammond, era stato ideato per rappresentare lo stereotipo del militare inflessibile e quasi indifferente della sorte dei suoi soldati, entrando spesso in contrapposizione con il personaggio di O'Neill. Davis tuttavia riteneva il personaggio non solo poco credibile, ma anche poco rappresentativo della vita militare, che Davis avendo precedente servito in Corea, conosceva bene e soprattutto sapeva quanto poco realistico il personaggio di Hammond sarebbe diventato con un simile atteggiamento presso una base militare adibita a \"linea del fronte\" (come praticamente appariva il Comando Stargate nella serie omonima). Infatti, Davis sosteneva che in simili circostanze \u00e8 necessario che l'ufficiale in carica sia in grado di gestire efficientemente le sue risorse, evitando conflitti con il personale della base, altrimenti ci\u00f2 risulterebbe in un calo di morale (quello che nel gergo militare si chiama lo spirito del corpo, inteso come la solidariet\u00e0 tra i membri di una stessa unit\u00e0, necessario per mantenere l'efficienza e le capacit\u00e0 dell'unit\u00e0 stessa), che specialmente nel contesto fittizio, ma potenzialmente pericoloso della serie (la minaccia aliena dei Goa'uld, ecc.), sarebbe stato praticamente auto-distruttivo. Davis perci\u00f2 insistette in una serie di modifiche del personaggio, se volevano che lui ne assumesse il ruolo, rendendo il Generale Hammond un personaggio pi\u00f9 umano, certo sempre autoritario nei limiti della gerarchia militare, ma aperto a compromessi con membri della sua unit\u00e0. Effettivamente, tali modifiche resero il personaggio di Hammond non solo molto pi\u00f9 realistico, ma anche molto popolare nei fan della serie, tant'\u00e8 che l'episodio 15 della 4\u00aa stagione, \"Reazione a Catena\", che era stato inizialmente scritto, prima delle modifiche di Davis, con l'intenzione di presentare Hammond come un incompetente, che dopo una missione finita male soffriva una crisi isterica ed una successiva corte marziale per avere causato indirettamente la morte di diversi soldati, venne radicalmente cambiato anche su suggerimento di Davis, che durante la serie offr\u00ec inoltre la sua esperienza nell'esercito, come consigliere per la produzione e gli scenari della base. Davis per\u00f2 abbandon\u00f2 il suo ruolo presso il cast fisso della serie dopo la 7\u00aa stagione, a seguito dell'insorgere di alcuni problemi al cuore, anche se continu\u00f2 a partecipare alla produzione in diverse apparizioni minori del suo personaggio, inclusa la sua apparizione nell'ultimo film della serie \"\", film che concludeva definitivamente la serie di Stargate Sg-1 e che tristemente fu anche la sua ultima apparizione sullo schermo, in quanto Davis mor\u00ec di un attacco cardiaco un mese prima del rilascio del film, avendo per\u00f2 gi\u00e0 concluso le scene del suo personaggio durante la produzione.\nMorte.\nDavis, che viveva a Gibson, in Canada, \u00e8 morto il 29 giugno 2008 per un attacco di cuore. Gli sceneggiatori di \"Stargate Atlantis\" gli resero omaggio menzionando la morte del suo personaggio, nello stesso modo e dando il suo nome a una nave stellare, nell'episodio finale di \"Stargate Atlantis\" \"Il nemico alle porte\" che negli Stati Uniti and\u00f2 in onda il 9 gennaio 2009. A lui fu anche dato onore nell'ottobre 2009 con l'apparizione della nave stellare Hammond nell'episodio pilota di \"Stargate Universe\". Per pura casualit\u00e0, nell'episodio 16 della quarta stagione di \"Stargate SG-1\"' \"2010\" (un episodio ambientato nel futuro che negli Stati Uniti and\u00f2 in onda per la prima volta nel gennaio 2001), si afferma che il Generale Hammond era morto per un attacco di cuore. Una cosa simile \u00e8 accaduta anche in \"X-Files\" quando in un episodio Dana Scully riceve una telefonata dalla madre in cui le viene rivelato che il pap\u00e0 \u00e8 morto per un attacco coronarico.\nDopo i funerali, la salma di Davis \u00e8 stata cremata.\nVita privata.\nDavis spos\u00f2 in seconde nozze Ruby Fleming nel 2003, aveva avuto gi\u00e0 un figlio dal primo matrimonio. Oltre ad essere stato un attore, \u00e8 stato anche un artista, trascorrendo molto del suo tempo libero praticando la pittura e l'intaglio. Davis \u00e8 cresciuto con la pittura, la scultura e il disegno. Continu\u00f2 ad esercitarsi in queste arti per tutta la vita, incrementando i suoi guadagni con ci\u00f2 che derivava da consulenze di design e vendite di oggetti artistici. Nei commenti del DVD per l'episodio Rivelazioni di Stargate SG-1 afferm\u00f2 di aver intagliato la scultura in legno dello \"Cigar store Indian\" e di averla venduta al parco a tema \"Silver Dollar City\" di Branson (Missouri). Nella stessa occasione afferm\u00f2 anche che il suo dottorato di ricerca era in \"teoria drammatica e in critica\"."}
{"id": "1888329", "revid": "729019", "url": "https://it.wikipedia.org/wiki?curid=1888329", "title": "Pont de Neuilly (metropolitana di Parigi)", "text": "Pont de Neuilly \u00e8 una stazione della linea 1 della metropolitana di Parigi, situata nel comune di Neuilly-sur-Seine.\nPrende il nome da un ponte situato nel comune, vicino al viale di Madrid, capitale della Spagna.\nLa stazione \u00e8 stata il capolinea occidentale della linea 1 dal 1937 al 1992, quando \u00e8 stato aperto il tratto fino a La D\u00e9fense - Grande Arche. Al di sopra della stazione vi \u00e8 una spianata dalla quale si pu\u00f2 vedere l'area de La D\u00e9fense.\n\u00c8 la stazione del Metro prossima al Parc de Bagatelle e al ponte di Neuilly dal quale ha preso il nome."}
{"id": "1888331", "revid": "118732517", "url": "https://it.wikipedia.org/wiki?curid=1888331", "title": "Pan di ramerino", "text": "Il Pan di ramerino \u00e8 un panino, non troppo grande, morbido e dolce fatto con pasta di pane, uva sultanina (zibibbo) e rosmarino. All'impasto spesso viene aggiunto anche del latte e delle uova.\nDi origine medievale, col tempo ha certamente avuto un'evoluzione nei suoi ingredienti (si pensi all'uso dello zucchero, per esempio). Legato tradizionalmente al periodo antecedente la Pasqua, in tempi non molto lontani il Pan di ramerino si trovava in vendita nei forni fiorentini e del circondario solamente il giorno del \"Gioved\u00ec Santo\", gi\u00e0 benedetto dai parroci della zona.\nOggi, il Pan di ramerino si pu\u00f2 trovare in vendita anche in altri periodi dell'anno.\nIl Pan di ramerino viene fatto lievitare per circa un'ora e poi fatto cuocere, fin tanto che l'olio con il quale \u00e8 stato precedentemente spennellato (con un rametto di rosmarino fresco) non gli d\u00e0 il tipico colore brunito e lucido in superficie.\nAll'aspetto si presenta come una piccola pagnottella circolare con un taglio a croce che serve per favorirne la lievitazione.\nCuriosit\u00e0.\nIl \"ramerino\" \u00e8 il nome che si usa in Toscana per la pianta del rosmarino.\nDa questa pianta tipicamente mediterranea, che si trova in abbondanza sulle assolate colline fiorentine, nasce uno dei dolci tipici di Firenze e delle zone limitrofe."}
{"id": "1888332", "revid": "1573940", "url": "https://it.wikipedia.org/wiki?curid=1888332", "title": "Lagothrix", "text": "Lagothrix () \u00e8 un genere di primati platirrine appartenenti alla famiglia degli Atelidae, comprendente quelle che vengono comunemente dette scimmie lanose o lagotrici.\nAssieme ai generi \"Ateles\", \"Brachyteles\" ed \"Oreonax\" (fino a tempi recenti incluso in \"Lagothrix\") va a costituire la sottofamiglia delle Atelinae.\nQuesti animali sono diffusi nelle foreste pluviali dell'America meridionale: rispetto alle scimmie ragno, sono pi\u00f9 robuste ed hanno zampe meno lunghe, ma sono pi\u00f9 piccole ed agili delle scimmie urlatrici.\nMisurano attorno al metro e venti di lunghezza, per un peso massimo che si aggira attorno ai 10\u00a0kg, anche se in cattivit\u00e0 possono diventare molto pi\u00f9 pesanti.\nDevono il nome alla pelliccia folta e lanosa che ricopre il corpo. I colori del pelo sono generalmente scuri e vanno dal rossiccio al bruno al grigio. Le sopracciglia sono molto prominenti\nLa coda \u00e8 lunga e prensile: l'animale la utilizza come quinto arto per muoversi fra le cime degli alberi, oppure la avvolge saldamente attorno a qualche ramo mentre utilizza i quattro arti per raggiungere i frutti pi\u00f9 lontani.\nVivono in gruppi e si nutrono prevalentemente di frutta e materiale vegetale, anche se possono essere osservate nutrirsi di piccoli vertebrati.\nTassonomia.\nUn tempo, il genere comprendeva unicamente le due specie \"Lagothrix flavicauda\" e \"Lagothrix lagotricha\", quest'ultima con tre sottospecie (\"cana\", \"lugens\" e \"poeppigii\"). In seguito, la specie \"L. flavicauda\" fu spostata al genere appositamente creato \"Oreonax\", mentre le tre sottospecie di \"L. lagotricha\" furono elevate al rango di specie a s\u00e9 stanti.\nFamiglia Atelidae"}
{"id": "1888333", "revid": "1305772", "url": "https://it.wikipedia.org/wiki?curid=1888333", "title": "Lauenburg (disambigua)", "text": ""}
{"id": "1888345", "revid": "729019", "url": "https://it.wikipedia.org/wiki?curid=1888345", "title": "Linea 5 (metropolitana di Parigi)", "text": "La linea 5 della metropolitana di Parigi, contraddistinta dal colore arancione, \u00e8 una delle 16 linee che compongono il sistema di trasporto rapido della citt\u00e0 di Parigi, in Francia; attraversa la zona est della capitale francese da Bobigny a Place d'Italie. \u00c8 l'ottava linea pi\u00f9 frequentata della rete.\nAll'inizio del 2006 fu annunciato che la linea 5 e altre due linee riceveranno nuovo materiale rotabile, da introdurre nel 2010.\nFuturo.\n\u00c8 stata programmata un'estensione della linea a sud partendo da Place d'Italie fino a Place de Rungis; potrebbe essere costruita tra il 2020 e il 2030.\nUna stazione intermedia, Bobigny - la Folie, potrebbe venire costruita tra Bobigny - Pablo Picasso e Bobigny - Pantin - Raymond Queneau. L'attuale tracciato tra le due stazioni \u00e8 il pi\u00f9 lungo della rete tra due stazioni adiacenti (escluse le linee RER). La stazione potrebbe essere completata per il 2016.\nTurismo.\nLa linea 5 passa presso diversi luoghi di interesse:"}
{"id": "1888351", "revid": "177966", "url": "https://it.wikipedia.org/wiki?curid=1888351", "title": "Villa Ottini", "text": "Villa Ottini, Bernasconi, Tomba, Alessandri, Zorzi e da ultimo Franchini Stappo, detta Il Monastero, \u00e8 una villa veneta costruita a Parona di Valpolicella, poco distante dal centro di Verona.\nStoria.\nL'edificio \u00e8 databile verso la fine del XVII secolo come ricorda una lapide del 1682 che cita come commissionari gli Ottini.\nDurante la seconda guerra mondiale i tedeschi, presero possesso della villa, cos\u00ec come gi\u00e0 era avvenuto con il comando austriaco durante una delle guerre di indipendenza nell'800, distruggendone il parco e trasformandola nel comando locale delle operazioni militari. Negli anni seguenti i proprietari dell'abitazione, i conti Franchini Stappo che ebbero la propriet\u00e0 per successione dall'ingegnere nobile Pietro Zorzi, dovettero rinunciare a numerosi appezzamenti in favore dello sviluppo urbanistico circostante fino a cedere, negli anni '70 la propriet\u00e0 alle suore. Le suore hanno ristrutturato in modo radicale l'edificio, aggiungendo un piano ammezzato e rimodernando completamente l'interno. Nel 2014 il parco di 19.000 metri quadri \u00e8 diventato di propriet\u00e0 pubblica.\nDescrizione.\nLa parte pi\u00f9 antica della villa \u00e8 quella a sud, secentesca e dotata di numerosi portali e bifore di interesse. Il piano nobile dell'edificio \u00e8 sostenuto da un portico formato da otto colonne della fine del XVI secolo.\nAccanto alla villa sorge una cappella dedicata a ."}
{"id": "1888352", "revid": "161374", "url": "https://it.wikipedia.org/wiki?curid=1888352", "title": "Conti Ottolini", "text": ""}
{"id": "1888367", "revid": "3831", "url": "https://it.wikipedia.org/wiki?curid=1888367", "title": "Ricostruzioni palinspastiche", "text": ""}
{"id": "1888369", "revid": "3831", "url": "https://it.wikipedia.org/wiki?curid=1888369", "title": "Carta palinspastica", "text": ""}
{"id": "1888372", "revid": "767487", "url": "https://it.wikipedia.org/wiki?curid=1888372", "title": "Gli invincibili (film)", "text": "Gli invincibili (\"Unconquered\") \u00e8 un film del 1947 prodotto e diretto da Cecil B. DeMille.\nTrama.\nNell'Inghilterra di fine Settecento una ragazza, per difendere il fratello, uccide un ufficiale e viene condannata a morte. Riceve la grazia, ma viene esiliata nelle colonie d'Oltreoceano, dove verr\u00e0 venduta come schiava. Sulla nave che li porta in America, due ufficiali, Holden e Garth, se la disputano. Holden, buono e generoso, offre una forte somma per avere la ragazza e la lascia libera, non appena sbarcano sul suolo americano. Garth, brutale e disonesto, la cattura e la rende sua schiava. I due ufficiali si rincontrano al forte e tra loro \u00e8 palpabile l'astio e il desiderio di vendetta. Holden scopre ben presto che Garth, sobillato dalla moglie indiana, tradisce il loro paese vendendo armi ai pellerossa. Holden deve salvare sia il forte dal pericolo di un imminente attacco da parte degli indiani sia la fanciulla che pian piano sente di amare.\nProduzione.\nIl film fu prodotto da Cecil B. DeMille per la Paramount Pictures.\nDistribuzione.\nNegli Stati Uniti usc\u00ec distribuito dalla Paramount Pictures. Venne presentato durante una premi\u00e8re il 24 settembre 1947 per poi uscire nelle sale statunitensi il 10 ottobre. Ebbe una distribuzione a livello mondiale, dall'Australia (12 febbraio 1948), alla Svezia (4 marzo 1948), Regno Unito (30 agosto 1948), Finlandia (1\u00ba ottobre 1948), Portogallo (15 ottobre 1948), Francia (26 maggio 1950), Danimarca (4 agosto 1950), Giappone (3 marzo 1951), Spagna (prima a Madrid, 14 maggio 1951), Germania Federale (16 novembre 1951), Austria (23 novembre 1951).\nVenne ridistribuito in Finlandia (17 ottobre (1958) e in Danimarca (24 agosto 1964)"}
{"id": "1888374", "revid": "3115", "url": "https://it.wikipedia.org/wiki?curid=1888374", "title": "Fichi secchi di Carmignano", "text": "I fichi secchi di Carmignano sono un prodotto agro-alimentare tipico di Carmignano (provincia di Prato) (un tempo detta \"Carmignan de' fichi\"), ottenuto con l'essiccazione di fichi.\nSono stati inseriti nei 455 prodotti tipici della Toscana. Particolare \u00e8 la tecnica di essiccarli ed \"appicciarli\". A partire dal 1\u00ba dicembre del 2001 i fichi secchi di Carmignano hanno anche un proprio disciplinare e sono presidio Slow Food.\nVennero citati nel XV secolo dal mercante pratese Francesco Datini. La coltura occupava i margini dei poderi e agli inizi del Novecento il prodotto era ampiamente esportato negli Stati Uniti. Dopo la seconda guerra mondiale, tuttavia, la coltura \u00e8 caduta in disuso.\nOggi sono sorti alcuni produttori che stanno cercando di valorizzare di nuovo questo prodotto. \u00c8 ripresa anche l'esportazione, che grazie ad un consorzio della zona di Prato ha raggiunto la Germania. La produzione \u00e8 di circa 10 quintali all'anno, inferiore alle richieste. \nSagre.\nDal 2007 a Carmignano si tiene \u201cBenvenuto fico secco\", manifestazione organizzata dall'Associazione Produttori Fico Secco di Carmignano che segna l'apertura della stagione di vendita del fico secco.\nI fichi secchi di Carmignano sono al centro di alcune delle pi\u00f9 importanti sagre di paese tra cui la Sagra del Fico a Bacchereto, solitamente organizzata il primo weekend di settembre, e dell'Antica Fiera di Carmignano che si tiene da tradizione il primo marted\u00ec di dicembre."}
{"id": "1888376", "revid": "56818", "url": "https://it.wikipedia.org/wiki?curid=1888376", "title": "Aborigeni australiani", "text": ""}
{"id": "1888377", "revid": "438678", "url": "https://it.wikipedia.org/wiki?curid=1888377", "title": "La mansi\u00f3n de los muertos vivientes", "text": "La mansi\u00f3n de los muertos vivientes \u00e8 un film del 1982 diretto da Jes\u00fas Franco (come Jess Franco).\n\u00c8 stato girato nel 1982 nella Gran Canaria. L'hotel nel quale si svolge gran parte dell'azione \u00e8 l'Hotel Tropical.\nIl film racconta una storia di templari che - stando allo stesso regista - non ha alcun rapporto con quelle tipiche dei film dei \"Resuscitati ciechi\" diretti da Amando de Ossorio, di cui per altro tent\u00f2 di sfruttare il successo commerciale.\nNumero del deposito legale.\nIl film \u00e8 depositato con il numero M - 36.428 - 82\nEdizioni DVD.\n\"La mansi\u00f3n de los muertos vivientes\" \u00e8 stato pubblicato in DVD negli USA dalla Severin Films il 31 ottobre 2006, con il titolo \"Mansion of the Living Dead\", nel formato panoramico originale e utilizzando un nuovo master ricavato dal negativo (regione 0). Gli extra contengono un'intervista di 19 minuti al regista e a Lina Romay (\"The Mansion Jess Built\") diretta da Roger Browning."}
{"id": "1888378", "revid": "287204", "url": "https://it.wikipedia.org/wiki?curid=1888378", "title": "Marvin Williams", "text": "Carriera.\nHigh school.\nMarvin Williams frequenta la Bremerton High School, a Bremerton sua citt\u00e0 natale. Da senior, colleziona ottime cifre: infatti, grazie ai suoi 28,7 punti, 15,5 rimbalzi, 5 assist e 5 stoppate di media, viene nominato \"McDonald's All-American\", \"Parade All-American\" e all-state. Terminata l'high school, riceve offerte da alcune universit\u00e0, scegliendo poi UNC.\nCollege.\nDa freshman, colleziona 11,3 punti e 6,6 rimbalzi di media a partita in 22,2 minuti; nonostante parta da sesto uomo, riesce a dare uno straordinario apporto uscendo dalla panchina, al livello dei veterani della squadra.\nNBA.\nNel 2005 Williams si dichiara eleggibile per il Draft NBA. Gli Atlanta Hawks lo selezionano come 2\u00aa scelta assoluta, rendendolo il primo \"Tar Heel\" ad essere scelto al Draft, poich\u00e9 gli altri 3, Raymond Felton, Sean May e Rashad McCants, vengono rispettivamente scelti come 5\u00aa, 13\u00aa e 14\u00aa. Al termine della stagione, viene inserito nell'All-NBA Rookie Second Team, con 8,5 punti e 4,8 rimbalzi di media. Con il passar delle stagioni si fa sempre pi\u00f9 notare come titolare, sia nel ruolo di ala grande che in quello di ala piccola, che pu\u00f2 interpretare indifferentemente, scambiandosi spesso di ruolo con Josh Smith.\nL'11 luglio 2012 viene mandato agli Utah Jazz in cambio di Devin Harris. Il 22 luglio 2014 arriv\u00f2 da free agent agli Charlotte Hornets. Il 9 settembre 2020, a seguito della sconfitta dei Milwaukee Bucks in gara 5 delle semifinali di Eastern Conference contro i Miami Heat, annuncia il proprio ritiro dall'attivit\u00e0 agonistica, dopo 15 stagioni disputate in NBA."}
{"id": "1888383", "revid": "124123", "url": "https://it.wikipedia.org/wiki?curid=1888383", "title": "Morti nel 1111", "text": ""}
{"id": "1888384", "revid": "1573940", "url": "https://it.wikipedia.org/wiki?curid=1888384", "title": "Balaenoptera omurai", "text": "Balaenoptera omurai (), conosciuta come Balenottera di Omura, in onore del cetologo giapponese Hideo Omura, \u00e8 una specie di balenottera della famiglia Balaenopteridae. Nomi comuni: Omura\u2019s whale (inglese), Rorqual d'Omura (francese). La sua scoperta \u00e8 stata annunciata su \"Nature\" (426, 278-281) da tre scienziati giapponesi, Shiro Wada, Masayuki Oishi e Tadasu K. Yamada, il 20 novembre del 2003.\nComunque, la maggior parte della comunit\u00e0 cetologica ha accettato con cautela l'annuncio della scoperta di questa nuova specie. Sul New York Times, ad esempio, il Dr. Howard C. Rosenbaum, un biologo conservazionista della Wildlife Conservation Society, ha sostenuto che i ricercatori giapponesi hanno fatto \u00abun lavoro ammirevole per dimostrare l'appartenenza ad una specie distinta\u00bb, ma aggiunge che sono necessarie ulteriori analisi del DNA. \nI tre scienziati hanno determinato l'esistenza della specie analizzando la morfologia e il DNA mitocondriale di nove esemplari - otto catturati da una nave di ricerca giapponese alla fine degli anni '70 nell'Indo-Pacifico ed un altro trovato arenato su una piccola isola del Mar del Giappone nel 1998.\nNel loro studio, gli scienziati hanno descritto la nuova specie come simile nell'aspetto alla balenottera comune, sebbene sia di dimensioni pi\u00f9 piccole.\nNella terza edizione di \"Mammal Species of the World\", questa \u00abspecie\u00bb \u00e8 stata relegata come sinonimo della balenottera di Bryde. Comunque, gli autori hanno specificato che questa collocazione \u00e8 solo temporanea."}
{"id": "1888386", "revid": "287204", "url": "https://it.wikipedia.org/wiki?curid=1888386", "title": "Grande Rousse", "text": "La Grande Rousse (pron. fr. : - 3.607 - detta anche \"Becca d'Invergnan\" o \"Becca d'Invergnaou\") \u00e8 una montagna delle Alpi della Grande Sassi\u00e8re e del Rutor nelle Alpi Graie. Si trova in Valle d'Aosta.\nToponimo.\nNonostante in francese questo toponimo significhi \"grande fulva\", in realt\u00e0 significa \"grande ghiacciaio\" e deriva dal patois valdostano \"Ruise-Ro\u00e9se-Roise-Royse\", che significa, appunto, ghiacciaio, come nella stessa etimologia del Monte Rosa. Dal lato della Valgrisenche la Grande Rousse \u00e8 infatti per buona parte ammantata dal Ghiacciaio dell'Invergnan.\nCaratteristiche.\n\u00c8 il monte pi\u00f9 elevato della catena che divide la val di Rh\u00eames dalla Valgrisenche. Particolarmente imponente, selvaggio e ripido \u00e8 il versante orientale (val di Rh\u00eames), mentre il versante opposto \u00e8 quello percorso dall'itinerario normale di salita.\nLa montagna \u00e8 composta di due vette distanti circa 800 metri e separate dal \"col de la Grande Rousse\" (3.516\u00a0m):\nUn noto passo vicino alla punta della Grande Rousse \u00e8 il \"Col Fen\u00eatre\", un insidioso passaggio a 2847 metri spesso battuto da forti raffiche di vento per la sua particolare posizione. Questo, dopo un ripido sentiero (con partenza nei pressi di Rh\u00eames-Notre-Dame a quota 1723\u00a0m) scavalca la valle con la discesa fino a Planaval, collegando in tal modo la Val di Rh\u00eames con la Valgrisenche.\nSalita alla vetta.\nDa \"Uselli\u00e8res\", frazione di Valgrisenche, si sale al Bivacco Luigi Ravelli (2.860\u00a0m). Dal bivacco si risale il Ghiacciaio dell'Invergnan e poi si affronta il ripido pendio che porta al \"col de la Grande Rousse\". Infine si risale la \"Punta Nord\" per la cresta sud."}
{"id": "1888394", "revid": "767487", "url": "https://it.wikipedia.org/wiki?curid=1888394", "title": "Stephen Malkmus", "text": "Nel 2000, dopo la separazione del gruppo, si avvi\u00f2 ad una carriera solista accompagnato dalla band The Jicks e pubblicando diversi album.\nBiografia.\nNato a Santa Monica (California) e figlio di un agente assicurativo, all'et\u00e0 di 8 anni, Malkmus si trasfer\u00ec con tutta la famiglia a Stockton dove svolse gli studi presso la \"Cate School\" prima e alla \"Tokay High School\" poi. A 16 anni, trascorse un'intera notte in carcere per aver consumato alcol e poi urinato nei cespugli e camminato sui tetti di diverse case residenziali. Rimesso in libert\u00e0 vigilata, venne poi anche espulso da scuola.\nInizi\u00f2 a maneggiare la chitarra cercando di suonare sui dischi di Jimi Hendrix e poi, durante il periodo liceale, si un\u00ec a diverse band punk di Stockton come, ad esempio, i Bag O Bones, The Straw Dogs e i Crisis Alert. Dopo la laurea segu\u00ec le orme del padre frequentando l'Universit\u00e0 della Virginia, dove si laure\u00f2 in storia. Durante questo periodo si impegna anche come disc jockey per la stazione radio del college (la \"WTJU\") dove fa la conoscenza di David Berman con cui, pi\u00f9 tardi, avrebbe collaborato nei Silver Jews. Alla fine del 1980, trov\u00f2 un impiego come guardia giurata al Whitney Museum of American Art di New York, assieme a Berman e al futuro Pavement, Bob Nastanovich.\nNel 1989, assieme al suo amico d'infanzia Scott \"Spiral Stairs\" Kannberg forma i Pavement, adottando lo pseudonimo di \"SM\" e divenendo il cantante, chitarrista e principale \"songwriter\" del gruppo. Nati come progetto da studio e poi divenuti una vera e propria band, i Pavement debuttarono nel 1992 con l'EP \"Slay Tracks (1933-1969)\" per poi pubblicare, nel corso della loro decennale carriera, altri cinque album, otto EP e undici singoli, prima di separarsi nel 1999.\nParallelamente all'attivit\u00e0 con i Pavement, Malkmus collabor\u00f2 anche con i Silver Jews di David Berman, partecipando alla registrazione di \"Starlite Walker\", album di debutto della band, pubblicato nel 1994 dalla Drag City. Con loro torner\u00e0 poi a collaborare sia nel terzo disco, \"American Water\" (del 1999), che nel quinto, intitolato \"Tanglewood Numbers\" e uscito nel 2005.\nNel 1997, assieme a Andy Cohen (voce e chitarra), Tim Midgett (voce e basso) e Michael Dahlquist (batteria), gi\u00e0 nei Silkworm, Malkmus form\u00f2 i Crust Brothers, band con cui ha pubblic\u00f2 un unico album live, intitolato \"Marquee Mark\". Uscito nell'ottobre del 1998, il disco \u00e8 una registrazione dal vivo di un concerto di beneficenza per il \"Washington Wilderness Coalition\", tenutosi al Crocodile Cafe di Seattle il 5 dicembre del 1997 e in cui la band si esib\u00ec suonando solo ed esclusivamente cover di altri artisti (di cui sette di Bob Dylan).\nAll'inizio del 1999 partecip\u00f2 al progetto \"Kim's Bedroom\", un super-gruppo che comprendeva, oltre a Malkmus, anche Kim Gordon, Thurston Moore e Jim O'Rourke dei Sonic Youth e il batterista giapponese Ikue Mori. La band non ha mai pubblicato un album, esibendosi solo in alcuni spettacoli dal vivo.\nNel 2000, subito dopo la separazione dei Pavement, Malkmus diede il via alla sua carriera solista con il progetto Stephen Malkmus and the Jicks, debuttando con un album intitolato semplicemente \"Stephen Malkmus\", pubblicato dalla Matador Records il 13 febbraio 2001. A questo seguirono altri sei lavori: \"Pig Lib\" nel 2003, \"Face the Truth\" nel 2005, \"Real Emotional Trash\" nel 2008, \"Mirror Traffic\" nel 2011, \"Wig Out At Jagbags\" nel gennaio del 2014 e \"Sparkle Hard\" nel 2018.\nVita privata.\nDopo lo scioglimento dei Pavement, Malkmus si \u00e8 trasferito a Portland, dove ha incontrato la sua attuale moglie, l'artista Jessica Jackson Hutchins, da cui ha avuto due figlie: Lottie (nata nel 2004) e Sunday (nata nel 2007). Malkmus \u00e8 un appassionato di sport: praticante di golf, tennis e softball (gioca come seconda base per la Disjecta, squadra di softball di Portland) e tifoso dell'Hull City, club di calcio inglese."}
{"id": "1888395", "revid": "33689", "url": "https://it.wikipedia.org/wiki?curid=1888395", "title": "Produttore di videogiochi", "text": ""}
{"id": "1888397", "revid": "124123", "url": "https://it.wikipedia.org/wiki?curid=1888397", "title": "Morti nel 1096", "text": ""}
{"id": "1888399", "revid": "58420", "url": "https://it.wikipedia.org/wiki?curid=1888399", "title": "Friederich Georg Wilhelm von Struve", "text": ""}
{"id": "1888400", "revid": "58420", "url": "https://it.wikipedia.org/wiki?curid=1888400", "title": "Friederich Georg Wilhelm Struve", "text": ""}
{"id": "1888407", "revid": "76963", "url": "https://it.wikipedia.org/wiki?curid=1888407", "title": "Lou Diamond Phillips", "text": "Biografia.\nNasce nella base della marina statunitense di Baia di Subic, nelle Filippine, il 17 febbraio 1962, figlio di Gerald Upchurch, un ufficiale statunitense di origini scozzesi, irlandesi e cherokee, e di Lucita Aranas, una casalinga filippina originaria di Candelaria. Dopo la morte del padre adott\u00f2 legalmente il nome del patrigno.\nDebutta nel 1986 al cinema in \"Trespasses\", un film a basso costo, ed \u00e8 coprotagonista in una puntata della 4\u00aa serie di \"Miami Vice\", ma la popolarit\u00e0 arriva l'anno seguente con il ruolo da protagonista in \"La Bamba\", dove interpreta il rocker Ritchie Valens. Altro ruolo degno di nota degli anni seguenti \u00e8 quello che ottiene nel western \"Young Guns - Giovani pistole\" e nel suo sequel \"Young Guns II - La leggenda di Billy the Kid\", al fianco di Emilio Estevez e Kiefer Sutherland.\nNel 1989 partecipa al video del singolo \"Liberian Girl\" di Michael Jackson, insieme a numerose altre celebrit\u00e0 hollywoodiane.\nNel 1996 Phillips debutta a Broadway nel ruolo del protagonista nell'adattamento teatrale di \"Il re ed io\". Grazie alla sua interpretazione vince un Theatre World Award e viene nominato anche ai Tony Award ed ai Drama Desk Award.\nNel 1998 interpreta il ruolo di Cisco, la controparte del protagonista Melvin Smiley (interpretato da Mark Wahlberg) nella pellicola \"Il grande colpo\".\nNel 2007, Phillips prende parte al musical \"Camelot\" nel ruolo di Re Art\u00f9. Nello stesso anno prende parte anche alla popolare serie televisiva \"24\".\nNel 2010, appare nel video del singolo \"Radioactive\" degli Imagine Dragons.\nDal 2005 al 2010 Phillips ha preso parte anche alla serie TV \"Numb3rs\" nel ruolo dell'agente Ian Edgerton, e ha partecipato in diverse puntate al telefilm di fantascienza \"Stargate Universe\" nel ruolo del colonnello David Telford. Nel 2011 partecipa in un episodio della quarta stagione di \"Chuck\" nella parte del boss criminale Augusto Gaez.\nVita privata.\nLou Diamond Phillips \u00e8 stato sposato dal 1987 al 1990 con l'aiuto regista Julie Cypher. In seguito il suo nome \u00e8 stato sentimentalmente associato a quello di Melissa Etheridge e di Jennifer Tilly. Solo in seguito si sposer\u00e0 di nuovo con la modella Kelly Preston (da non confondere con l'attrice dallo stesso nome moglie di John Travolta) da cui ha tre figlie: le gemelle Grace Moorea ed Isabella Patricia (nate nel 1998) e Lili Jordan (nata nel 2000). Dopo aver divorziato nel 2006, l'attore si \u00e8 risposato nel 2007 con l'attrice Yvonne Marie Boismier, dalla quale nell'ottobre dello stesso anno ha avuto un figlio, Indigo Sanara.\nL'11 agosto 2006, Lou Diamond Phillips \u00e8 stato denunciato dalla moglie per violenza domestica. La corte si \u00e8 espressa a suo sfavore, condannandolo a 200 ore di servizio per la comunit\u00e0.\nAttivismo.\nPhillips \u00e8 anche un attivista per il riconoscimento della legge HR 4574, relativo all'\"atto di equit\u00e0 dei veterani filippini\", una legislazione che onorerebbe il servizio dei veterani filippini della seconda guerra mondiale, garantendo loro gli stessi benefici che adesso sono concessi agli altri veterani americani."}
{"id": "1888409", "revid": "287204", "url": "https://it.wikipedia.org/wiki?curid=1888409", "title": "Team Barloworld", "text": "Il Team Barloworld (codice UCI: BAR) \u00e8 stata una squadra maschile di ciclismo su strada britannica, attiva dal 2003 al 2009. Dal 2005 al 2009 ebbe licenza da UCI Professional Continental Team, che le consentiva di partecipare alle gare dei Circuiti continentali UCI e, grazie a \"wild-card\", anche ad alcuni eventi dell'UCI ProTour.\nSponsorizzata dal conglomerato sudafricano Barloworld, il team fu guidato dal 2006 al 2009 dall'ex ciclista Claudio Corti. Nel 2007 fu invitato al Tour de France, vincendo due tappe e, con Mauricio Soler, la classifica scalatori. Prese poi parte anche all'edizione 2008 della \"Grande Boucle\" e al Giro d'Italia del 2008 e 2009.\nStoria.\nLa squadra venne fondata nel 2003, iscrivendosi come gruppo sportivo di terza divisione; l'anno dopo sal\u00ec in seconda divisione e nel 2005 ottenne la licenza Professional Continental, la seconda categoria della nuova organizzazione UCI. Nel 2007 ottenne una delle tre wild-card per partecipare al Tour de France, decisione controversa visto che altre squadre (come la Tinkoff) avevano ottenuto migliori risultati. Alla \"Grande Boucle\" arrivarono comunque le vittorie di Mauricio Soler, alla nona tappa sulle Alpi, e di Robert Hunter, nell'undicesima frazione, oltre a quella nella classifica scalatori finale con lo stesso Soler. Questi buoni risultati vennero per\u00f2 segnati dalla morte, il 1\u00ba agosto 2007, del ciclista Ryan Cox.\nNel luglio 2008, in seguito alla positivit\u00e0 all'EPO di Mois\u00e9s Due\u00f1as alla quarta tappa del Tour de France, lo sponsor Barloword decise di terminare la sponsorizzazione alla fine della prova, salvo poi continuare anche nel 2009. Alla fine della stagione 2009 la squadra venne ufficialmente sciolta. Quattro ciclisti, tra cui Chris Froome, confluirono nel neonato Team Sky.\nPalmar\u00e8s.\n\"Aggiornato al 16 dicembre 2009\""}
{"id": "1888411", "revid": "289247", "url": "https://it.wikipedia.org/wiki?curid=1888411", "title": "Barloworld", "text": ""}
{"id": "1888415", "revid": "73843", "url": "https://it.wikipedia.org/wiki?curid=1888415", "title": "Rifugio Gian Federico Benevolo", "text": "Il rifugio Gian Federico Benevolo \u00e8 un rifugio situato nel comune di Rh\u00eames-Notre-Dame (AO), in Val di Rh\u00eames, nelle Alpi Graie a 2.287 m s.l.m.\nCaratteristiche e informazioni.\nIl rifugio ha una capienza di 70 posti letto ed \u00e8 dotato di un'area ristorante con cucina.\nAccessi.\nIl sentiero per il rifugio \u00e8 molto semplice e senza alcuna difficolt\u00e0. Solo l'ultimo tratto pu\u00f2 risultare poco difficile dato il leggero aumento della sua pendenza. La durata del percorso dalla localit\u00e0 Thumel (1889\u00a0m) \u00e8 di circa 1,30 h.\nAscensioni.\nDal rifugio Benevolo \u00e8 possibile ascendere in diverse mete alpine/turistiche:"}
{"id": "1888416", "revid": "767487", "url": "https://it.wikipedia.org/wiki?curid=1888416", "title": "Sergio Sega", "text": "Carriera.\nAttaccante di razza, dotato di grande senso del goal, cresce nella squadra dilettantistica del suo paese, il Cadidavid, e nel 1946 viene ceduto al Verona, dove si impone giovanissimo in Serie B, divenendo per tre anni consecutivi, nel 1947, 1948 e 1949, il capocannoniere giallobl\u00f9. Arrivato secondo in classifica nel 1950 dopo Guido Tavellin, Sega torna ad essere capocannoniere del Verona nel 1951.\nStranamente per questo calciatore emergente la Serie A stenta ad arrivare: dovr\u00e0 attendere fino al 1952, quando viene acquistato dalla di Paolo Mazza e raggiunge il suo ex compagno di squadra al Verona Lucchi e l'altro veronese ed ex gialloblu, l'ormai anziano Pellicari. Il primo anno \u00e8 molto positivo: Sega esordisce in Serie A il 14 settembre 1952 a Firenze e segna il suo primo goal nella massima serie il 19 ottobre del medesimo anno in casa con il . In tutto per Sega un bilancio di 24 partite disputate e 11 centri; con questo bottino \u00e8 il capocannoniere della SPAL davanti all'idolo locale Fontanesi I e a B\u00fclent; solo Morbello con 12 reti nel 1960 e Massei nel 1961 con 13 riusciranno a superarlo.\nMazza conferma i veronesi, convinto che l'anno successivo gli daranno molte soddisfazioni. Stavolta per\u00f2 il \"mago di campagna\" si sbaglia: Pellicari \u00e8 ormai molto avanti con gli anni e Sega inspiegabilmente non si ripete, segnando solamente un goal, il 14 febbraio del 1954, decisivo per il pareggio di 2 a 2 contro l'Inter. Il solo Lucchi si salva, come del resto la SPAL, che riesce a malapena a farla franca andando agli spareggi. L'avventura di Sega in Serie A finisce qui: 47 gare disputate pi\u00f9 una partita di spareggio e 12 goal segnati complessivamente.\nTorna nel 1954 al Verona assieme al giovane Stefanini I per tentare il rilancio, ma ormai per lui \u00e8 il canto del cigno: solo 19 presenze e 4 centri in Serie B. Scende di nuovo di categoria, stavolta al in Serie C, ma anche con la squadra della Marca non convince, giocando in due campionati 52 partite e segnando solamente 4 reti. Nel 1957, pertanto, abbandona il calcio a soli 30 anni.\nCon 224 gare e 73 reti segnate in 7 stagioni, \u00e8 il secondo miglior realizzatore di tutti i tempi del Verona , preceduto solo dall'italo-brasiliano Arnaldo Porta, ma l'unico che per ben quattro volte ne sia stato il capocannoniere (anche Tavellin lo fu, ma comprendendo il campionato di guerra).\n\u00c8 morto nel 1988, all'et\u00e0 di 61 anni."}
{"id": "1888421", "revid": "1318658", "url": "https://it.wikipedia.org/wiki?curid=1888421", "title": "Giovanna di Taranto", "text": "Figlia di Filippo I d'Angi\u00f2 e della sua prima moglie Tamara Angela Comnena Ducas, a sua volta figlia di Niceforo I d'Epiro e di Anna Cantacuzena.\nNel febbraio 1316 a Tarso, divenne la terza moglie di Oscin d'Armenia, re del Regno armeno di Cilicia; ebbero un figlio, Giorgio (1317 - post 1323).\nOscin mor\u00ec il 20 luglio 1320, si crede che sia stato avvelenato da suo cugino (e cognato) Oscin di Corico, che divenne reggente per il nuovo re, il giovane Leone V d'Armenia figlio di re Oscin e della sua prima moglie Isabella di Corico (morta nel 1310).\nAllo scopo di rafforzare la sua posizione Oscin di Corico, che era rimasto vedovo, spos\u00f2 Giovanna nel 1320; da questo secondo matrimonio nacque Maria (1321 \u2020 ante 1405), che, come conferma il capitolo XXII del \"Recueil des historiens des croisades. Documents arm\u00e9niens. Tome second\", divenne moglie del re della Piccola Armenia, Costantino V. Un altro passaggio della \"Cronaca di Giovanni Dardel\" suggerisce che potrebbero aver avuto un altro figlio, che a sua volta avrebbe generato:"}
{"id": "1888423", "revid": "1543377", "url": "https://it.wikipedia.org/wiki?curid=1888423", "title": "Mammiferi scoperti nel XXI secolo", "text": "Nonostante i mammiferi, rispetto ad altri gruppi animali, siano ben conosciuti, gli scienziati continuano ancora a scoprire nuove specie. Questo elenco comprende le specie di mammiferi scoperte o rese note al pubblico nel 2000 o in seguito. Non vengono elencate le sottospecie scoperte in questo lasso di tempo, cos\u00ec come le specie ritenute estinte ma riscoperte in seguito.\nInoltre, non sono incluse le specie estintesi in tempi preistorici e scoperte sotto forma di fossili.\nMarsupiali.\nA partire dal 2000, sono state scoperte almeno cinque specie di marsupiali:\nProboscidati.\nNel 2001, alcune prove genetiche hanno dimostrato che l'elefante africano (\"Loxodonta africana\"), un tempo ritenuto una singola specie, ne comprenda in verit\u00e0 due, dato che il pi\u00f9 piccolo elefante di foresta africano \u00e8 in effetti una specie distinta (\"Loxodonta cyclotis\"). Il nome \"L. africana\" viene ora attribuito all'elefante di boscaglia africano (\"Loxodonta africana\", precedentemente \"Loxodonta africana oxyotis\"). Per la precisione, questa non sarebbe una nuova scoperta vera e propria, ma semplicemente il frutto di una revisione tassonomica alternativa, dato che il \"cyclotis\" era gi\u00e0 noto al pubblico, ma solo come sottospecie (\"Loxodonta africana cyclotis\").\nXenartri.\nIl bradipo pigmeo (\"Bradypus pygmaeus\") \u00e8 stato classificato solo nel 2001, dopo la sua scoperta nelle paludi di mangrovie dell'Isla Escuda de Veraguas, una piccolissima isola al largo della costa occidentale di Panama. Pesa il 40% in meno dei bradipi continentali, \u00e8 pi\u00f9 piccolo del 20% ed \u00e8 provvisto di una caratteristica frangia di lunghi peli.\nPrimati.\nA partire dal 2000, sono state descritte almeno 25 nuove specie di primati, 16 lemuri e 9 di scimmie:\nLagomorfi.\nNel XXI secolo sono state descritte scientificamente tre nuove specie di lagomorfi:\nRoditori.\nOgni anno viene descritto un gran numero di roditori:\nChirotteri.\nA partire dal 2000 sono state descritte almeno 30 nuove specie di pipistrelli, diffuse perlopi\u00f9 nell'emisfero australe:\nCetartiodattili.\nDal 2000, sono state descritte alcune nuove specie di cetartiodattili: di queste, tre sono di artiodattili veri e propri;\ned altrettante sono di cetacei;\nInoltre, la balena franca boreale, un tempo ritenuta una singola specie, \u00e8 stata suddivisa in due specie, quella del Pacifico (\"Eubalaena japonica\") e quella dell'Atlantico (\"Eubalaena glacialis\").\nCarnivori.\nSono inoltre state descritte alcune nuove sottospecie di specie note in precedenza. Inoltre, \u00e8 stata proposta una tassonomia alternativa per il leopardo nebuloso, secondo la quale il taxon \"diardi\", un tempo ritenuta una sottospecie di \"Neofelis nebulosa\", viene considerato una specie a s\u00e9 stante, il leopardo nebuloso del Borneo (\"Neofelis diardi\")."}
{"id": "1888432", "revid": "287204", "url": "https://it.wikipedia.org/wiki?curid=1888432", "title": "Ionoforo", "text": "Gli ionofori sono molecole organiche, spesso antibiotici quali la gramicidina e la valinomicina, che aumentano la permeabilit\u00e0 della membrana cellulare e/o della membrana mitocondriale ad alcuni ioni metallici, dissipando il loro gradiente attraverso la membrana. Gli ionofori hanno spesso una struttura ciclica che verso l'interno porta diversi gruppi polari, capaci di legare cationi monovalenti quali Na+ e K+.\nIonofori rappresentativi (con i relativi ioni su cui agiscono):"}
{"id": "1888434", "revid": "177966", "url": "https://it.wikipedia.org/wiki?curid=1888434", "title": "Cadidavid", "text": "Cadidavid o Ca' di David \u00e8 una frazione del comune di Verona. Il quartiere \u00e8 abitato da 7.844 persone.\nLa frazione \u00e8 attraversata dal canale Giuliari che all'ingresso dell'abitato cambia nome prendendo quello di canale Milani, un sistema di convogliamento delle acque dell'Adige, a scopo idroelettrico, che alimenta la centrale Sorio, nel Comune di San Giovanni Lupatoto.\nStoria.\nLa prima traccia del paese pu\u00f2 essere fatta risalire al 1251, in un codice infatti viene menzionata la \"Domus illorum de Davijs\". Vengono inoltre riportati alcuni nomi degli abitanti locali: su tutti spiccano \"Gerardo De Davijs Et Belobono Eius Filius\", a cui verranno intitolate in seguito due vie cittadine.\nCessato come comune autonomo per regio decreto del 1927, divenne Frazione del Comune di Verona rappresentato in loco da un delegato del sindaco fino al 1978, quando entr\u00f2 a far parte della Quinta Circoscrizione del Comune di Verona denominata appunto Borgo Roma - Ca'di david.\nToponimo.\nL'agglomerato nasce nel Medioevo come \"Casa dei Davi\" (\"Domus Daviorum\") in quanto il primo insediamento nel territorio venne fatto dalla famiglia Davi.\nSuccessivamente, intorno al XV secolo, venne aggiunta una \"d\" finale per cui il centro divenne Cadidavid.\nIl nome del paese come \"Davi\" (senza \"d\" finale) fu utilizzato negli scritti ad uso civile e religioso e nelle mappe catastali fino al 1792. Nel 1473 si inizi\u00f2 invece ad utilizzare il termine \"David\", utilizzato nell'ambito civile solo dopo il 1792; \u00e8 chiamato in lingua veneta come \"Ca' di Dai\" (o \"Ca i Dai\"), facendo cadere la \"v\", come in molte parole venete.\nMonumenti religiosi.\nChiesa parrocchiale di S. Giovanni Battista.\nL'attuale edificio della chiesa, in stile neoclassico \u00e8 di epoca recente, terminata nel 1852, sul luogo dell'antico cimitero ormai in disuso. La precedente parrocchiale, il cui campanile fu abbattuto nel 1958, risaliva al 1496.\nLa chiesa attuale \u00e8 a navata unica con ampio transetto sormontato da una leggera cupola, accanto alla chiesa si trova il campanile, costruito nel 1903 su progetto dell'ingegner Guglielmi, che prevedeva una struttura lineare interrotta da tre loggiati, l'ultimo dei quali, rimasto incompiuto, completato da una cuspide sorretta da colonne corinzie. Nel campanile sono ospitate nove grosse Campane alla veronese in tonalit\u00e0 di Si bemolle.\nAll'interno della chiesa si possono trovare alcuni preziosi tesori artistici come la Visita di Maria a Santa Elisabetta, di Domenico Brusasorzi, la Madonna del Rosario di Sante Creara e la Discesa dello Spirito Santo di Paolo Farinati, datata in apposita epigrafe 1603."}
{"id": "1888441", "revid": "320578", "url": "https://it.wikipedia.org/wiki?curid=1888441", "title": "Revisor (software)", "text": ""}
{"id": "1888443", "revid": "123750834", "url": "https://it.wikipedia.org/wiki?curid=1888443", "title": "Jan Janssen", "text": "In carriera vinse il campionato del mondo su strada nel 1964, la Parigi-Roubaix e la Vuelta a Espa\u00f1a nel 1967 e il Tour de France nel 1968.\nCarriera.\nJanssen lavor\u00f2 coi suoi genitori fin da giovane, scavando la terra dei Paesi Bassi occidentali per costruire edifici. Si associ\u00f2 alla squadra di ciclismo della sua citt\u00e0, Delft, quando aveva 16 anni, e successivamente vinse 25 corse in due anni. Dopo una carriera dilettantistica nella quale vinse molte gare olandesi, pass\u00f2 al professionismo, venendo ingaggiato da una squadra francese, la Pelforth-Sauvage-Lejeune. Venne invitato al Giro dei Paesi Bassi, che a quei tempi era aperto ad amatori e a semi-professionisti.\nIl suo talento fu subito notato e perci\u00f2 il proprietario comand\u00f2 al direttore sportivo della formazione di designarlo caposquadra. Janssen inizialmente era un velocista, ma si trasform\u00f2 rapidamente in un \"cacciatore\" di corse di un giorno. Prese parte al suo primo Tour de France nel 1963: vinse una tappa, ma una caduta lo costrinse al ritiro. Nel 1964 vinse la Parigi-Nizza, poi due tappe al Tour de France e la maglia verde di leader della classifica a punti. Quell'anno divenne, inoltre, campione del mondo su strada nella gara disputata a Sallanches, in Francia. Conquist\u00f2 di nuovo la maglia verde nel Tour de France 1965, mentre nel 1966 arriv\u00f2 secondo nella classifica generale dietro a Lucien Aimar.\nNel 1967 Janssen fu protagonista di una delle sue migliori stagioni, vincendo la Parigi-Roubaix e la Vuelta a Espa\u00f1a (fu il primo olandese a riuscire nell'impresa); ai campionati del mondo su strada di Heerlen si classific\u00f2 inoltre secondo alle spalle di Eddy Merckx. Grazie ai numerosi risultati ottenuti, quell'anno vinse anche il Super Prestige Pernod, sorta di Coppa del mondo a punti.\nNel 1968 si classific\u00f2 terzo al Giro delle Fiandre e divenne il primo olandese nella storia a vincere il Tour de France. La corsa era, come l'anno precedente, per squadre nazionali invece che per squadre di club. Janssen attacc\u00f2 in solitaria nel corso della 14\u00aa tappa, quella dell'Alpe d'Huez, senza rispettare le decisioni del direttore sportivo della sua squadra, vinse e conquist\u00f2 la maglia gialla, andando anche in testa alla classifica scalatori. Ottenne la vittoria finale con 38 secondi di vantaggio sul belga Herman Van Springel. Questo rimase il minor margine vincente fino al 1989, quando Greg LeMond vinse la \"Grande Boucle\" con soli 8 secondi di vantaggio su Laurent Fignon.\nDopo aver ottenuto alcune altre vittorie nelle stagioni successive, si ritir\u00f2 dal professionismo nel 1973."}
{"id": "1888445", "revid": "110157", "url": "https://it.wikipedia.org/wiki?curid=1888445", "title": "Oster (fiume)", "text": "L'Oster ([) \u00e8 un fiume dell'Ucraina, situato nell'oblast' di \u010cernihiv. \u00c8 un affluente sinistro del fiume Desna.\nIl fiume possiede 65 affluenti minori ed \u00e8 collegato, tramite alcuni canali, al fiume Trubi\u017e che a sua volta affluisce nel Dnepr. Nel punto dove l'Oster confluisce nel Desna si trovano alcuni centri abitati: Nizhyn, Oster e Kozelec'.\nL'acqua del fiume \u00e8 curativa per la presenza di iodio."}
{"id": "1888455", "revid": "154893", "url": "https://it.wikipedia.org/wiki?curid=1888455", "title": "Telescopio Schmidt Cassegrain", "text": ""}
{"id": "1888460", "revid": "1086846", "url": "https://it.wikipedia.org/wiki?curid=1888460", "title": "Unione Calcio AlbinoLeffe 2004-2005", "text": ""}
{"id": "1888467", "revid": "767487", "url": "https://it.wikipedia.org/wiki?curid=1888467", "title": "Scottiglia", "text": "La scottiglia o cacciucco di carne, detto anche sugo di scottiglia alla pescinaia e scottiglia di Pescina \u00e8 una pietanza tipica di Pescina, borgo alle pendici dell'Amiata; che rientra nell'elenco dei prodotti tipici toscani.\nGli ingredienti sono: misto di carni di vitello, maiale, pollo, tacchino, coniglio e, a seconda dei gusti, agnello. La cottura \u00e8 molto lunga, dalle 3 alle 5 ore.\nSi presenta come una zuppa di carni miste, di color rosso scuro, dal sapore forte e strutturato e dal gradevole profumo.\nIl piatto veniva preparato e servito, con pane abbrustolito o raffermo, in occasione delle visite dei fattori."}
{"id": "1888475", "revid": "89688", "url": "https://it.wikipedia.org/wiki?curid=1888475", "title": "8 e mezzo", "text": ""}
{"id": "1888477", "revid": "110157", "url": "https://it.wikipedia.org/wiki?curid=1888477", "title": "Snov", "text": "Lo Snov (in ucraino e russo \"\u0421\u043d\u043e\u0432\") \u00e8 un fiume della Russia europea sudoccidentale (Oblast' di Brjansk) e dell'Ucraina (oblast' di \u010cernihiv), affluente destro del fiume Desna. Nasce 7\u00a0km al sud-est dalla citt\u00e0 di Novozybkov in Russia e poi passa per il confine Ucraino-Russo. Affluisce nel Desna a 12\u00a0km pi\u00f9 a est da \u010cernihiv.\nL'alimentazione del fiume deriva principalmente dallo scioglimento delle nevi invernali. Il fiume \u00e8 congelato da fine novembre-dicembre ad aprile.\nIl fiume \u00e8 usato per la distribuzione dell'acqua potabile ed \u00e8 navigabile nel basso corso. Sul fiume si trova la citt\u00e0 di \"Schors\", prima chiamata \"Snovs'k\"."}
{"id": "1888479", "revid": "124198773", "url": "https://it.wikipedia.org/wiki?curid=1888479", "title": "Decio Canzio", "text": "Biografia.\nDopo alcune esperienze in campo industriale e nell'editoria, viene nominato capo ufficio stampa dell'Ente provinciale per il turismo del comune di Milano.\nNell'ottobre del 1971 Sergio Bonelli gli affida il compito di curare la \"Collana America\", una serie di volumi monografici di produzione statunitense dedicati a vari aspetti della storia della frontiera pubblicati dalla casa editrice Altamira (l'attuale Sergio Bonelli Editore). Inizia cos\u00ec la sua collaborazione con Bonelli, di cui diventer\u00e0 presto il pi\u00f9 stretto collaboratore.\nIl suo esordio nel mondo del fumetto avviene nel febbraio del 1973 con la storia del Piccolo Ranger \"L'artiglio del mostro\" pubblicata sul numero 111 della \"Collana Cow Boy\". Del personaggio Canzio diventer\u00e0 il principale autore (nel complesso ne sar\u00e0 il secondo pi\u00f9 prolifico scrittore dopo il creatore Andrea Lavezzolo) dando nuova linfa alla serie e apportando nelle storie elementi avventurosi, horror e fantascientifici. Negli stessi anni si occupa anche del ritorno in edicola del personaggio \"Akim\" e della collana \"Un uomo un'avventura\", per cui scrive anche le storie \"L'uomo del Nilo\" e \"L'uomo del Messico\", disegnate da Sergio Toppi.\nAll'inizio degli anni ottanta viene nominato direttore generale della Sergio Bonelli Editore, incarico che manterr\u00e0 fino al suo ritiro nel dicembre del 2006, quando la mansione passer\u00e0 allo stesso Sergio Bonelli. I suoi vari compiti comprendono, tra l'altro, quello di editing e supervisione di tutte le collane della casa editrice, curare i contatti con i collaboratori e visionare le proposte degli aspiranti sceneggiatori e disegnatori. Anche dopo il suo ritiro Canzio, pur nei limiti consentiti dal suo stato di salute, continuer\u00e0 comunque a collaborare con la casa editrice.\nIl suo nome figura anche tra gli sceneggiatori di \"Zagor\", dove esordisce con il numero 139 del febbraio 1977 (\"Il cavaliere misterioso\", disegni di Franco Donatelli). Per il personaggio di Sergio Bonelli scriver\u00e0 in tutto 16 storie. Scrive anche due storie per \"Tex\": \"L'oro di Klaatu\" (disegni di Fernando Fusco) e \"Il messaggio cifrato\" (scritta insieme a Claudio Nizzi e disegnata da Guglielmo Letteri), entrambe pubblicate nel 1994. Del ranger sar\u00e0 anche curatore della testata per alcuni anni.\nNel 1985 gli \u00e8 stato assegnato il premio ANAFI \"per la lunga e coerente militanza come soggettista e come curatore di collane, e per la sua attivit\u00e0 articolata in pi\u00f9 direzioni, ci\u00f2 che lo connota come un sagace, sensibile e autentico editor\", e poi ancora nel 1996 \"per l'apporto creativo manifestato nello scrivere testi per le diverse serie, unito alle capacit\u00e0 manageriali evidenziate ormai da molti anni nella direzione generale della Casa Editrice Bonelli\".\nCanzio, le cui ceneri sono tumulate in una celletta del Cimitero Maggiore di Milano, era discendente diretto di Giuseppe Garibaldi e Stefano Canzio ed \u00e8 stato un collezionista di cimeli di epoca garibaldina.\nL'Almanacco dell'Avventura 2014 (uscito nel settembre 2013) \u00e8 interamente dedicato Canzio e a Sergio Toppi, con la riproposta delle storie \"L'uomo del Nilo\", \"L'uomo del Messico\" e \"L'uomo delle paludi\" (quest'ultima realizzata dal solo Toppi) oltre a vari articoli sulle loro figure."}
{"id": "1888485", "revid": "1632387", "url": "https://it.wikipedia.org/wiki?curid=1888485", "title": "Torta co' bischeri", "text": "La torta co' bischeri \u00e8 un dolce tipico di Pontasserchio, frazione del comune di San Giuliano Terme, e Vecchiano.\nHa la forma di una torta di pasta frolla ripiena di un impasto a base di riso e cioccolata (anche chiamato dialettalmente \"Buzzo\").\nNon va confusa con la torta co' becchi (pronuncia Torta co' bbekki) di Lucca e tanto meno con le torte verdi salate delle Alpi Apuane meridionali dette Torte di Pane, Torte co' pizzi (pronuncia torte co' ppizzi) o torte di pepe.\nPreparazione.\nLa torta \u00e8 fatta coprendo completamente la superficie di una teglia circolare con uno strato di pasta frolla facendo in modo che la pasta frolla debordi abbondantemente. Il tutto viene poi riempito di un impasto a base di uova, cioccolata, pinoli, frutta candita e aromatizzato con noce moscata e liquore (rum, Strega o altro). La pasta frolla che deborda dalla teglia viene ripiegata sul bordo dell'impasto a lembi con la forma tipica di beccucci detti bischeri, secondo i gusti la si pu\u00f2 trovare anche cosparsa di zucchero.\nTradizioni.\nLa torta co' bischeri viene preparata a Pisa in special modo per la festa dell'Ascensione, ma \u00e8 il dolce tipico dell'Agrifiera regionale di Pontasserchio nei giorni intorno al 28 aprile festa del SS. Crocifisso del Miracolo, un evento ammantato di leggenda che sulla base delle cronache parrocchiali si fa risalire all'inizio del 1500. Si pu\u00f2 trovare anche in occasione della fiera di primavera del comune di Vecchiano qualche settimana prima dell'Agrifiera di Pontasserchio.\nLa torta co' bischeri di Pontasserchio \u00e8 stata creata nella Valdiserchio per accogliere le centinaia di pellegrini che venivano ogni anno a Pontasserchio per la festa del Crocifisso del Miracolo, immagine del 1200 ubicata dentro la Chiesa di San Michele Arcangelo, del 28 aprile in ricordo di un evento. Da questo paese si \u00e8 propagata nei paesi limitrofi, a Pisa e nella provincia a nord del fiume Arno. Diverse pasticcerie e panifici della zona di origine tutelano l'integrit\u00e0 della ricetta anche attraverso un Marchio di Qualit\u00e0 rilasciato dai comuni di San Giuliano Terme e di Vecchiano in collaborazione con la Camera di Commercio di Pisa."}
{"id": "1888488", "revid": "1086846", "url": "https://it.wikipedia.org/wiki?curid=1888488", "title": "Unione Calcio AlbinoLeffe 2003-2004", "text": "Rosa.\nFormazione stagione 2003/2004.\n "}
{"id": "1888492", "revid": "986213", "url": "https://it.wikipedia.org/wiki?curid=1888492", "title": "Stefano Douayhy", "text": "Biografia.\nStefano El Douaihy nacque a Ehden (nord del Libano) il 2 agosto 1630, da una famiglia di origine aristocratica che aveva gi\u00e0 dato alla Chiesa numerosi prelati.\nFormazione.\nRimase orfano a soli tre anni, ma ricevette una formazione culturale e cristiana adeguata. Ebbe molti doni naturali, che dimostr\u00f2 fin dagli anni giovanili. Questo gli permise, grazie all'attenzione ricevuta dal vescovo Elias e dal patriarca Gerg\u00e8s Amira, entrambi originari di Edhen, di essere inviato a studiare presso il collegio Maronita di Roma, fondato nel 1584 da Gregorio XIII.\nGiunse a Roma nel 1641, distinguendosi subito tra i suoi compagni di studi per spirito di piet\u00e0 e disciplina, modestia e rispetto verso professori e compagni, ottenendo nello stesso tempo ottimi risultati scolastici. \nFu colpito da una grave malattia che rischi\u00f2 di portarlo alla cecit\u00e0 totale tanto che il superiore del collegio decise di rimandarlo in Libano. In quei frangenti chiese alla Vergine Santissima, la guarigione e ottenutala fu in grado di continuare gli studi che complet\u00f2 nel 1650 conseguendo a Roma il dottorato in Filosofia.\nData la sua preparazione, ricevette molti inviti a rimanere in Europa e a dedicarsi all'insegnamento della Filosofia, sia da parte dei membri della \u201cPropaganda Fide\u201d, sia da parte dei Gesuiti. Proposte che vennero rifiutate da Douaihy, il quale decise di rimanere a Roma, ancora per qualche tempo, ma solo per raccogliere materiale per i suoi lavori e studi per la Comunit\u00e0 Maronita.\nPresbiterato.\nRientrato in Libano il 3 aprile 1655, dove si occup\u00f2 della formazione pastorale dei ragazzi di Ehden e l'anno seguente, precisamente il 25 marzo 1656, venne ordinato sacerdote continuando a dedicarsi alla cura pastorale della giovent\u00f9.\nNel 1657, si rec\u00f2 ad Aleppo in Siria, per aiutare il vescovo Andraas Akhijan, che divenne pi\u00f9 tardi il primo patriarca siriano-cattolico. Sul finire di quell'anno torn\u00f2 a Ehden dedicandosi a restaurare il convento Mar Ya'coub al-ahbach nel quale insegnava \u201cil catechismo e le buone maniere\u201d agli studenti locali. Continu\u00f2 gli studi che lo portarono alla compilazione di un dizionario siriaco-arabo, e prepar\u00f2 molti scritti e opere di carattere liturgico. \nSi impegn\u00f2 molto nella predicazione presso la locale chiesa Maronita, insegnando il Primato della Chiesa Romana e della fede da essa predicata. \nTornato in Libano, venne accolto tra i Missionari di \u201cPropaganda fide\u201d in oriente e fu costretto a rifugiarsi a Jeita a causa delle persecuzioni turche contro i cristiani. Anche qui si dedic\u00f2 all'insegnamento.\nNel 1660 il patriarca Besbeli gli assegn\u00f2 l'incarico di Visitatore Patriarcale a Chouf e altre localit\u00e0 a sud del paese. Nel 1661 fu nominato parroco della comunit\u00e0 di Arddeh e dei vicini villaggi, servizio pastorale che egli port\u00f2 avanti con costanza e zelo fino al 1663 quando ritorn\u00f2 ad Aleppo. \nQui si dedic\u00f2 ad animare la preghiera, a celebrare l'eucaristia, all'insegnamento nella scuola, alla visita agli infermi, all'attivit\u00e0 pastorale con i giovani e all'opera di pacificazione nelle varie contese esistenti. Organizz\u00f2 cicli di predicazione e incoraggi\u00f2 i missionari latini ad imparare l'arabo \u201cper farsi comprendere dalle popolazioni locali\u201d.\nEpiscopato.\nLasciato Aleppo fece ritorno in Libano, dove, l'8 luglio 1668 fu elevato alla dignit\u00e0 episcopale in qualit\u00e0 di vescovo della arcieparchia di Cipro, succedendo al vescovo Sarkis Al Jamri. Durante la sua permanenza si occup\u00f2 della visita alla Diocesi e della cura e correzione di alcuni libri liturgici.\nPatriarcato.\nNel maggio del 1670 venne eletto patriarca dei Maroniti e due giorni dopo a Qannoubine fu insediato solennemente nella sua carica. Inizialmente la sua nomina non riscosse grandi consensi soprattutto da parte di alcuni notabili della comunit\u00e0. Tra costoro figurava anche Abou Nawfal El Khazen, che era il console francese a Beirut, ma una volta incontratolo, ne ebbe subito stima e divenne un suo ammiratore.\nA causa della difficile situazione politica del momento, fu costretto a recarsi presso il convento Mar Chatilla Moqbeth, lasciando cos\u00ec Qannoubine per farvi ritorno nel 1672. Il 14 marzo Propaganda Fide comunic\u00f2 al sommo pontefice Clemente X, che era stato eletto quale patriarca Maronita e il 2 dicembre 1672 gli fu concesso il Pallio, che ricevette il 6 ottobre 1673.\nNegli anni che seguirono dovette affrontare numerose prove a causa della situazione difficile del suo paese sotto la dominazione degli ottomani.\nMor\u00ec in odore di santit\u00e0 il 3 maggio 1704 a Qannoubine."}
{"id": "1888494", "revid": "2091899", "url": "https://it.wikipedia.org/wiki?curid=1888494", "title": "Mari stregati", "text": "Mari stregati (\"On Stranger Tides\") \u00e8 un romanzo fantasy storico del 1987 dello scrittore statunitense Tim Powers. In Italia \u00e8 stato pubblicato nel 1994 da Fanucci Editore.\nTrama.\nIl libro descrive le avventure del giovane John Chandagnac, un burattinaio in viaggio verso la Giamaica alla ricerca di uno zio che non ha mai incontrato, Sebastian, apparentemente responsabile della morte di suo padre e scappato con l'eredit\u00e0 di famiglia. Durante il viaggio fa la conoscenza della giovane Beth Hurwood, della quale si innamora, e di suo padre Benjamin, un vecchio professore di Oxford al quale manca un braccio.\nPoco prima di arrivare a destinazione il \"Carmichael\", la nave su cui sono imbarcati, viene attaccato dai pirati, guidati dal capitano Phil Davies, che, con l'aiuto del padre di Beth e del suo assistente, il medico Leo Friend, uccidono il capitano e costringono Chandagnac a unirsi alla loro ciurma. Chandagnac (ora soprannominato dalla ciurma Jack Shandy) viene quindi a sapere della terrificante storia di Benjamin Hurwood e della sua defunta moglie, e dei suoi piani di riportarla in vita rinchiudendo il suo spirito nel corpo della figlia. Divenuto cuoco di bordo, stringe amicizia con Davies e si guadagna il rispetto della ciurma salvandolo dalla Royal Navy. Nel corso della sua avventura, Jack Shandy dovr\u00e0 avere a che fare con la onnipresente magia voodoo, ciurme di zombi e anche il celeberrimo pirata Barbanera, al quale Davies \u00e8 al servizio, che \u00e8 in cerca della leggendaria Fontana della Giovinezza per ottenere l'immortalit\u00e0.\nJack, Davies, Hurwood, Beth e Friend si dirigono quindi in Florida, dove si incontrano con Barbanera. Insieme si addentrano nella giungla, infestata dagli spettri, che porta alla Fonte, la quale si trova al di l\u00e0 del tempo e dello spazio. Giunti a destinazione, i pirati osservano Barbanera versare un po' del proprio sangue sul fango prodotto dall'acqua magica. Il pirata spiega loro che in tal modo, nel caso il suo sangue dovesse venire versato in mare, egli si reincarnerebbe in un nuovo corpo. Hurwood, invece, versa qualche goccia di sangue della figlia sul teschio della moglie, primo passo per portare quest'ultima alla resurrezione.\nTornati alla nave, i pirati vengono traditi da Leo Friend, che ruba il \"Carmichael\" e rapisce Beth, della quale \u00e8 innamorato. Barbanera torna al largo sulla propria nave, la \"Queen Anne's Revenge\", mentre Davies, Shandy e Hurwood vanno all'inseguimento del medico. I tre riescono a trovarlo e ingaggiano una lotta con una ciurma di pirati zombie resuscitati da Friend, durante la quale Davies rimane ucciso. Malgrado ci\u00f2 Hurwood riesce a uccidere l'ex aiutante per poi tradire a sua volta i pirati, prendendo il comando della nave e fuggendo con la figlia, mentre Shandy ritorna all'isola di New Providence, il covo dei pirati, salvo poi accettare il Perdono del Re. \nShandy si reca poi ad Haiti, dove si trova lo zio, per reclamare per s\u00e9 la propria eredit\u00e0, ma scopre con delusione che il parente, dopo aver sperperato tutte le ricchezze, si \u00e8 suicidato. Il giovane decide allora di mettersi all'inseguimento di Hurwood, rimettendo insieme la ciurma di Davies e riparando la sua vecchia corvetta, la \"Jenny\". \nNel frattempo Barbanera affronta gli inglesi nella baia di Ocracoke, e muore durante il combattimento, solo dopo essere stato ferito innumerevoli volte e aver fatto strage di nemici. Alcune gocce del suo sangue cadono per\u00f2 in mare, causando la sua resurrezione. \nShandy raggiunge intanto il \"Carmichael\", dove scopre che lo zio \u00e8 ancora vivo, e che \u00e8 stato Hurwood, ricattandolo, a obbligarlo a fingere il suicidio, per poi inviarlo in Giamaica con la figlia, per sorvegliarla. Il vecchio professore muore in seguito alle ferite riportate combattendo con Shandy, mentre quest'ultimo si reca alla residenza dello zio. Fingendosi il fantasma del padre, tornato per portare il fratello all'Inferno, Shendy riesce a causare la morte di Sebastian per infarto e a fuggire con Beth.\nSulla spiaggia i due incontrano per\u00f2 il redivivo Barbanera, che vuole sposare Beth per appropriarsi del suo potere, in quanto essa \u00e8 l'unica donna ad aver versato il proprio sangue alla Fonte della Giovinezza. Shandy riesce a uccidere definitivamente il pirata dopo un avvincente duello, aiutato anche dagli spettri di Davies e del padre, per poi tornare al \"Carmichael\" insieme all'amata Beth."}
{"id": "1888495", "revid": "115779875", "url": "https://it.wikipedia.org/wiki?curid=1888495", "title": "Manfred Sommer", "text": "Biografia.\nNato a San Sebasti\u00e1n, la famiglia si trasfer\u00ec a Barcellona dove crebbe; Appena ventenne si trasfer\u00ec in Francia e poi in Belgio dove apprese il mestiere di disegnatore. Dopo essere stato allievo di Jes\u00fas Blasco, esord\u00ec come autore di fumetto alla fine degli anni quaranta disegnando diverse storie brevi per il mercato britannico collaborando con l'agenzia Selecciones Illustradas; nello stesso periodo realizz\u00f2 la serie \"El Tigre\". Raggiunse la notoriet\u00e0 nel 1981 con la serie a fumetti \"Frank Cappa\", pubblicata sulla rivista \"Cimoc\" e che divenne una delle pi\u00f9 importanti serie realistiche spagnole del periodo. Venne pubblicata anche in Italia sulla rivista \"L'Eternauta\". Nei primi anni ottanta realizz\u00f2 anche altre serie come \"El Lobo Solitario\" (1980) e \"Polux\" (1983), sempre nel doppio ruolo di sceneggiatore e disegnatore. Contemporaneamente \u00e8 attivo in altri campi, come quelli della pubblicit\u00e0 e dell'animazione, lavorando anche come illustratore e pittore e, nel 1983 diventa anche editore pubblicando le riviste \"K.O.\" e \"Metropol\". \nDopo una lunga pausa, riprese a occuparsi di fumetti quando realizz\u00f2 un volume della serie \"Texone\" (\"Mercanti di schiavi\", testi di Claudio Nizzi) pubblicato in Italia nel 2003; per lo stesso editore realizzer\u00e0 anche due albi della serie di \"Tex\", i numeri 546 e 547, pubblicati nel 2006.\nMuore il 3 ottobre 2007 a Galifa, in Spagna."}
{"id": "1888498", "revid": "599013", "url": "https://it.wikipedia.org/wiki?curid=1888498", "title": "Manuela Secolo", "text": "Giocava nel ruolo di schiacciatrice.\nCarriera.\nClub.\nLa carriera di Manuela Secolo inizia nella stagione 1991-92 nell'Albatros Volley di Treviso, in Serie B1, club con il quale nell'annata successiva disputa la Serie B2 a seguito della retrocessione; nella stessa categoria gioca, nella stagione 1994-95, con la Polisportiva Mogliano e, nella stagione 1995-96, con l', a cui resta legata per quattro stagioni disputando la Serie B1 per il campionato 1996-97 e la Serie A2 dal campionato 1997-98, annata in cui la societ\u00e0 muta il proprio nome in Pool Piave a seguito della rifondazione.\nSempre in serie cadetta, nell'annata 1999-00, veste la maglia dell' di Forlimpopoli, dove rimane anche nella stagione successiva quando il club sposta la propria sede a Forl\u00ec; l'esordio in Serie A1 avviene nell'annata 2001-02 quando vieni ingaggiata dalla .\nDopo un'annata in serie cadetta con la , con cui vince la Coppa Italia di categoria ed ottiene la promozione in Serie A1, nella stagione 2003-04 inizia un sodalizio, che durer\u00e0 per quattro campionati, con il , nel massimo campionato italiano: con il club orobico vince due scudetti, la Coppa Italia 2005-06, una Supercoppa italiana, la Coppa CEV 2002-03 e due Champions League.\nNella stagione 2007-08 difende i colori del mentre in quella seguente fa un'esperienza all'estero, segnatamente in Grecia, dove disputa la A1 Ethnik\u012b con l'; ritorna quindi nella Serie A1 italiana per la stagione 2009-10 ingaggiata dal , aggiudicandosi la Coppa Italia.\nNell'annata 2010-11 veste la maglia della neopromossa , mentre in quella successiva si trasferisce al , in Serie A2, guadagnando la promozione in massima serie.\nNella stagione 2012-13, ingaggiata dal di Piacenza, torna in Serie A1, vincendo sia la Coppa Italia che lo scudetto, mentre nell'annata successiva resta sempre a Piacenza ma con la , in Serie B1, ottenendo la promozione in serie cadetta: al termine del campionato decide di abbandonare l'attivit\u00e0 agonistica.\nNazionale.\nOttiene le prime convocazioni nella nazionale italiana nel 2004, con cui, oltre a partecipare ad alcuni torneo minori, si aggiudica nel 2007 la medaglia di bronzo al World Grand Prix e quella d'oro al campionato europeo e alla Coppa del Mondo; l'anno seguente vince nuovamente il bronzo al World Grand Prix e nel 2009 bissa la medaglia d'oro al campionato europeo, oltre ad aggiudicarsi la vittoria ai Giochi del Mediterraneo: si ritira in seguito dall'attivit\u00e0 internazionale."}
{"id": "1888505", "revid": "1086846", "url": "https://it.wikipedia.org/wiki?curid=1888505", "title": "Unione Calcio AlbinoLeffe 2002-2003", "text": "Questa voce raccoglie le informazioni riguardanti l'Unione Calcio AlbinoLeffe nelle competizioni ufficiali della stagione 2002-2003."}
{"id": "1888507", "revid": "339392", "url": "https://it.wikipedia.org/wiki?curid=1888507", "title": "MN Peter Wessel", "text": ""}
{"id": "1888510", "revid": "4239", "url": "https://it.wikipedia.org/wiki?curid=1888510", "title": "Stefano Biglia", "text": "Biografia.\nNel 1989 frequenta la Scuola chiavarese del fumetto, dove conosce Renzo Calegari, autore con cui realizza due storie noir e che lo porta a realizzare diverse storie per Il Giornalino. Il 1994 \u00e8 l'anno del suo approdo alla Sergio Bonelli Editore: nel gennaio di quell'anno, infatti, viene pubblicata \"La ballata di Zeke Colter\", avventura di Tex che Biglia disegna insieme a Calegari e Luigi Copello. I testi sono di Claudio Nizzi e la storia appare sull'\"Almanacco del West\". Dopo questa esperienza, Biglia entra nel team di disegnatori di Nick Raider. Dopo tre storie disegnate in coppia con Copello (la prima delle quali s'intitola \"Nessuno \u00e8 innocente\", scritta da Nizzi e pubblicata sul numero 84 del maggio 1995), realizza anche un numero in solitaria pubblicato nel febbraio 1998 (\"Un delitto inspiegabile\", testi di Alfredo Nogara).\nSuccessivamente diventa uno dei disegnatori di Magico Vento, serie su cui esordisce disegnando \"La maschera del dio cannibale\" (testi di Gianfranco Manfredi, n\u00ba 28 dell'ottobre 1999) e per cui lavora fino al 2010. Sempre in coppia con Manfredi successivamente lavora sulle tavole del nuovo personaggio ideato dallo scrittore milanese d'adozione Shanghai Devil e vede una sua storia pubblicata sul Color Tex n. 4 (\"L'ultimo della lista\")."}
{"id": "1888511", "revid": "767487", "url": "https://it.wikipedia.org/wiki?curid=1888511", "title": "Falling Rain", "text": "Falling Rain \u00e8 il secondo singolo estratto dall'album \"The Unattractive Revolution\" del gruppo musicale hair metal svedese \"Crashd\u00efet\". \u00c8 stato pubblicato il 23 febbraio 2008 con l'etichetta discografica \"Universal Music Group\". La canzone \u00e8 stata composta da Martin Sweet.\nIl testo.\nLa canzone, in lingua inglese, tratta di una prostituta adolescente. Che la ragazza in questione sia un'adolescente lo si evince dalle frasi \"just another hopeless teenage tragedy\" (soltanto un'altra tragedia adolescenziale senza speranza) e \"daddy's girl...\" (la ragazza di pap\u00e0...). Che la ragazza sia una prostituta lo si capisce da \"All the johns wait in line to try her\" (tutti i clienti fanno la fila per lei) e \"They can rent her by the hour\" (possono \"affittarla\" a ore).\nIl videoclip.\nIl video musicale \u00e8 un collage di esibizioni dal vivo e di registrazioni dietro le quinte dei concerti della band."}
{"id": "1888523", "revid": "6923", "url": "https://it.wikipedia.org/wiki?curid=1888523", "title": "Luigi Copello", "text": "Carriera.\nLa frequentazione della Scuola chiavarese del fumetto lo porta a conoscere Renzo Calegari, di cui diventa allievo e collaboratore disegnando diverse storie per Il Giornalino. Successivamente approda alla Sergio Bonelli Editore disegnando insieme a Calegari e Stefano Biglia \"La ballata di Zeke Colter\", storia di Tex scritta da Claudio Nizzi e pubblicata sull\"'Almanacco del West\" del 1994. Dopo questa esperienza, entra nel team di disegnatori di Nick Raider: inizialmente disegna in coppia con Biglia (il loro primo lavoro \u00e8 \"Nessuno \u00e8 innocente\", n\u00b0 84 del maggio 1995 scritto da Nizzi) e poi si cimenta come disegnatore unico a partire dal numero 125 (\"Agenzia Zero\", testi di Alfredo Nogara, ottobre 1998).\nIn seguito diventa uno dei disegnatori di Magico Vento, serie su cui esordisce disegnando insieme a Bruno Ramella e Frederic Volante \"L'illusionista\" (testi di Gianfranco Manfredi, n\u00b0 88 dell'ottobre 2004) e per cui lavora ancora attualmente.\nDal 2005 alterna alla professione di illustratore una personale esplorazione artistica."}
{"id": "1888527", "revid": "767487", "url": "https://it.wikipedia.org/wiki?curid=1888527", "title": "Tomba Fran\u00e7ois", "text": "La tomba Fran\u00e7ois \u00e8 uno dei pi\u00f9 importanti monumenti etruschi (340-330 a.C.), soprattutto per la sua ricchissima decorazione ad affresco che ne fa una delle pi\u00f9 straordinarie manifestazioni della pittura etrusca. Si trova nella necropoli di Ponte Rotto a Vulci, provincia di Viterbo, e fu scoperta nell'aprile 1857 dall'archeologo e Commissario regio di Guerra e Marina del Granducato di Toscana Alessandro Fran\u00e7ois a cui fu intitolata. Il ciclo di affreschi, staccato dalle pareti e suddiviso in pannelli su ordine del Principe Alessandro Torlonia, fu trasportato nel 1863 a Roma, presso Villa Albani. Il sepolcro appartenne alla famiglia etrusca dei \"Saties\" di Vulci, una delle pi\u00f9 grandi famiglie aristocratiche della citt\u00e0. La tomba Fran\u00e7ois, con i suoi affreschi, contrappone temi troiani a temi di storia eroica vulcente all'interno di un contesto volutamente antiromano. Attualmente \u00e8 visitabile rivolgendosi presso la biglietteria del Parco Naturalistico ed Archeologico di Vulci. Il ciclo pittorico resta invece privato e visibile solo in rarissime occasioni di mostre temporanee.\nArchitettura.\n\u00c8 formata da sette camere raccolte attorno a un atrio e ad un tablino, in un ipogeo scavato nella siltite.\nCiclo pittorico.\nLe scene raffigurate sono in parte mitiche, come Achille che uccide i prigionieri troiani in onore di Patroclo e in parte verosimilmente storiche, riferite alle violente lotte in corso tra gli Etruschi e i Romani, e alle lotte tra gli stessi popoli etruschi. Le scene sono raffrontate con intenti analogici, per esprimere il concetto di vendetta e riscatto. Secondo un'antica tradizione, di cui veniamo a conoscenza grazie a un famoso discorso tenuto dall'imperatore \"etruscologo\" Claudio in Senato (riportato nelle tavole di bronzo di Lione), parte della rappresentazione si identificherebbe con la figura leggendaria del sesto re di Roma, Servio Tullio-\"Mastarna\" (o anche \"Macstarna\"), sodale di Celio Vibenna, condottiero etrusco impegnato in spedizioni di conquista in Etruria e nei territori circostanti, e rifugiatisi, al termine di alterne vicende belliche, sul Monte Celio a Roma. Mastarna avrebbe poi ottenuto il regno e cambiato il proprio nome etrusco, assumendo quello latino di Servio Tullio.\nLa pittura rappresenta quindi la liberazione di \"Caile Vipinas\" e vi si commemorano vittorie degli Etruschi vulcensi contro una coalizione di Etruschi volsiniesi, suanesi e sapinati.\n&lt;br&gt;\nDa sinistra: \"Caile Vipinas\" (Celio Vibenna) liberato da \"Macstrna\" (Mastarna, identificato con Servio Tullio); \"Larth Ulthes\" uccide \"Laris Papathnas Velznach\" (= di \"Velzn\", ossia \"Volsinii\"); \"Pesna Aremsnas Sveamach\" (= di \"Sveam\", ossia \"Sovana\") viene ucciso da \"Rasce\"; \"Venthi Caules [...] Plsachs\" (= di Pls (?), incompleta, forse di Salpino, o di Falerii, centri dell'Etruria meridionale) \u00e8, invece, ucciso da \"Aule Vipienas\" (Aulo Vibenna). L'ultima scena a destra, sulla parete successiva, raffigura \"Marce Camitlnas\" che minaccia \"Cnaeve Tarchunies Rumach\" (=\"verosimilmente Roma).\"\nSi pu\u00f2 tuttavia giungere anche alla conclusione che il nome Mastarna (Macstrna) fosse soltanto il titolo con il quale Servio Tullio veniva chiamato in battaglia: non sarebbe impossibile infatti intravedere nella parola \"mastarna\" la radice di \"magister\" (\"maestro\"), cio\u00e8, in questo caso, comandante della cavalleria etrusca. Secondo Massimo Pallottino (\"Origini e storia primitiva di Roma\") Mastarna sarebbe il \"sodale\" di Celio Vibenna (Caile Vipinas), perch\u00e9 il suffisso -na indica appartenenza (Macstrna significherebbe quindi \"appartenente al \"magister\"\" se vera la corrispondenza \"macstr\" = \"magister\"). Dopo la conquista di Roma e la morte di Celio Vibenna, Mastarna entr\u00f2 in contrasto con Aulo Vibenna, fratello di Celio, e infine lo uccise, restando unico padrone della citt\u00e0."}
{"id": "1888528", "revid": "86599", "url": "https://it.wikipedia.org/wiki?curid=1888528", "title": "37692 Loribragg", "text": "37692 Loribragg \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a e da un'eccentricit\u00e0 di 0,0450427, inclinata di 1,41770\u00b0 rispetto all'eclittica.\nL'asteroide \u00e8 dedicato alla statunitense Lori Bragg, responsabile della conferenza tecnica annuale dell'osservatorio autore della scoperta."}
{"id": "1888529", "revid": "1086846", "url": "https://it.wikipedia.org/wiki?curid=1888529", "title": "Unione Calcio AlbinoLeffe 2001-2002", "text": "Questa voce raccoglie le informazioni riguardanti l'Unione Calcio AlbinoLeffe nelle competizioni ufficiali della stagione 2001-2002."}
{"id": "1888534", "revid": "6923", "url": "https://it.wikipedia.org/wiki?curid=1888534", "title": "Brze\u017anicka W\u0119gorza", "text": "Brze\u017anicka W\u0119gorza (pronuncia [b\u0290\u025b\u0291'\u0272i\u02a6ka v\u025b\u014b'g\u0254\u0290a]) \u00e8 un fiume in prossimit\u00e0 di W\u0119gorzyno nel voivodato della Pomerania Occidentale (Polonia). Nasce dal lago Studnica e si getta nel fiume Rega vicino alla citt\u00e0 di \u0141obez.\nLungo 40\u00a0km, durante il suo corso \u00e8 ricco di cascate e varie ramificazioni. Costituisce un notevole habitat per varie specie di animali, soprattutto anatre e altri volatili. Vi sono anche comunit\u00e0 di castori, lontre, picchi neri. L'elevata purezza delle acque \u00e8 determinata dalla presenza di alghe rosse. Qui avviene la riproduzione della trota da ottobre a novembre.\nVista la quantit\u00e0 di ostacoli e ripide cascate, esso \u00e8 meta di praticanti della canoa e del kayak. Oltre a questo dal 2004 la foresta che lo circonda \u00e8 diventata zona protetta, per la variata vegetazione, in maggioranza abeti e pini, per non parlare poi degli animali che popolano questi territori (precisamente 433,6 ettari)."}
{"id": "1888536", "revid": "287204", "url": "https://it.wikipedia.org/wiki?curid=1888536", "title": "Parit\u00e0 coperta dei tassi d'interesse", "text": ""}
{"id": "1888537", "revid": "228587", "url": "https://it.wikipedia.org/wiki?curid=1888537", "title": "Frederic Volante", "text": "Biografia.\nNato in Belgio, ma cittadino italiano, si diploma presso l'Istituto d'arte di Imperia e viene avviato alla carriera fumettistica da Bruno Ramella. Il suo esordio da professionista avviene sulle pagine di Nick Raider, testata edita dalla Bonelli, disegnando il numero 159 uscito nell'agosto 2001 (\"Nessuna piet\u00e0\", testi di Piero Fissore). Dopo aver disegnato anche il numero 170 (\"Tradimenti\",scritto da Stefano Piani) ed il numero 194 (\"Le strade dell'odio\", scritto da Tito Faraci e uscito nel luglio 2004), passa a disegnare, in qualit\u00e0 di inchiostratore, Magico Vento. La sua prima storia per il personaggio di Gianfranco Manfredi appare sul numero 88 (\"L'illusionista\", ottobre 2004) ed \u00e8 disegnata insieme a Ramella e Luigi Copello.Realizza su Magico Vento anche i numeri: 93, 96, 99, 103, 109 e 116 su matite di Ramella, Barbati, Biglia e Talami.\nNel novembre del 2009 pubblica in Francia per l'editore Grand Angle (Bamboo) \"Shahidas\" serie in due albi su testi di Laurent Galandon. Sempre in Francia, nel 2010, realizza \"Les Z\" su testi di Richard Malka. Successivamente lavora su Lukas, serie della Sergio Bonelli Editore. Il suo esordio avviene sul numero 4, per i testi di Michele Medda.Successivamente realizza il numero 11 e il numero 7 della seconda stagione dal titolo Lukas Reborn.\nNel 2015 pubblica il primo numero della serie \"L'Avocat\" scritta da Laurent Galandon e Frank Giroud edita da Le Lombard."}
{"id": "1888538", "revid": "17654", "url": "https://it.wikipedia.org/wiki?curid=1888538", "title": "Monte Bulgheria", "text": ""}
{"id": "1888541", "revid": "1573940", "url": "https://it.wikipedia.org/wiki?curid=1888541", "title": "Ubid'", "text": "Ubid' (in ucraino \"\u0423\u0301\u0431\u0456\u0434\u044c\") \u00e8 un fiume dell'Ucraina e si trova nella parte nord del bassopiano di Prydniprov ed \u00e8, inoltre, un affluente destro del fiume Desna."}
{"id": "1888543", "revid": "1573940", "url": "https://it.wikipedia.org/wiki?curid=1888543", "title": "Scorpio (zoologia)", "text": "Scorpio \u00e8 un genere di scorpioni della famiglia Scorpionidae.\nDistribuzione e habitat.\nIl genere \"Scorpio\" \u00e8 originario dell'Africa e del Vicino Oriente.\nTassonomia.\nIl genere comprende le seguenti specie:"}
{"id": "1888544", "revid": "92723", "url": "https://it.wikipedia.org/wiki?curid=1888544", "title": "Flavio Lucio Destro", "text": "Biografia.\nFiglio di Paciano, il vescovo di Barcellona al quale san Girolamo dedic\u00f2 il suo \"De viris illustribus\", fu un alto funzionario imperiale sotto Teodosio I e Flavio Onorio. Proconsole d'Asia tra il 379 e il 387, fece innalzare ad Efeso una statua in onore di Teodosio il Vecchio, padre dell'imperatore. Dopo la fine dell'incarico, i suoi ex cittadini fecero erigere in suo onore una statua a Barcellona, sua citt\u00e0 natale. Nel 387 fu nominato \"Comes rerum privatarum\" dell'Oriente. Dopo la morte di Teodosio (17 gennaio 395), fu Prefetto del Pretorio d'Italia, sotto Onorio, dal 18 marzo al 1\u00ba novembre 395..\nOpere.\nGli fu falsamente attribuita una storia del mondo, chiamata \"Omnimoda Historia\" o \"Chronicon dello Pseudo-Dexter\" che era in realt\u00e0 un falso di Jer\u00f3nimo Rom\u00e1n de la Higuera (1538-1611). La pseudoepigrafia dell'opera fu dimostrata dall'erudito Nicol\u00e1s Antonio nella sua \"Censura de historias fabulosas\", pubblicata postuma nel 1742.\nDubbi sull'autenticit\u00e0 dell'opera erano gi\u00e0 stati espressi nel corso del 1600, ma la controversia si protrasse fino al XVIII secolo. Il cistercense Fran\u00e7ois de Bivar (Bivarius) pubblic\u00f2 un lungo commentario e una dotta apologia in difesa dell'autenticit\u00e0 del \"Chronicon\" (Lione, 1627)."}
{"id": "1888549", "revid": "287204", "url": "https://it.wikipedia.org/wiki?curid=1888549", "title": "Rolls-Royce 10 H.P.", "text": "La 10 H.P. \u00e8 stata la prima autovettura prodotta dalla Rolls Royce. Introdotta nel 1904 durante gli anni di costituzione dell'azienda, \u00e8 stata presentata al Salone di Parigi del 1904 insieme alla 20 H.P., alla 15 H.P. ed al motore della 30 H.P..\nIl modello era molto simile al primo esemplare prodotto da Henry Royce con marca \u201cRoyce\u201d (1903), tranne che per un particolare, la forma del radiatore. Nei primi era di forma rettangolare, nella prima Rolls-Royce erano invece di forma triangolare nella parte superiore del componente, caratteristica peculiare anche nei modelli seguenti.\nIl motore aveva una cilindrata di 1.800 c.c. (successivamente portata a 1995 c.c.). Raffreddato ad acqua, aveva montato le valvole di aspirazione in testa e le valvole di scarico laterali. Era basato sul propulsore Royce ma con miglioramenti meccanici all'albero a gomiti. Erogava una potenza di 12 hp (9\u00a0kW) a 1000 giri al minuto. Questo motore per\u00f2 non era sufficientemente potente e dunque poco adatto per il modello. La velocit\u00e0 massima della vettura era di 63\u00a0km/h.\nL'impianto frenante era formato da un freno sull'albero di trasmissione sistemato dietro la scatola del cambio ed azionato da un pedale, e ad un freno a tamburo al retrotreno azionato da una leva a mano.\nLe sospensioni erano a balestra semiellittica su entrambi gli assi. Le dimensioni erano ridotte, 1905\u00a0mm di passo e 1219\u00a0mm di carreggiata.\nDel modello furono prodotti 16 esemplari su 20 programmati. L'ultima 10 H.P. fu prodotta nel 1906.\nLa Rolls-Royce non forniva per\u00f2 la carrozzeria. Le auto erano invece vendute solo con il telaio nudo, in modo che il cliente la facesse carrozzare dal proprio carrozziere. La Casa raccomandava la carrozzeria Barker.\nOggi sopravvivono 4 esemplari. La pi\u00f9 vecchia (1904) appartiene ad un collezionista privato ed \u00e8 stata battuta a 3,2 milioni di sterline. Registrata come U44, aveva telaio n\u00b020154. Un modello registrato AX 148 del 1905, con n\u00b0 di telaio 20162, appartiene al museo \"UK Science Museum Collection\" ed \u00e8 spesso messa in mostra al Museo della Scienza e dell'Industria di Manchester. Un altro esemplare del 1906, registrato come SU 13 e n\u00b0 di telaio 20165, \u00e8 di propriet\u00e0 della Bentley. Una quarta vettura di telaio n\u00b020159 appartiene ad un collezionista privato."}
{"id": "1888550", "revid": "182396", "url": "https://it.wikipedia.org/wiki?curid=1888550", "title": "Mainz-Weisenau (accampamento romano)", "text": ""}
{"id": "1888553", "revid": "767487", "url": "https://it.wikipedia.org/wiki?curid=1888553", "title": "Unione Calcio AlbinoLeffe 2000-2001", "text": "Rosa 2000-2001.\nFormazione stagione 2000/2001.\n \nNote.\nLa disposizione dei giocatori nella sezione \"Formazione stagione 2000-2001\" \u00e8 stata effettuata facendo riferimento ai dati messi a disposizione dal sito calciatori.com"}
{"id": "1888555", "revid": "122310299", "url": "https://it.wikipedia.org/wiki?curid=1888555", "title": "F\u00falvio Chiantia de Assis", "text": ""}
{"id": "1888556", "revid": "648716", "url": "https://it.wikipedia.org/wiki?curid=1888556", "title": "Teoria dell'utilit\u00e0 attesa", "text": "La teoria dell'utilit\u00e0 attesa si basa sull'ipotesi che l'utilit\u00e0 di un agente in condizioni di incertezza possa essere calcolata come una media ponderata delle utilit\u00e0 in ogni stato possibile, utilizzando come pesi le probabilit\u00e0 del verificarsi dei singoli stati come stimate dall'agente. L'utilit\u00e0 attesa \u00e8 dunque un valore atteso secondo la terminologia della teoria della probabilit\u00e0. Per determinare le utilit\u00e0 secondo questo metodo il decisore deve essere in grado di ordinare le proprie preferenze per quanto riguarda le conseguenze delle diverse decisioni. Secondo la teoria, se un agente preferisse A a B e B a C, allora dovrebbero obbligatoriamente esistere delle probabilit\u00e0 tali per cui l'individuo sarebbe indifferente tra ottenere B con certezza o una lotteria in cui si pu\u00f2 ottenere A oppure C con le suddette probabilit\u00e0.\nSi deve a Daniel Bernoulli, nel 1738, la prima formulazione per iscritto di quest'ipotesi, come metodo per risolvere il Paradosso di San Pietroburgo. Nel teorema dell'utilit\u00e0 attesa, von Neumann e Morgenstern dimostrano che ogni relazione di preferenza \"normale\" definita su un insieme finito di stati pu\u00f2 essere scritta come un'utilit\u00e0 attesa che, per questo, \u00e8 anche detta utilit\u00e0 di von Neumann - Morgenstern."}
{"id": "1888557", "revid": "75616008", "url": "https://it.wikipedia.org/wiki?curid=1888557", "title": "Rubbettino", "text": ""}
{"id": "1888558", "revid": "16627", "url": "https://it.wikipedia.org/wiki?curid=1888558", "title": "Utilit\u00e0 attesa", "text": ""}
{"id": "1888562", "revid": "185700", "url": "https://it.wikipedia.org/wiki?curid=1888562", "title": "Perseguitato", "text": ""}
{"id": "1888563", "revid": "212813", "url": "https://it.wikipedia.org/wiki?curid=1888563", "title": "Ophiophagus", "text": ""}
{"id": "1888564", "revid": "767487", "url": "https://it.wikipedia.org/wiki?curid=1888564", "title": "Unione Calcio AlbinoLeffe 1999-2000", "text": ""}
{"id": "1888577", "revid": "1342360", "url": "https://it.wikipedia.org/wiki?curid=1888577", "title": "Unione Calcio AlbinoLeffe 1998-1999", "text": "Questa voce raccoglie le informazioni riguardanti l'Unione Calcio AlbinoLeffe nelle competizioni ufficiali della stagione 1998-1999.\nStagione.\nNel 1998-1999 l'AlbinoLeffe ha esordito nel campionato professionistico di Serie C2 girone A, classificandosi al secondo posto dietro al Pisa, con 58 punti gli stessi del e del . Ammesso ai play-off, in semifinale contro lo Spezia perde 1-0 in Liguria e vince il ritorno con uguale punteggio per 1-0 in casa: i lombardi passano in finale, perch\u00e9, a parit\u00e0 di gol fatti e subiti, si erano meglio classificati nella \"regular season\" rispetto allo Spezia. Nella finale disputata a Modena vince 1-0 sul , conquistando la promozione in Serie C1.\nIn Coppa Italia Serie C si classifica al primo posto con 8 punti nel girone C eliminatorio davanti al . Ai sedicesimi di finale supera l'Alzano Virescit (pareggia 2-2 in casa, vince 1-0 al ritorno). Viene eliminata agli ottavi dalla Pro Vercelli (perde 2-1 in casa, e pareggia 0-0 al ritorno in trasferta)."}
{"id": "1888578", "revid": "119211", "url": "https://it.wikipedia.org/wiki?curid=1888578", "title": "\u266f", "text": ""}
{"id": "1888579", "revid": "1573940", "url": "https://it.wikipedia.org/wiki?curid=1888579", "title": "Naja (zoologia)", "text": "Naja \u00e8 un genere di serpenti della famiglia Elapidae.\nNel veleno di alcune specie \u00e8 presente una neurotossina chiamata cobratossina."}
{"id": "1888581", "revid": "1543377", "url": "https://it.wikipedia.org/wiki?curid=1888581", "title": "L'Eternauta (rivista)", "text": "L'Eternauta \u00e8 stata una rivista antologica mensile di fumetti edita in Italia dal 1980 al 2000 per 200 numeri, prima dalla casa editrice Edizione Produzione Cartoon (EPC) e poi dal n. 60 dalla Comic Art; pubblic\u00f2 storie a fumetti di vario genere ma prevalentemente avventurosi e di fantascienza di autori sudamericani, spagnoli e italiani. Il nome della rivista si deve al personaggio della omonima serie a fumetti argentina, \"L'Eternauta\", opera di Oesterheld e Solano L\u00f3pez.\nStoria editoriale.\nOltre ai fumetti presentava anche varie rubriche firmate da Bonvi, Roberto Genovesi, Errico Passaro, Luca Raffaelli e racconti di genere fantastico.\nNell'ottobre 1980, in occasione di Salone Internazionale dei Comics di Lucca, venne presentato il numero zero ma la serie regolare esord\u00ec il marzo 1982 caratterizzandosi per la presenza di opere di autori del fumetto spagnolo e argentino. Il mensile, voluto da Alvaro Zerboni (primo direttore), e da Rinaldo Traini, fu edito inizialmente dalla E.P.C. con la collaborazione redazionale della Comic Art che dal n. 60 (marzo 1988) subentr\u00f2 come editore.\"\"\nVi venne pubblicata anche la serie de \"Il Mercenario\", una delle opere pi\u00f9 famose di Vicente Segrelles.\nDal n.149 la testata diventa una collana di albi monografici col nome di L'Eternauta presenta che verr\u00e0 pubblicata fino al n. 200 edito a settembre 2000 quando la Comic Art interruppe ogni attivit\u00e0.\"\" \nElenco volumi della serie \"L'Eternauta presenta:\"\ndi Jean Giraud e William Vance"}
{"id": "1888583", "revid": "74801", "url": "https://it.wikipedia.org/wiki?curid=1888583", "title": "Echiura", "text": "Gli Echiuroidei (Echiura, Newby, 1940) sono una sottoclasse della classe Polychaeta, alla quale appartengono circa 140 specie di invertebrati marini.\nDescrizione.\nLe dimensioni lineari variano da qualche decimetro agli oltre due metri di \"Ikeda taenioides\". Il corpo \u00e8 sacciforme, rivestito di una cuticola e dotato di alcune paia di setole.\nL'estremit\u00e0 anteriore del corpo \u00e8 costituita dalla \"proboscide\": un organo sottile preorale, che pu\u00f2 avere varia forma (per esempio biforcuta nella mediterranea \"Bonellia viridis\") alla cui base si apre la bocca.\nAnatomia e fisiologia.\nL'apparato circolatorio, chiuso, \u00e8 formato da un vaso dorsale e uno ventrale; il sangue \u00e8 privo di pigmenti respiratori. Il sistema nervoso \u00e8 privo di gangli.\nRiproduzione e sviluppo.\nI sessi sono separati. Nel caso di \"Bonellia viridis\" vi \u00e8 un estremo dimorfismo sessuale, con la femmina lunga circa e il maschio solo . La larva \u00e8 una tipica trocofora, dalla quale si sviluppa un individuo parzialmente metamerico, ma l'abbozzo di metameria scompare nell'adulto.\nLa determinazione del sesso della larva \u00e8 di tipo metagamico, ovvero indipendente dalla fecondazione; la femmina di \"Bonellia viridis\" \u00e8 in grado di prendere le larve ancora indifferenziate (senza sesso determinato) con la proboscide che usa per il nutrimento filtrando le particelle che si trovano sul terreno all'esterno della tana in cui si nasconde. Le larve sulla proboscide diventano maschi, poich\u00e9 influenzate dagli ormoni femminili; le larve che invece non vengono prese, si lasciano trasportare fino al raggiungimento di un luogo sicuro (come la fenditura di una roccia) e, senza l'influenza degli ormoni femminili, diventano femmine.\nHabitat ed ecologia.\nLa maggioranza delle specie vive in acque basse, ma vi sono anche specie adattate alle acque profonde. Gli animali vivono in cavit\u00e0 del substrato e sono quasi totalmente privi di movimento.\nSistematica.\nLa sottoclasse contiene due ordini:\nUtilizzi.\nLa specie Urechis unicinctus (von Drasche, 1881) viene usata per scopi alimentari in Corea, Giappone e Cina."}
{"id": "1888590", "revid": "767487", "url": "https://it.wikipedia.org/wiki?curid=1888590", "title": "Oleksandr Rodnjans'kyj", "text": "Nato in una famiglia di cinematografici (suo nonno Zinovij Rodnjans'kyj era un redattore dello studio cinematografico dei documentari, suo padre era un ingegnere e sua madre, Larysa Rodnjans'ka, direttrice dello studio cinematografico \"Kontakt\" dell'Associazione dei cinematografi dell'Ucraina).\nNel 1983 ha concluso un corso di studi (facolt\u00e0 per registi di cinema) a Kiev presso l'universit\u00e0 della televisione, cinema e teatro.\nDal 1983 al 1990 ha lavorato presso lo studio \"Kyivnaukfilm\". Pi\u00f9 tardi nel 1990 \u00e8 diventato un produttore generale della compagnia cinematografica Innova Film (Germania), collaborando, come regista, anche con lo studio \"Kontakt\" dell'Associazione dei cinematografi dell'Ucraina.\nFilmografia.\nHa girato dei documentari come \"\"\u0412\u0442\u043e\u043c\u043b\u0435\u043d\u0456 \u043c\u0456\u0441\u0442\u0430\" (Citt\u00e0 stanche) nel 1988, \"\u0425\u0442\u043e \u0437 \u043d\u0430\u0441 \u0428\u0430\u044f?\" (Chi \u00e8 Shaja tra noi?) nel 1989, \"\u041c\u0456\u0441\u0456\u044f \u0420\u0430\u0443\u043b\u044f \u0412\u0430\u043b\u043b\u0435\u043d\u0431\u0435\u0440\u0433\u0430\" (Missione di Raul Vallenberg) nel 1990, \"\u0417\u0443\u0441\u0442\u0440\u0456\u0447 \u0456\u0437 \u0431\u0430\u0442\u044c\u043a\u043e\u043c\" (Incontro con il padre) nel 1990, \"\u041f\u0440\u043e\u0449\u0430\u0432\u0430\u0439, \u0421\u0420\u0421\u0420\" (Addio, URSS) nel 1992-1994, \"\u041c\u0430\u0440\u0448 \u0436\u0438\u0432\u0438\u0445\" (La marcia dei vivi) nel 1993, \"\u041f\u043e\u0434\u0432\u0456\u0439\u043d\u0438\u0439 \u0430\u0433\u0435\u043d\u0442\" (Doppio agente) nel 1994. \u00c8 stato anche il produttore dei seguenti film: \"\u0413\u0430\u0433\u0430\u0440\u0438\u043d, \u044f \u0432\u0430\u0441 \u043a\u043e\u0445\u0430\u043b\u0430\" (Gagarin, io La amavo) nel 1994 (regista Valentyna Rudenko), \"\u0421\u043f\u0456\u0432\u0430\u0447\u043a\u0430 \u0416\u043e\u0437\u0435\u0444\u0456\u043d\u0430 \u0456 \u043c\u0438\u0448\u0430\u0447\u0438\u0439 \u043d\u0430\u0440\u043e\u0434\" (La cantante Zhozefina e il popolo dei topi) nel 1994 (regista Sergij Maslobojshchykov), \"\u041f\u0435\u0440\u0448\u0435 \u043a\u043e\u0445\u0430\u043d\u043d\u044f\" (Primo amore) nel 1995 (regista Roman Balajan), \"1.000 \u0456 \u043e\u0434\u0438\u043d \u0440\u0435\u0446\u0435\u043f\u0442 \u0437\u0430\u043a\u043e\u0445\u0430\u043d\u043e\u0433\u043e \u043a\u0443\u043b\u0456\u043d\u0430\u0440\u0430\" (1.000 e una ricetta del cuoco innamorato) nel 1996 (regista Nana Dzhordzhadze), \"\u0414\u0432\u0430 \u043c\u0456\u0441\u044f\u0446\u044f, \u0442\u0440\u0438 \u0441\u043e\u043d\u0446\u044f\" (Due lune, tre soli) nel 1998 (regista Roman Balajan), \"\u0421\u0445\u0456\u0434-\u0417\u0430\u0445\u0456\u0434\" (Est-Ovest) nel 1999 (regista Rezhys Varn'je), \"\u0412\u043e\u0434\u0456\u0439 \u0434\u043b\u044f \u0412\u0456\u0440\u0438\"\" (L'autista per Vira) nel 2004 (regista Pavlo Chuhraj).\nCarriera nei media.\nNel 1995 Rodnjans'kyj ha fondato telecanale 1+1, diventandone il direttore generale. Dall'agosto del 2005 \u00e8 capo del consiglio dei direttori del canale 1+1.\nDal 1997 - presidente dell'Accademia Televisiva dell'Ucraina.\nNel maggio del 2002 \u00e8 diventato direttore generale del telecanale STS (Russia), dal febbraio del 2004 \u00e8 anche presidente della media compagnia americana \"Story First Communications\", che possiede delle azioni di STS. Nel 2004, rimanendo il direttore generale di STS, \u00e8 stato scelto, anche, come presidente del holding STS Media. Nel 2005 \u00e8 diventato anche il direttore generale del telecanale \"Domashnij\". Il 24 giugno del 2008 \u00e8 stata diffusa la notizia che Oleksandr Rodnjans'kyj ha lasciato il posto da direttore generale di STS ed il posto da presidente di STS Media.\nOleksandr Rodnjans'kyj - \u00e8 segretario della direzione dell'Unione dei cinematografi dell'Ucraina; accademico dell'Accademia Russa delle arti cinematografiche \"Nika\"; membro della direzione dell'Accademia della televisione russa; membro associato del consiglio internazionale dell'accademia nazionale delle arti televisive (Stati Uniti d'America). \u00c8 anche il vincitore di pi\u00f9 di 20 festival del cinema internazionali. Ed infine \u00e8 il capo del consiglio del festival del cinema russo \"Kinotavr\".\nPremi.\n\u00c8 stato premiato per il film \"Missione di Raul Vallenberg\" con il premio dell'Unione dei cinematografi della CSI \"Nika\" nella categoria \"il miglior documentario del 1990\" e per il film \"Addio, URSS\" nella categoria \"il migliore documentario del 1994\" con lo stesso premio.\nNel 1991, film \"Missione di Raul Vallenberg\" \u00e8 stato premiato con il premio \"Feliks\" dell'Accademia europea come miglior film documentario europeo. Tra i premi a lui consegnati ci sono anche: premio della giuria e premio FINPRESSI del festival del cinema internazionale a Yamagata (Giappone, 1995); gran-premio del festival internazionale a Strasburgo (Francia, 1995); premio speciale della giuria al festival internazionale a Nyon (Svizzera, 1992).\nCome produttore cinematografico, Rodnjans'kyj fu nominato due volte al premio Oscar dell'accademia del cinema Statunitense: per il film della regista Nana Dzhordzhadze \"1.000 e una ricetta del cuoco innamorato\" nella categoria \"miglior film straniero\" nel 1996 e per il film del regista Rezhys Varn'je \"Est-Ovest\" nella stessa categoria dell'anno 2000.\nHa vinto anche il premio nel campo del media-business \"Mediamanager della Russia - 2004\".\nNel 2005 ha vinto anche \"Telegrand - 2004\" per il contributo nello sviluppo della televisione non statale in Ucraina e Russia; ottenuto il premio \"Persone dell'anno GQ - 2005\" nella categoria \"Produttore dell'anno\"; premiato per \"Notevole contributo nello sviluppo del cinema\" durante la IV cerimonia nazionale della premiazione per il risultati nel business del cinema; premiato anche dall'Accademia della televisione russa con il premio \"TEFI\" - per la serie televisiva \"\u041c\u043e\u044f \u043f\u0440\u0435\u043a\u0440\u0430\u0441\u043d\u0430\u044f \u043d\u044f\u043d\u044f\" (La mia tata favolosa) nella categoria \"miglior produttore televisivo\".\nNell'anno 2006, la Accademia della televisione russa \"Nika\" ha premiato Rodnjans'kyj per il film \"9 \u0440\u043e\u0442\u0430\" (Nona compagnia); nello stesso anno \u00e8 stato premiato dall'Accademia della televisione Russa \"TEFI\" nella categoria \"migliore produttore televisivo\" per il progetto \"\u041d\u0435 \u0440\u043e\u0434\u0438\u0441\u044f \u043a\u0440\u0430\u0441\u0438\u0432\u043e\u044e\" (Non nascere bella)."}
{"id": "1888596", "revid": "767487", "url": "https://it.wikipedia.org/wiki?curid=1888596", "title": "Necrosi adiposa", "text": " \nPer necrosi adiposa in campo medico, si intende una lesione della mammella. La sua manifestazione \u00e8 rara e viene spesso confusa con una patologia molto pi\u00f9 grave: un carcinoma.\nSintomatologia.\nLa sua maggiore manifestazione \u00e8 costituita dalla tumefazione oltre al dolore\nEziologia.\nL'origine della lesione, da un'anamnesi risulta essere di natura traumatica.\nTerapia.\nDopo esami di accertamento per un'esatta diagnosi ed escludere la presenza del tumore, si potrebba anche non procedere in quanto la lesione scompare gradualmente, ma per sicurezza si ricorre all'asportazione della parte decomposta."}
{"id": "1888603", "revid": "56620", "url": "https://it.wikipedia.org/wiki?curid=1888603", "title": "Monte Polveracchio", "text": ""}
{"id": "1888604", "revid": "204012", "url": "https://it.wikipedia.org/wiki?curid=1888604", "title": "Granuloma lipofagico", "text": ""}
{"id": "1888607", "revid": "834", "url": "https://it.wikipedia.org/wiki?curid=1888607", "title": "The Who Sings My Generation", "text": ""}
{"id": "1888619", "revid": "648716", "url": "https://it.wikipedia.org/wiki?curid=1888619", "title": "Mastite luetica", "text": " \nPer mastite luetica in campo medico, si intende un interessamento della sifilide della mammella. La patologia \u00e8 divisa in tre stadi ed in ognuno di essi la malattia si pu\u00f2 manifestare.\nSintomatologia.\nI sintomi e i segni clinici cambiano a seconda dello stadio in cui la malattia si trova. Nella prima si manifesta una semplice ulcerazione mentre nella forma pi\u00f9 diffusa soprattutto nella ghiandola mammaria, la terza, si riscontra la presenza di un nodulo duro. Per tale caratteristica servono esami per differenziarla dal carcinoma. La mastite luetica non comporta alcun dolore.\nTerapia.\nIl trattamento \u00e8 a base di chemioterapia"}
{"id": "1888624", "revid": "149726", "url": "https://it.wikipedia.org/wiki?curid=1888624", "title": "Echiuridi", "text": ""}
{"id": "1888625", "revid": "149726", "url": "https://it.wikipedia.org/wiki?curid=1888625", "title": "Echiuroidei", "text": ""}
{"id": "1888633", "revid": "22475", "url": "https://it.wikipedia.org/wiki?curid=1888633", "title": "Pro bono", "text": ""}
{"id": "1888634", "revid": "287204", "url": "https://it.wikipedia.org/wiki?curid=1888634", "title": "Pallacanestro Varese 2008-2009", "text": "La Pallacanestro Varese 2008-2009, sponsorizzata \"Cimberio\", ha preso parte al campionato professionistico italiano di Legadue.\nStoria.\nLa squadra \u00e8 reduce dal deludente ultimo posto in serie A dell'anno precedente con conseguente retrocessione. Per centrare l'immediata risalita il club si affida alla guida tecnica di coach Stefano Pillastrini. Rispetto alla stagione precedente vengono riconfermati solamente capitan Galanda, il play Passera, il giovane Genovese e la guardia-ala Boscagin, che salter\u00e0 per infortunio 9 partite prima di trasferirsi a Reggio Emilia.\nAl termine di un campionato equilibrato i varesini conquistano primo posto e promozione all'ultima giornata, grazie alla vittoria casalinga per 81-70 ottenuta proprio contro la diretta inseguitrice, la Prima Veroli.\nRoster.\n\"Legaduebasket: Dettaglio statistico\""}
{"id": "1888635", "revid": "108898993", "url": "https://it.wikipedia.org/wiki?curid=1888635", "title": "Pierre-Esprit Radisson", "text": "Poco si sa dell'infanzia e delle origini di Radisson, in un documento scritto di sua mano egli afferma che la sua famiglia, gli Hayet-Radisson, fosse originaria della cittadina francese di Saint-Malo. Radisson arriv\u00f2 nella Nuova Francia quand'era ancora molto giovane. All'incirca nel 1652 venne catturato dagli Irochesi durante una razzia, ma venne adottato dai suoi rapitori e lo stesso Radisson fin\u00ec per adattarsi ai loro costumi. Dopo due anni passati con gli Irochesi, riusc\u00ec a fuggire ed a tornare in Nuova Francia. Reclutato da M\u00e9dard Chouart des Groseilliers, il marito della sorellastra, Radisson divenne \"coureur de bois\" nella regione dei Grandi Laghi attorno al 1659. Nel 1660 i due esploratori riportarono un grosso quantitativo di pellicce su pi\u00f9 di cento canoe. Siccome all'epoca era proibito il commercio delle pellicce, il governatore della Nuova Francia di quel periodo gli confisc\u00f2 il bottino.\nNonostante ci\u00f2, il precedente viaggio aveva permesso a Radisson e a Des Grosseilliers ad arrivare alla Baia di Hudson. Cercarono cos\u00ec di lanciare un'impresa, ma non ricevettero appoggi in Nuova Francia. Partirono allora verso la madrepatria per avere giustizia, ma anche in Francia non ottennero nulla. Partirono alla volta di Boston, per cercare appoggi dalle autorit\u00e0 della Nuova Inghilterra, dove li ottennero. In seguito vennero presentati alla corte di re Carlo II d'Inghilterra.\nNel giugno 1668 salparono dall'Inghilterra con due navi mercantili noleggiate dal principe Rupert, alla volta della Baia di Hudson Questa nuova via elimin\u00f2 la necessit\u00e0 di passare per il fiume San Lorenzo, controllato dai francesi. Solo una nave arriv\u00f2 a destinazione. Des Groseilliers e Radisson nell'altra imbarcazione, causa un'avaria, dovettero tornare in Inghilterra.\nDopo un viaggio a Londra nel 1674, i due uomini, insoddisfatti dal trattamento della compagnia, furono convinti dal gesuita Charles Albanel di ritornare in Nuova Francia. Furono tuttavia ricevuti malamente dal governatore Louis de Bouade de Frontenac. Radisson allora si arruol\u00f2 nella marina militare francese. Nel 1682 fece parte ad una spedizione francese di riconquista della baia di Hudson. Ancora deluso dal comportamento dei francesi, poich\u00e9 avevano riconsegnato agli inglesi una nave che lui stesso aveva conquistato, pass\u00f2 ancora dalla parte della Compagnia della Baia di Hudson nel 1684. Comand\u00f2 in seguito alcune spedizioni contro i francesi. Divenuto cittadino inglese nel 1687, Radisson ritorna in Inghilterra dove termin\u00f2 la scrittura dei suoi resoconti. Mor\u00ec nel 1710 in povert\u00e0."}
{"id": "1888645", "revid": "757396", "url": "https://it.wikipedia.org/wiki?curid=1888645", "title": "Pallacanestro Varese 2005-2006", "text": "Questa voce raccoglie le informazioni riguardanti la Pallacanestro Varese nelle competizioni ufficiali della stagione 2005-2006.\nStagione.\nLa stagione 2005-2006 della Pallacanestro Varese sponsorizzata Whirlpool, \u00e8 la 58\u00aa nel massimo campionato italiano di pallacanestro, la Serie A.\nRoster.\n\"Aggiornato al 27 dicembre 2021.\""}
{"id": "1888646", "revid": "120854112", "url": "https://it.wikipedia.org/wiki?curid=1888646", "title": "Glaucophyta", "text": "Le glaucofite (chiamate anche glaucocistofite) sono un piccolo gruppo di microrganismi simili ad alghe. Secondo le classificazioni pi\u00f9 recenti, basate sulla filogenesi, apparterrebbero al clade degli archeplastidi. Tuttavia la loro posizione \u00e8 ancora incerta: per alcuni sarebbero un \"phylum\" del sottoregno Biliphyta, per altri starebbero alla base degli archeplastidi stessi.\nSono state trovate attualmente 13 specie di glaucofite, nessuna delle quali \u00e8 particolarmente frequente in natura.\nI cloroplasti delle glaucofite sono conosciuti come cianelle; a differenza dei cloroplasti degli altri eucarioti, questi cloroplasti presentano uno strato di peptidoglicani che, alla luce della teoria endosimbiotica dei cloroplasti a partire da cianobatteri, viene considerato un relitto dell'antica parete batterica. Le glaucofite contengono il pigmento fotosintetico detto clorofilla a. Insieme alle rodofite e i cianobatteri raccolgono la luce tramite i ficobilisomi, strutture costituite perlopi\u00f9 da ficobiliproteina. Le clorofite e le piante terrestri (Embriofite) hanno perso questa organizzazione.\nLe glaucofite sono un interessante oggetto di studio per i biologi che studiano lo sviluppo dei cloroplasti: se l'ipotesi che i cloroplasti hanno avuto una singola origine, le glaucofite sono da considerarsi vicini alle piante verdi e alle rodofite e possono essere simili al tipo di alga dalla quale tutte queste si sono sviluppate.\nIl cloroplasto infatti contiene ancora elementi della parete cellulare dei batteri, il peptidoglicano.\nI tre generi pi\u00f9 importanti sono:"}
{"id": "1888648", "revid": "729019", "url": "https://it.wikipedia.org/wiki?curid=1888648", "title": "Heckler &amp; Koch GMW", "text": "Granatmaschinenwaffe (GMW) \u00e8 un lanciagranate automatico prodotto dalla Heckler &amp; Koch.\nL'arma, progettata per le forze armate tedesche, pu\u00f2 sparare fino a 340 granate da 40\u00a0mm al minuto. \u00c8 lunga 1,09 m e pesa 29\u00a0kg; il treppiede pesa 11\u00a0kg.\nIl lanciagranate pu\u00f2 essere utilizzato da soldati di fanteria direttamente da terra oppure pu\u00f2 essere montato sulle torrette dei carri armati o sugli elicotteri.\nTra i vari accessori compatibili vi sono diversi organi di mira, laser e ottici, utilizzabili anche con un visore notturno."}
{"id": "1888656", "revid": "187", "url": "https://it.wikipedia.org/wiki?curid=1888656", "title": "Carl Radle", "text": "Carriera musicale.\nIl successo giunse quando era membro del gruppo Gary Lewis &amp; the Playboys, nel 1965. Radle \u00e8 maggiormente conosciuto per la lunga collaborazione con Eric Clapton, iniziata nel 1969 con il gruppo Delaney, Bonnie &amp; Friends e proseguita nel 1970 con i Derek and the Dominos, nella quale suon\u00f2 insieme al batterista Jim Gordon. Sempre nel 1970 partecip\u00f2 al tour di Joe Cocker denominato Mad Dogs and Englishmen. Partecip\u00f2 a tutti gli album della carriera solista di Clapton dal 1970 al 1979 e fece parte della band che accompagnava lo stesso Clapton in tour, Eric Clapton &amp; His Band dal 1974 al 1979. All'inizio degli anni settanta, Radle era fidanzato con Nancy Lee Andrews, futura compagna di Ringo Starr.\nPartecip\u00f2 anche al film concerto \"The Concert for Bangladesh\"\nMor\u00ec nel 1980, a 37 anni, per un'infezione renale, per gli effetti dell'abuso di alcol e narcotici.\nAlla sua memoria l'amico Eric Clapton ha dedicato il suo album Another Ticket del 1981"}
{"id": "1888657", "revid": "51323", "url": "https://it.wikipedia.org/wiki?curid=1888657", "title": "Carl Dean Radle", "text": ""}
{"id": "1888658", "revid": "51323", "url": "https://it.wikipedia.org/wiki?curid=1888658", "title": "Carl D. Radle", "text": ""}
{"id": "1888663", "revid": "1573940", "url": "https://it.wikipedia.org/wiki?curid=1888663", "title": "Ceratomorpha", "text": "I ceratomorfi (Ceratomorpha ) sono un sottordine di perissodattili che comprende le famiglie viventi dei Tapiridi e dei Rinocerontidi.\nTassonomia.\nLa seguente classificazione, che si spinge fino a livello familiare, \u00e8 basata sullo studio del 1997 di Mckenna &amp; Bell:"}
{"id": "1888665", "revid": "729019", "url": "https://it.wikipedia.org/wiki?curid=1888665", "title": "Heckler &amp; Koch P2A1", "text": "La P2A1 \u00e8 una pistola di segnalazione a colpo singolo, usata anche spesso nel tiro a segno, prodotta dalla Heckler &amp; Koch. Le munizioni sono costituite da bengala o fumogeni per segnalare la propria posizione.\nL'intera arma \u00e8 realizzata in polimeri ad eccezione della canna e della culatta che sono in acciaio.\nHa una gittata verticale di circa 300 metri e pu\u00f2 essere caricata con munizioni da 25 o 26,5\u00a0mm, con tempo di segnalazione da 6 a 25 secondi.\n\u00c8 in dotazione all'Esercito tedesco, conosciuta con l'abbreviazione \"SigPi\" (\"Signalpistole\", pistola di segnalazione)."}
{"id": "1888672", "revid": "149726", "url": "https://it.wikipedia.org/wiki?curid=1888672", "title": "Ceratomorfi", "text": ""}
{"id": "1888676", "revid": "17654", "url": "https://it.wikipedia.org/wiki?curid=1888676", "title": "Monte Terminio", "text": ""}
{"id": "1888677", "revid": "111433", "url": "https://it.wikipedia.org/wiki?curid=1888677", "title": "Silvio Bergamaschi", "text": "Fu fra i pi\u00f9 brillanti allievi ed erede culturale del matematico Giuseppe Colombo e fu membro fondatore del CISAS (Centro Interdipartimentale di Studi Spaziali).\nCollabor\u00f2 a lungo con la NASA, fino a diventare Principal Investigator (Theoretical and Experimental Investigation of TSS Dynamics) per le missioni Tethered Satellite System I e II (Satellite al guinzaglio)."}
{"id": "1888679", "revid": "258694", "url": "https://it.wikipedia.org/wiki?curid=1888679", "title": "Ubuntu Tweak", "text": ""}
{"id": "1888683", "revid": "767487", "url": "https://it.wikipedia.org/wiki?curid=1888683", "title": "Magnete (comico)", "text": "Vinse le Lenee nel 472 a.C. ed \u00e8 citato da Aristotele, insieme a Chionide, come uno dei primi commediografi attici.\nDi lui ci restano solo 8 titoli e 8 brevi frammenti, tre dei quali sono trasmessi da Ateneo. Di alcuni dei frammenti l'attribuzione \u00e8 incerta."}
{"id": "1888685", "revid": "122903965", "url": "https://it.wikipedia.org/wiki?curid=1888685", "title": "Sloop-of-war", "text": "Lo sloop-of-war \u00e8, secondo la terminologia nautica militare usata nei Paesi anglosassoni, una qualunque nave da guerra non classificata secondo il sistema inglese di classificazione delle navi della Royal Navy (dal primo al sesto ordine) avendo meno di 18 cannoni, a prescindere dal suo numero di alberi e dalla tipologia di vele.\nLe origini.\nAll'inizio, venivano definite corvette le navi non classificate armate a nave, cio\u00e8 con tre alberi a vele quadre, mentre gli altri tipi erano appunto classificati come \"sloop-of-war\"; in ogni caso il comando era affidato ad un \"master and commander\", equivalente ad un capitano di corvetta, mentre il \"post captain\" equivaleva al capitano di vascello (che poteva comandare anche una fregata).\nLa terminologia nautica del diciannovesimo secolo prevedeva che la classificazione fosse relativa alla potenza di fuoco della nave, e non al tipo di armamento, dove per armamento si intende il numero di alberi, se a vele quadre o latine o misto (infatti esisteva anche il mistico come tipo di nave). Quindi in teoria anche una fregata, cio\u00e8 una unit\u00e0 con oltre venti cannoni (secondo gli inglesi), teoricamente poteva essere un brigantino, pi\u00f9 probabilmente un brigantino a palo, cio\u00e8 con alberi di maestra e trinchetto a vele quadre e mezzana a vele auriche. Inoltre un brigantino ha solo vele quadre, mentre una corvetta poteva anche essere armata a sciabecco, o a senale, o a vele auriche, o a polaccone e via discorrendo.\nTra le navi classificate come \"sloop-of-war\" troviamo anche navi di notevoli dimensioni, come la USS Constellation in figura.\nLa seconda guerra mondiale.\nIl termine in area anglosassone \u00e8 usato anche nell'era della navigazione a motore, dalla seconda guerra mondiale dove le navi della classe Flower e classe Black Swan (in Italia definite corvette) vennero classificate appunto come \"sloop-of-war\". Anche cacciamine, dragamine e spazzamine vennero classificati in questo modo."}
{"id": "1888686", "revid": "110157", "url": "https://it.wikipedia.org/wiki?curid=1888686", "title": "Bellonidi", "text": "Bellonidi \u00e8 un termine controverso, usato da alcuni genealogisti verso la fine del XX secolo per riferirsi ai discendenti del leggendario conte Bellone I di Carcassonne (755-812), alcuni dei quali esercitarono il potere nella contea di Barcellona e in diverse entit\u00e0 dell'Occitania durante il Medioevo.\nIn particolare, i sovrani del casato di Barcellona che ressero la Corona d'Aragona (1162-1410) sarebbero appartenuti a questa ampia dinastia.\nStoria.\nL'origine dinastica viene fatta risalire al nobile visigoto \"Bellone\", che fu signore di Carcassonne, Urgell, Cerdagna, Conflent, Barcellona e di molte altre contee e marche in Catalogna e Settimania, nel IX secolo. \nSuo figlio, storicamente accertato, fu Goffredo il Villoso, la cui discendenza maschile diretta si estinse nel XV secolo, con il re d'Aragona Martino I. \nNell'878 il conte Raimondo Berengario IV il Giovane (o il Santo) divenne anche principe d'Aragona fondando la Casa di Barcellona che dur\u00f2 fino alla morte di Martino I, avvenuta nel 1410. \nUso nella storiografia.\nCiononostante oggi il termine \u00e8 caduto quasi del tutto in disuso, mentre si usano le espressioni Conti di Barcellona e soprattutto Casa di Barcellona. Il genealogista catalano Armand de Fluvi\u00e0 ha tentato di diffonderne di nuovo l'uso alla fine del XX secolo."}
{"id": "1888687", "revid": "1216132", "url": "https://it.wikipedia.org/wiki?curid=1888687", "title": "Ultamatix", "text": "Ultamatix \u00e8 uno strumento che automatizza l'aggiunta di applicazioni, codec, e caratteri non forniti direttamente dal software repository di Debian, e dalle distribuzioni basate su di essa come Ubuntu.\nStoria.\nDal momento che lo sviluppo di Automatix \u00e8 terminato, Ultamatix \u00e8 stato sviluppato, sulla base di Automatix, a fornire agli utenti un modo semplice per installare il software sui loro sistemi Debian e Debian-like (ad esempio Ubuntu).\nSoftware Supportato.\nUltamatix, attualmente, permette la facile installazione di 101 diversi programmi/funzioni, tra cui programmi come il plugin Flash, l'Adobe Reader, i codec multimediali (tra cui MP3, Windows Media Audio e video-DVD), i fonts, software di programmazione (compilatori) e giochi."}
{"id": "1888688", "revid": "478814", "url": "https://it.wikipedia.org/wiki?curid=1888688", "title": "ITF Men's Circuit", "text": "L'ITF Men's Circuit (conosciuto dal 2019 come ITF Men's World Tennis Tour) \u00e8 una serie di tornei di tennis gestita dall'organo internazionale del tennis, l'ITF. Questi tornei, noti anche come Futures, rappresentano la pi\u00f9 bassa categoria del tennis maschile professionistico, sotto Challenger, ATP World Tour 250 series, ATP World Tour 500 series, ATP World Tour Masters 1000, ATP Finals e i tornei dello Slam. Scopo di questi tornei \u00e8 quello di permettere, in particolare ai giovani tennisti, di migliorare la loro classifica per giocare in tornei pi\u00f9 importanti.\nVi sono oltre 550 tornei ITF all'anno distribuiti in 70 paesi e suddivisi in due livelli: gli M15 con montepremi minimo di \u00a0$ e gli M25 con montepremi minimo da \u00a0$. Dal 1\u00ba gennaio al 5 agosto 2019 erano stati divisi in: ITF World Tennis Tour 25.000$, 15.000$ e Junior (riservato agli under 18). Per questo periodo gli ITF da 25.000$ erano stati gli unici a offrire punti ATP; i tornei da 15.000$ offrivano punti per la classifica ITF e gli ITF Junior mettevano in palio punti per la classifica Junior. Dal 5 agosto 2019 i tornei da 15.000$, che hanno preso il nome M15, danno di nuovo punti per il ranking ATP e la classifica ITF \u00e8 stata soppressa. I tornei da 25.000$ hanno preso il nome M25. Il nuovo regolamento \u00e8 strutturato anche per permettere ai tennisti del circuito juniores di competere con i giocatori di livello superiore e progredire nel ranking mondiale. Nei tabelloni principali degli M15 vi sono posti riservati a tennisti classificati tra i migliori 100 nelle graduatorie juniores.\nDistribuzione dei punti.\nI punti guadagnati nei tornei ITF vengono inseriti nel conteggio dei ranking ATP il secondo luned\u00ec dopo la conclusione del torneo. Con le modifiche apportate nell'estate 2020, i punti dei ranking ATP sono distribuiti come dalla tabella che segue e valgono per il singolare e per il doppio:\n\"Aggiornata alla modifica ATP del gennaio 2022.\"\nI punti vengono assegnati ai vincitori dei tornei e ai perdenti dei turni indicati. Non vengono concessi punti a chi perde al primo turno."}
{"id": "1888692", "revid": "15", "url": "https://it.wikipedia.org/wiki?curid=1888692", "title": "Strade statali in Basilicata", "text": "Questo \u00e8 un elenco delle strade statali presenti sul territorio della regione Basilicata."}
{"id": "1888700", "revid": "757396", "url": "https://it.wikipedia.org/wiki?curid=1888700", "title": "Marc Salyers", "text": "Carriera.\nDopo essere uscito dall'Universit\u00e0 di Samford, approda in Europa per la sua prima esperienza da professionista. Nell'estate del 2001 firm\u00f2 infatti un contratto con la Cimberio Borgomanero, team piemontese che giocava le partite interne a Novara: in quella stagione fu tra i migliori realizzatori della squadra, con 18,6 punti di media a partita. Rest\u00f2 in maglia Cimberio anche l'annata successiva, con il club che nel frattempo trasfer\u00ec ufficialmente la propria sede da Borgomanero a Novara.\nLa sua carriera prosegue tra Turchia (all'Oyak Renault), Francia (al Pau-Orthez) ed ancora Turchia (al Fenerbah\u00e7e), e nuovamente Francia (al Gravelines). Nel 2005 passa prima per la Germania (BG Leitershofen) e poi va a giocare in Corea del Sud (Busan KT Sonicboom). Ritorna poi in Italia, a Montecatini, per disputare (da gennaio) la seconda parte della stagione 2005-06. Da qui un biennio a Roanne, dove al termine del primo anno conquista lo scudetto francese, mentre nel secondo anno debutta in Eurolega, massima manifestazione continentale, vincendo addirittura il premio di miglior realizzatore dell'edizione 2007-08 grazie alla media di 21,8 punti a partita.\nNel 2008 emigra invece in Ucraina, ingaggiato dall'Azovmash Mariupol'.\nL'intera stagione 2009-10 la disputa nel campionato francese con la maglia del Le Mans.\nNell'estate del 2010 viene ingaggiato dall'Angelico Biella.\nDal 2001 ad oggi, nei vari campionati disputati, ha giocato 291 partite segnando 4.874 punti per una media di 16,74 punti/partita (\"statistiche aggiornate al 15 maggio 2011\")."}
{"id": "1888703", "revid": "115549312", "url": "https://it.wikipedia.org/wiki?curid=1888703", "title": "Joseph Anton Koch", "text": "Biografia.\nFiglio di contadini, Joseph Anton Koch nacque a Obergiblen, un piccolo villaggio della valle del Lech nei pressi di Elbigenalp, una localit\u00e0 del Tirolo austriaco che nel XVIII secolo apparteneva alla Diocesi di Augusta (Baviera, Germania). La madre, Anna Elisabetta Burdi, era originaria di Coblenza. Dei suoi dieci tra fratelli e sorelle, ben sette morirono in et\u00e0 infantile. Da bambino Joseph Anton aiutava il padre nei lavori agricoli, occupandosi in particolare del piccolo gregge di propriet\u00e0 familiare. L'amore per la natura, derivante verosimilmente dall'ambiente in cui ha trascorso l'infanzia, ha ispirato da sempre la produzione artistica di Joseph Koch.\nIl suo precoce talento artistico fu notato dal vescovo di Augusta Clemente Venceslao di Sassonia, che si era recato a Elbigenalp per impartire le cresime; il vescovo gli permise di studiare, dapprima nel seminario di Dillingen, poi nella bottega di uno scultore di Augusta, e infine alla \"Karlsschule\" di Stoccarda, una severa accademia militare dove Joseph Anton entr\u00f2 nel 1785 e rimase fino al 1791. Nel 1791, infatti, gli effetti della Rivoluzione francese si fecero sentire anche in Germania: Joseph Anton ader\u00ec alle idee giacobine, abbandon\u00f2 il collegio di Stoccarda, senza aver terminato gli studi, e si un\u00ec ai circoli giacobini di Strasburgo e di Basilea. Nel triennio 1791-94 viaggi\u00f2 senza meta nelle Alpi svizzere, disegnando centinaia di paesaggi che utilizzer\u00e0 spesso pi\u00f9 tardi, come sfondo nelle sue pitture ad olio.\nVerso la fine del 1794, grazie a una borsa di studio del mecenate George Nott, dopo aver attraversato a piedi le Alpi, giunse in Italia. Visit\u00f2 Bologna, Firenze, Napoli, Salerno ed Olevano Romano, si entusiasm\u00f2 per i capolavori della pittura italiana; finalmente, all'inizio del 1795, arriv\u00f2 a Roma. Qui si integr\u00f2 rapidamente nel cerchio artistico dei \"Deutsch-R\u00f6mer\", i tedeschi residenti a Roma, stringendo amicizia in particolare con Asmus Jacob Carstens, da cui impar\u00f2 a rappresentare le forme umane, capacit\u00e0 che gli torner\u00e0 utile pi\u00f9 tardi per le illustrazioni della Divina Commedia o per la creazione di numerosi quadri a soggetto biblico o mitologico. Strinse inoltre amicizia con lo scultore danese Bertel Thorvaldsen, con cui condivise un alloggio a Via Sistina. Divenne assiduo frequentatore del Caff\u00e8 Greco, dove ancor oggi \u00e8 presente un suo ritratto.\nA partire dal 1803, oggetto delle pitture di Koch divenne la Campagna Romana: amava il paesaggio del Lazio, in particolare la foresta di querce della Serpentara e il borgo di Olevano Romano, una localit\u00e0 dove soggiorn\u00f2 per pi\u00f9 di trent'anni durante il periodo estivo e che fu per Koch fonte di ispirazione artistica. Nei suoi vagabondaggi per la Campagna Romana era accompagnato in genere da pittori austriaci o tedeschi, come Johann Christian Reinhart, Friedrich von Olivier o Franz Horny. Nel 1806 Koch spos\u00f2 Cassandra Ranaldi, figlia di un vignaiolo di Olevano; dal matrimonio nacquero tre figli, fra cui Augusto, che divenne anch'egli pittore e fu a sua volta padre di Gaetano Koch, che diverr\u00e0 un rinomato architetto alla fine del XIX secolo. Verso il 1810 Joseph Anton Koch entr\u00f2 in contatto con i Nazareni, un gruppo di giovani artisti tedeschi (per es., Johann Friedrich Overbeck, Franz Pforr, Peter von Cornelius, Wilhelm von Schadow, Philipp Veit, Julius Schnorr von Carolsfeld, Joseph von F\u00fchrich, ecc.), giunti da poco tempo a Roma, i quali guardarono a Koch come a un maestro.\nNel 1812, Joseph Anton si trasfer\u00ec a Vienna con la moglie Cassandra e la figlia primogenita Elena, spinto soprattutto dal disagio derivante dall'occupazione napoleonica a Roma. I Koch rimasero a Vienna per tre anni, ma non riuscirono ad ambientarsi, anche per la rigidit\u00e0 del clima. Koch cerc\u00f2 pertanto consolazione nel lavoro: a Vienna dipinse alcuni fra i suoi pi\u00f9 bei paesaggi italiani ed esercit\u00f2 una grande influenza sui giovani artisti romantici austriaci. Nel 1815 ritorn\u00f2 a Roma dove pot\u00e9 dedicarsi nuovamente al lavoro, alla famiglia e agli amici. Trascorse gli ultimi anni della sua vita a Olevano Romano.\nIl principe Luigi, pi\u00f9 tardi re Luigi I di Baviera, che si recava di frequente a Roma, lo aiut\u00f2 economicamente innanzitutto con l'acquisto di numerosi dipinti, e poi con l'offerta di un soggiorno a Villa Malta, una villa sul Pincio, sede del Circolo Artistico dei tedeschi, dove Luigi di Baviera ospitava artisti che vi trovavano un luogo di incontro e occasioni di lavoro. I rapporti di Koch col re furono amichevoli, ma difficili nello stesso tempo, soprattutto perch\u00e9 Koch detestava la mondanit\u00e0.\nPer ragioni di salute, nel 1819 Koch si trasfer\u00ec in Umbria, soggiornando a Piediluco, Narni, Terni, Spoleto, Assisi e Perugia.\nNel 1819, all'et\u00e0 di 57 anni, Koch adott\u00f2 una tecnica per lui nuova: l'affresco. La sua reputazione come illustratore di Dante era cos\u00ec grande che il principe Massimo gli commission\u00f2 un ciclo di affreschi, da eseguire nel Casino di Villa Massimo, aventi come soggetto la \"Divina Commedia\" . Koch consider\u00f2 questi affreschi la sua opera pi\u00f9 importante. \nKoch non smise mai di lavorare. Le sue opere erano molto apprezzate dagli artisti suoi colleghi, tutti per\u00f2 privi di risorse finanziarie quanto lui. Solo pochi mesi prima di morire ebbe la soddisfazione di ricevere una generosa pensione annua dall'imperatore Ferdinando I d'Austria. Mor\u00ec a Roma nella sua ultima abitazione a Palazzo Galoppi, nei pressi delle Quattro Fontane, e fu seppellito nel Camposanto dei Teutonici e dei Fiamminghi di Roma.\nOpera.\nKoch si \u00e8 espresso soprattutto per mezzo di disegni e dipinti.\nPer quanto concerne lo stile, le sue opere si collegano al Neoclassicismo del suo maestro e amico Carstens; riflettono inoltre una conoscenza profonda dell'opera di Michelangelo, in particolare nella rappresentazione del corpo umano e del nudo, e di Annibale Carracci per i paesaggi.\nI soggetti sono per lo pi\u00f9 religiosi, mitologici, o \"danteschi\". L'interesse per la natura \u00e8 testimoniata, nei suoi taccuini, dai numerosi dettagli riguardanti la natura, gli animali, le piante, gli elementi paesaggistici e gli esseri umani che incontrava nei suoi vagabondaggi o nei luoghi in cui risiedeva, per es. a Olevano Romano. Se si eccettuano le figure umane presenti in questi taccuini, e i ritratti a olio della moglie Cassandra e del padre, Koch tuttavia non si dedic\u00f2 mai al ritratto.\nKoch era molto abile anche nella tecnica dell'incisione su rame con cui realizz\u00f2 \"Vedute Romane\", un'importante testimonianza del paesaggio urbano della Roma dei suoi tempi. Gli affreschi del Casino di Villa Massimo mostrano il talento multiforme di questo artista. Raggiunse tuttavia la piena maturit\u00e0 artistica solo a partire da 1807, con le sue pitture ad olio.\nI disegni preparatori dei suoi dipinti sono spesso composizioni complesse. Questo tipo di disegni sono numerosi e di solito costruiti con tanta perizia da poter essere considerati opere d'arte autonome. Alcuni disegni di paesaggi alpini sono pi\u00f9 importanti delle pitture ad olio che pi\u00f9 tardi vennero tratte da essi. Questi schizzi furono eseguiti nella maggior parte dei casi durante i viaggi giovanili in Svizzera. I suoi \"paesaggi eroici\", come egli stesso li definiva, erano ispirati alla luminosa bellezza della Campagna Romana in cui inseriva elementi caratteristici dello stile neoclassico.\nLe sue opere si trovano nelle pi\u00f9 importanti pinacoteche europee, per es. nel \"Kunstmuseum\" di Basilea, nella \"Gem\u00e4ldegalerie\" di Berlino, nella \"Pinacoteca\" di Dresda, nel \"Ferdinandeum\" di Innsbruck, nel \"Museo Thorvaldsen\" di Copenaghen, nella \"Staatsgalerie\" di Stoccarda. Grazie ai rapporti con re Luigi I di Baviera la \"Neue Pinakothek\" di Monaco di Baviera possiede una collezione particolarmente ricca delle opere di Koch."}
{"id": "1888713", "revid": "322321", "url": "https://it.wikipedia.org/wiki?curid=1888713", "title": "Pontificio seminario regionale umbro", "text": " \nIl Pontificio seminario regionale umbro Pio XI \u00e8 il seminario regionale della regione ecclesiastica Umbria, nel quale si formano quei giovani che si preparano al sacerdozio, appartenenti alle otto diocesi umbre o provenienti da altre diocesi italiane ed estere. Il rettore \u00e8 Andrea Andreozzi.\nFondazione.\nIl Pontificio seminario regionale umbro \"Pio XI\" \u00e8 sorto nel 1910, dopo che nel quinquennio precedente i vescovi della regione che a quel tempo comprendeva anche la diocesi di Rieti, erano stati impegnati nella fase di concretizzazione della direttive date da papa Pio X alle diocesi italiane in merito alla formazione dei futuri sacerdoti.\nIl 3 dicembre 1912 il nuovo seminario regionale umbro, con il nome di Seminario teologico interdiocesano, \u00e8 inaugurato, dopo che, il 27 novembre, vi avevano fatto ingresso i primi venticinque seminaristi. Inizialmente il seminario ha sede nell'edificio costruito di fronte al Seminario diocesano di Assisi, e pu\u00f2 ospitare fino a sessanta alunni. Nel 1924 si trasferir\u00e0 nell'attuale sede, sempre in Assisi, ma in via Ludovico da Casoria.\nNel 1913 ricevono l'ordinazione presbiterale i primi alunni: don Matteo Giuliani e don Angelo Landucci della diocesi di Citt\u00e0 di Castello e don Venanzo Picchi della diocesi di Nocera Umbra.\nStoria.\nDopo il periodo iniziale, gli anni dal 1923 al 1941 segnano un incremento degli alunni che salgono da 150 a 280. Anche a motivo di questo significativo aumento, nel 1933, la sede del Seminario viene ampliata con una nuova ala.\nNel 1944 il rettore Domenico Raimondi, della diocesi di Acqui, a motivo del passaggio del fronte bellico, non pu\u00f2 rientrare ad Assisi e la Congregazione dei seminari nomina reggente del seminario il vescovo di Assisi, Giuseppe Placido Nicolini.\nIl periodo 1945 \u2013 1964 \u00e8 caratterizzato da un rapido avvicendamento di rettori e direttori spirituali. Dopo il rettorato di Fabio Fabbi (1945 \u2013 1949), primo ex alunno a ricoprire l'incarico, si alternano quattro rettori nel giro di quindici anni.\nDurante il rettorato di Dino Tomassini si verifica un nuovo rapporto tra superiori ed alunni, impegnando la comunit\u00e0 a un dialogo sincero e schietto in preparazione al futuro servizio pastorale dei giovani sacerdoti. Il numero dei seminaristi si aggira intorno ai duecento. Frequentano i corsi di studio del seminario, anche gli alunni degli oblati di San Francesco di Sales e dei rogazionisti.\nUn rinnovamento profondo nella pedagogia del seminario \u00e8 apportato dal rettore Carlo Urru (1964 \u2013 1971), subito dopo il Concilio Vaticano II:\nIl 1\u00ba luglio 1968 il Pontificio seminario regionale umbro \"Pio XI\" passa dalla giurisdizione della Sede Apostolica a quella dei vescovi della regione ecclesiastica Umbria.\nGli anni Ottanta e Novanta del XX secolo sono stati caratterizzati da:\nLa sede del Seminario venne gravemente danneggiata dal terremoto di Umbria e Marche del 26 settembre 1997, e fino al 2005 la comunit\u00e0 \u00e8 stata ospitata presso villa Santa Tecla, struttura ricettiva della diocesi assisana, dove \u00e8 rimasta fino all'ottobre 2005, quando ha fatto ritorno nella sede storica.\nDall'anno accademico 2008 - 2009 la formazione \u00e8 articolata in un anno propedeutico e un quinquennio formativo.\nStudi.\nDall'anno scolastico 1912 - 1913 sono attivati i corsi di teologia, mentre nell'anno scolastico 1914 - 1915 hanno inizio anche i corsi del liceo. Accanto alle materie fondamentali vengono impartiti insegnamenti di discipline cosiddette ausiliarie, quali l'ebraico, il greco biblico, la patrologia, la pastorale, l'eloquenza sacra, l'ascetica e mistica, la liturgia, l'archeologia, l'arte sacra e canto gregoriano.\nNel 1927 la Sede Apostolica riconosce al Seminario Regionale la facolt\u00e0 di conferire i gradi accademici del baccellierato, della licenza e della laurea in Sacra Teologia; tale facolt\u00e0 viene rinnovata fino alla riforma degli studi teologici del 1931.\nNel dopoguerra con l'anno scolastico 1951 - 1952 vengono riformati anche gli studi liceali e viene aggiunto un anno di filosofia tra il liceo e la teologia.\nNel 1967 il corso di filosofia \u00e8 integrato con corsi di introduzione generale alla Sacra Scrittura e di Storia e Istituzioni della Chiesa antica.\nNell'anno scolastico 1968 - 1969 iniziano a frequentare l'Istituto di Teologia del Seminario Regionale anche gli studenti del Seminario Teologico della Porziuncola dell'Ordine dei frati minori.\nNell'anno scolastico 1969 - 1970 il corso di studi viene riorganizzato, secondo le nuove disposizioni del Concilio Vaticano II, in un biennio filosofico e un quadriennio teologico.\nIl 30 ottobre 1970 la Sacra Congregazione per l\u2019Educazione Cattolica autorizza l'affiliazione dell'Istituto di Teologia del Seminario alla Facolt\u00e0 di Sacra Teologia della Pontificia Universit\u00e0 Laterarense.\nIl 10 ottobre 1971 l'Istituto di teologia del Pontificio seminario regionale umbro si \u00e8 unito all'Istituto teologico Franciscanum dell'Ordine dei Frati Minori Conventuali per dare vita all'Istituto teologico di Assisi, che non \u00e8 emanazione di nessuno dei due precedenti istituti, ma una nuova realt\u00e0 accademica aperta sia ai seminaristi, ai religiosi, alle religiose e ai laici. In quest'occasione i corsi di studio che fino allora si erano tenuti all'interno del seminario regionale con la fusione e la creazione dell'istituto teologico furono trasferiti presso il Sacro convento di Assisi.\nAttualmente la biblioteca del Seminario, aperta anche alla consultazione esterna, conta circa 20.000 volumi e numerose riviste attive e cessate."}
{"id": "1888714", "revid": "535845", "url": "https://it.wikipedia.org/wiki?curid=1888714", "title": "Iscrizione di Delfi", "text": "L'iscrizione di Delfi o iscrizione di Gallione \u00e8 un'epigrafe incisa in greco ritrovata in maniera frammentaria a Delfi (Grecia) nel 1905 e pubblicata nel 1925.\nQuesta la traduzione italiana del testo ricostruito nelle sue parti frammentarie:\nIl suo valore storico \u00e8 prezioso in quanto fornisce implicitamente un sincronismo tra gli eventi narrati nel testo biblico degli Atti degli Apostoli e la storia del mondo greco-romano. Il proconsolato dell'Acaia rivestito da Gallione era di durata annuale a partire dalla primavera (), e l'epigrafe lo colloca nell'anno della 26\u00aa acclamazione imperiale di Claudio (25 gennaio - 1 agosto 52). L'anno di carica di Gallione pu\u00f2 essere dunque inteso come il 51/52 o 52/53. In \u00e8 descritto l'incontro a Corinto tra Paolo e Gallione, e questo permette di datare il soggiorno in questa citt\u00e0 all'interno del secondo viaggio dell'apostolo attorno al 52, \"data cardine\" della vita di Paolo: grazie all'epigrafe e ai resoconti di Atti gli storici ricostruiscono in maniera implicita e deduttiva la cronologia degli eventi relativi a Paolo sia precedenti che seguenti a questo soggiorno."}
{"id": "1888715", "revid": "75435", "url": "https://it.wikipedia.org/wiki?curid=1888715", "title": "L. Giunio Gallione", "text": ""}
{"id": "1888718", "revid": "1501558", "url": "https://it.wikipedia.org/wiki?curid=1888718", "title": "Le avventure di Sinuhe", "text": "Le avventure di Sinuhe \u00e8 una tra le opere pi\u00f9 importanti della letteratura dell'Antico Egitto, sicuramente la pi\u00f9 conosciuta. Risale al periodo del Medio Regno e fu scritta da un autore ignoto.\nStoria editoriale.\nQuesta opera divenne un classico gi\u00e0 nell'antico Egitto, dato che poco tempo dopo la sua stesura venne inserita nelle scuole come materiale letterario di studio, ed ecco la ragione degli innumerevoli ostraka, ossia cocci o pietre su cui venivano incise storie a scopo didattico, rintracciati.\nIl suo enorme successo \u00e8 attestato anche dai numerosi manoscritti ritrovati che hanno attraversato i secoli. Gli esperti ritengono che l'ipotesi di un'autobiografia fantasiosa e romanzata prevalga su quella dell'autobiografia reale, per quanto riguarda la storia di Sinuhe, mentre l'ambientazione storica \u00e8 accertata e risale alla morte del Faraone Sehetepibtawy (Ammenemat I) che fu il primo sovrano della XII dinastia egizia e che fu ucciso da una congiura di palazzo in un momento in cui il figlio Sesostri I si trovava impegnato in una campagna militare contro le popolazioni libiche, segno di una probabile forte opposizione interna.\nTrama.\nLa storia narra le vicende di Sinuhe, servitore del faraone, che sulla strada del ritorno da una spedizione in Libia viene a conoscenza della guerra civile che sta per scoppiare nel suo paese per la successione al trono a causa della morte improvvisa del Faraone. In preda alla paura, all'incertezza, o comunque in balia di una non meglio spiegata motivazione, decide di fuggire in Siria, dove verr\u00e0 accolto dal principe dei Beduini: questi gli offre in sposa sua figlia, lo mette a capo di una delle pi\u00f9 importanti trib\u00f9 della sua terra e lo fa vivere nel lusso.\nGiunto in et\u00e0 avanzata, Sinuhe riceve l'invito del faraone Sesostri a tornare in Egitto, per ricevere una degna sepoltura. In questo passo il romanzo raggiunge uno dei suoi momenti migliori con le liriche toccanti dell'invito del Faraone e della risposta dell'umile ma ricco servo e con la descrizione del giorno della sepoltura con tutti i riti prestabiliti. Desideroso di rimettere piede sulla sua terra, egli lascia tutti i suoi beni ai figli e fa ritorno in Egitto, bench\u00e9 tema una punizione da parte del faraone per essersi dato alla fuga. Sesostri lo ricopre invece di ogni favore e privilegio, e gli fa anche costruire una bellissima tomba."}
{"id": "1888720", "revid": "37056", "url": "https://it.wikipedia.org/wiki?curid=1888720", "title": "Tehsil dell'India", "text": ""}
{"id": "1888723", "revid": "56818", "url": "https://it.wikipedia.org/wiki?curid=1888723", "title": "Lingue aborigene australiane", "text": ""}
{"id": "1888725", "revid": "56818", "url": "https://it.wikipedia.org/wiki?curid=1888725", "title": "Trascrizione delle lingue aborigene australiane", "text": ""}
{"id": "1888726", "revid": "161374", "url": "https://it.wikipedia.org/wiki?curid=1888726", "title": "Hot D'Or", "text": ""}
{"id": "1888727", "revid": "16953", "url": "https://it.wikipedia.org/wiki?curid=1888727", "title": "Vermocane", "text": ""}
{"id": "1888729", "revid": "780783", "url": "https://it.wikipedia.org/wiki?curid=1888729", "title": "Vasil' Kiryenka", "text": "Professionista dal 2006 al 2020, ha vinto tre tappe al Giro d'Italia, il titolo mondiale 2015 a cronometro e quattro titoli nazionali nella medesima specialit\u00e0; su pista \u00e8 stato campione mondiale della corsa a punti nel 2008.\nCarriera.\nCorridore completo, ma particolarmente dotato nelle prove a inseguimento su pista e a cronometro su strada, si mette in evidenza nella categoria Dilettanti, aggiudicandosi otto vittorie nella stagione 2005 in maglia Grassi-Marco Pantani. Passa professionista nel 2006 con la formazione Continental italiana OTC Doors-Lauretana. Nel 2007 si trasferisce alla Tinkoff Credit Systems e l'anno dopo vince la diciannovesima tappa del Giro d'Italia, da Legnano a Presolana-Monte Pora, staccando i compagni di fuga. Nel 2009 passa al team spagnolo Caisse d'Epargne (poi Movistar) e nel 2011 vince la ventesima frazione del Giro d'Italia, da Verbania al Sestriere, dopo una fuga di 215\u00a0km dei quali in solitaria gli ultimi 40\u00a0km scalando da solo il Colle delle Finestre e il Sestriere. Nello stesso anno vince la seconda tappa alla Vuelta al Pa\u00eds Vasco e la Route du Sud.\nNell'agosto del 2012 firma un contratto triennale con il Team Sky valido a partire dal 2013; nelle successive stagioni con la formazione britannica vince la tappa con arrivo in salita a Pe\u00f1a Cabarga alla Vuelta a Espa\u00f1a 2013 e la cronometro di Valdobbiadene al Giro d'Italia 2015. Sempre nel 2015 si aggiudica la prova a cronometro della prima edizione dei Giochi europei a Baku e soprattutto la prova a cronometro Elite ai campionati del mondo di Richmond, battendo Adriano Malori e J\u00e9r\u00f4me Coppel.\nSu pista ha ottenuto la vittoria della corsa a punti ai campionati del mondo 2008 a Manchester, oltre a tre successi in Coppa del mondo tra il 2003 e il 2006. In carriera ha partecipato anche a tre edizioni dei Giochi olimpici, gareggiando sia su pista che su strada."}
{"id": "1888730", "revid": "907190", "url": "https://it.wikipedia.org/wiki?curid=1888730", "title": "Astrosismologia", "text": "Per astrosismologia si intende la scienza che studia la struttura interna delle stelle pulsanti attraverso l'interpretazione delle loro pulsazioni e del loro spettro. Modi di oscillazione differenti penetrano nelle parti pi\u00f9 interne degli astri. \nSi \u00e8 scoperto che nell'interno degli astri esiste una propagazione di onde sonore osservabili in fotosfera, il cui studio \u00e8 d'importanza fondamentale per comprendere la loro struttura, ed \u00e8 basato sul fatto che la frequenza e l'ampiezza delle singole oscillazioni sono in correlazione con lo stato fisico dei vari strati che l'onda attraversa.\n\u00c8 necessario studiare l'effetto doppler che la stella, attraverso il segnale elettromagnetico, ci invia, il quale \u00e8 dovuto alla contrazione ed espansione che periodicamente l'astro subisce; questo movimento \u00e8 dovuto al ciclo termodinamico attraverso il quale l'energia meccanica si disperde in calore.\nDurante la contrazione l'aumento della temperatura causa l'aumento della frequenza del segnale (\"Blu-Shift\"); durante l'espansione invece si crea una diminuzione della temperatura e quindi della frequenza (\"Red-Shift\").\nSi \u00e8 iniziato con l'indagine della stella a noi pi\u00f9 vicina, il Sole (eliosismologia), e si \u00e8 cercato di capire il funzionamento fisico e meccanico di come il tutto si svolgesse, tra l'altro si \u00e8 scoperto che il nocciolo, in cui avvengono le reazioni nucleari, \u00e8 pi\u00f9 freddo di quanto ci si aspettasse e la temperatura alla base della zona convettiva \u00e8 molto pi\u00f9 alta. Quindi si \u00e8 passati all'applicazione di queste tecniche alle altre stelle ed \u00e8 nata cos\u00ec l'astrosismologia, che cerca di capire e rivelare tutte quelle oscillazioni che avvengono anche nelle stelle lontane (\"stellamoti\" o \"starquakes\"); naturalmente in questo caso si possono osservare i moti di oscillazione pi\u00f9 grandi, infatti questa tecnica viene applicata specialmente alle stelle variabili, (pulsanti), per le quali le oscillazioni risultano essere molto evidenti.\nLo studio di queste stelle \u00e8 stato realizzato attraverso la coordinazione di vari telescopi che le monitorano 24 ore su 24, cercando di cogliere le pi\u00f9 piccole variazioni di luminosit\u00e0; tra i pi\u00f9 noti centri di coordinamento c'\u00e8 la Whole Earth Telescope; successivamente lo studio \u00e8 continuato utilizzando varie strumentazioni poste nello spazio a bordo di satelliti artificiali; tra gli ultimi il satellite COROT addetto alla ricerca di pianeti extrasolari e grazie agli \"stellamoti\" studier\u00e0 la Convezione e la rotazione stellare e transito dei pianeti. \nUtilizzando la tecnica dell'astrosismologia, \u00e8 stato effettuato uno studio pubblicato a marzo 2017 che mette in relaziona l'asse di rotazione stellare con l'ambiente circostante. "}
{"id": "1888731", "revid": "287204", "url": "https://it.wikipedia.org/wiki?curid=1888731", "title": "Gwalior", "text": "Gwalior (hindi \u0917\u094d\u0935\u093e\u0932\u093f\u092f\u0930, ISO 15919 \"Gv\u0101liyar\", persiano , \"Gw\u0101ly\u016br\") \u00e8 una suddivisione dell'India, classificata come \"municipal corporation\", di 826.919 abitanti, capoluogo del distretto di Gwalior e della divisione di Gwalior, nello stato federato del Madhya Pradesh. In base al numero di abitanti la citt\u00e0 rientra nella classe I (da 100.000 persone in su).\nIn posizione strategica, al centro dell'India settentrionale, Gwalior \u00e8 stata la capitale della regione storica del Gird (XI secolo), quindi la sua importante fortezza ha visto succedersi diversi domini.\nGeografia fisica.\nLa citt\u00e0 \u00e8 situata a 26\u00b0 13' 25 N e 78\u00b0 10' 45 E e ha un'altitudine di 196 .\nStoria.\nIl forte fu costruito dai Rajput Kachwaha nel X secolo, fu conquistato dai Sultani di Delhi e nel 1398 preso dai Rajput Tomar; nel 1516 pass\u00f2 ai Moghul, poi ai Maratti e ai Jat. Durante i moti indiani del 1857 fu conquistato dai britannici che lo strapparono alla rani di Jhansi, poi nel 1886 pass\u00f2 nelle mani della dinastia Scindia che fecero della citt\u00e0 la capitale del principato di Gwalior.\nMonumenti e luoghi d'interesse.\nQuesti sono i principali monumenti di Gwalior:\nSociet\u00e0.\nEvoluzione demografica.\nAl censimento del 2001 la popolazione di Gwalior assommava a 826.919 persone, delle quali 442.484 maschi e 384.435 femmine. I bambini di et\u00e0 inferiore o uguale ai sei anni assommavano a 109.028, dei quali 59.462 maschi e 49.566 femmine. Infine, coloro che erano in grado di saper almeno leggere e scrivere erano 578.778, dei quali 337.762 maschi e 241.016 femmine."}
{"id": "1888733", "revid": "1573940", "url": "https://it.wikipedia.org/wiki?curid=1888733", "title": "Hermodice", "text": "Hermodice \u00e8 un genere di vermi marini della famiglia Amphinomidae.\nTassonomia.\nComprende le seguenti specie:"}
{"id": "1888734", "revid": "110157", "url": "https://it.wikipedia.org/wiki?curid=1888734", "title": "Microregione di Pelotas", "text": "Pelotas \u00e8 una microregione del Rio Grande do Sul in Brasile, appartenente alla mesoregione di Sudeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 10 comuni:"}
{"id": "1888735", "revid": "121312963", "url": "https://it.wikipedia.org/wiki?curid=1888735", "title": "Kells (Meath)", "text": "Kells (in irlandese: \"Ceanannas\") \u00e8 un piccolo abitato che sorge nella contea di Meath, in Irlanda. Situato su un affluente del fiume Nore al termine dell'autostrada M3, \u00e8 un luogo rinomato per l'influenza storica e culturale del suo monastero.\nIl celebre Libro di Kells, conservato a Dublino, prende il nome dall'abitato essendo stato conservato nel monastero per secoli.\nNon va confusa con l'omonima localit\u00e0 nella contea di Kilkenny, anch'essa sede di un luogo monastico molto importante, cos\u00ec come l'altra Kells nell'Antrim, Irlanda del Nord.\nToponomastica.\nL'abitato era originariamente conosciuto come in gaelico come \"Ceannanas\" o \"Ceannanus\" e si pensa che l'attuale toponimo 'Kells' derivi dall'originale. Dal XII secolo in poi, il villaggio fu chiamato in svariati modi in lingua inglese ed anglo-normanna: Kenenus, Kenelles, Kenles, Kenlis, Kellis fino ad arrivare all'attuale forma Kells. Si pensa inoltre che Kenlis e Kells vengano in realt\u00e0 da un altro corrispettivo irlandese, \"Ceann Lios\", \"[il] forte in alto\". Peraltro Kells, Kenlis ed Headfort appaiono egualmente come titolo nobiliare della famiglia Taylor.\nNel 1929, \"Ceannanus M\u00f3r\" divenne il toponimo ufficiale dell'abitato sia in irlandese che inglese. A seguito della costituzione dello Stato Libero d'Irlanda molti villaggi videro il proprio nome riportato al toponimo originale storico in irlandese o comunque in un corrispettivo valido in lingua gaelica qualora fossero stati fondati dagli inglesi (Cobh e Portlaoise sono gli esempi pi\u00f9 evidenti). Tuttavia nel 1993, 'Kells' fu riadottato come nome ufficiale inglese, mentre \"Ceannanus\" quello gaelico, perdendo il prefisso -\"mor\" utilizzato per circa 70 anni.\nLuoghi d'interesse.\nSito monastico.\nL'Abbazia di Kells, con la sua importante torre circolare del X secolo, \u00e8 il monumento pi\u00f9 antico di Kells. Originariamente un monastero, oggi \u00e8 sostanzialmente un edificio storico in rovina contenente oltre alla molto pi\u00f9 recente chiesa di San Columba, un antico cimitero e manufatti di importanza notevole.\nIl monastero fu fondato da Columba di Iona intorno al 554 d.C. e la sua importanza \u00e8 centrale nella storia e cultura irlandese. In questo monastero \u00e8 stato probabilmente manoscritto e comunque sicuramente conservato il celebre Book of Kells (oggi esposto al Trinity College di Dublino) cos\u00ec come sono stati prodotti alcuni importanti manufatti, ad esempio la staffa vescovile conosciuta come Kells Crozier ed esibita al British Museum.\nLa chiesa di San Columba fu costruita nel 1778 dove si ergeva l'antico monastero ed \u00e8 oggi sede delle funzioni religiose della Church of Ireland. Il cimitero della chiesa \u00e8 importante anche per la presenza di numerose statue, lapidi scolpite e altri manufatti ritrovati in passato ed in particolare la maggioranza delle varie pregevoli croci celtiche dell'area.\nSaint Columcille's House.\nCurioso edificio di particolare d'interesse lo desta la cosiddetta Saint Columcille's House, situata a poca distanza dall'antico cimitero della chiesa in uno dei punti pi\u00f9 elevati del villaggio. Si tratta di una piccola costruzione in pietra con tetto spiovente, identificata come un antico oratorio, costruita con buona probabilit\u00e0 intorno all XI secolo. Vi si accede all'interno tramite una scalinata, tuttavia l'ingresso non \u00e8 consentito in genere al pubblico se non su richieste specifiche o per eventi particolari.\nIl cimitero della chiesa \u00e8 importante anche per la presenza di numerose statue, lapidi scolpite e altri manufatti ritrovati in passato ed in particolare la maggioranza delle varie pregevoli croci celtiche dell'area.\nCroci celtiche.\nKells \u00e8 una delle localit\u00e0 pi\u00f9 ricche di croci celtiche di spessore artistico in Irlanda. \nBen quattro imponenti croci celtiche riccamente scolpite e decorate sono conservate nel cimitero della Chiesa di San Colomba, all'interno dell'abitato, tra cui una incompiuta esteticamente meno appagante ma a livello storico fondamentale per capire come avveniva la scultura di queste opere artistiche.\nUna delle croci celtiche ha avuto da sempre una collocazione bizzarra: per lungo tempo sistemata in un trafficato incrocio al centro del villaggio delle due strade principali, Market Street e Cross Street (da cui il nome Market Cross che le viene dato), \u00e8 stata danneggiata a seguito di un incidente provocato da un bus. Successivamente \u00e8 stata collocata, sotto ad una copertura con tetto, davanti ad un edificio che storicamente serviva l'area come tribunale. Il fatto curioso \u00e8 che una replica della stessa sia conservata al riparo da intemperie e da danneggiamenti dentro un museo.\nTower of Lloyd.\nAppena fuori dall'abitato di Kells, sulla strada per Oldcastle sorge la cosiddetta collina di Lloyd, cos\u00ec chiamata a causa di Thomas Lloyd di Enniskillen che vi fece accampare una ingente armata guglielmita durante le guerre del 1688-91 contro i Giacobiti. Sulla cima della collina \u00e8 presente un curioso ed interessante edificio a forma di torre chiamato la Tower of Lloyd, in realt\u00e0 uno stravagante faro eretto con la forma di una gigantesca colonna dorica e sormontato da una lanterna smaltata eretta in memoria di Thomas Taylor, 1\u00ba Conte di Bective, da suo figlio. La torre \u00e8 alta circa 30 metri e dalla sua sommit\u00e0 \u00e8 possibile godere di suggestive vedute sulla campagna circostante e delle aree vicine, fino a scorgere i monti Mourne in Irlanda del Nord nelle giornate pi\u00f9 chiare. Questo edificio era stato realizzato in realt\u00e0 per vedere le corse di cavalli e avvistare selvaggina nelle sedute di caccia nel XIX secolo. \u00c8 stata posta una placca sulla torre che recita: \"This pillar was designed by Henry Aaron Baker Esq. architect was executed by Mr. Joseph Beck stone cutter Mr. Owen Mc Cabe head mason Mr. Bartle Reilly overseer Anno 1791\".\nL'area intorno alla torre \u00e8 stata trasformata oggi in un parco pubblico (\"The People's Park\") ed include la Paupers' Grave (una lapide per gente povera che in passato non poteva permettersi esequie e tombe). Questo cimitero era una scelta forzata in tempi di grande povert\u00e0 per l'Irlanda. Una messa viene ancora oggi celebrata annualmente ed il cimitero viene indicato come un aspro e vivo ricordo del periodo delle \"Workhouse\" e dell'estrema povert\u00e0 in cui la popolazione a pi\u00f9 riprese fu costretta a sopravvivere, in particolare durante la Grande carestia irlandese.\nInfrastrutture e trasporti.\nFino all'inaugurazione della nuova autostrada M3, avvenuta nel giugno 2010, Kells era ben nota per l'incredibile traffico che la caratterizzava quasi quanto per i suoi monumenti storici. Costituiva un passaggio forzato nella vecchia statale \u00e8 N3 per e da Dublino che si incrociava con la non meno trafficata N52 da Dundalk a Nenagh, con un transito giornaliero all'interno dell'abitato di circa 18.000 veicoli. Tutto il flusso di veicoli andava ad incrociare il centro cittadino che si trasformava in un \"collo di bottiglia\" particolarmente odiato dagli automobilisti. La nuova autostrada M3 ha significativamente ridotto i tempi di percorrenza per Dublino, riducendo drasticamente anche la presenza di veicoli nell'abitato.\nAttualmente le principali infrastrutture che servono Kells sono:"}
{"id": "1888737", "revid": "111433", "url": "https://it.wikipedia.org/wiki?curid=1888737", "title": "Gautr", "text": "Gautr (reperibile anche nelle forme di \"Gaut\", \"Gauti\", \"Guti\", \"Gapt\" e \"Gothus\") \u00e8 l'eponimo fondatore di una trib\u00f9 ancestrale che si evolse poi in \"G\u00f6tar\" o Gutar (gli abitanti di Gotland e della G\u00f6taland), \"Gautar\" (Geati) e \"Gutans\" (Goti).\nI nomi del personaggio e, di conseguenza, dei tre popoli derivano dalla radice proto-germanica *\"\u01e5u\u0111-\", da cui derivano anche l'inglese \"god\" e il tedesco \"gott\" (entrambi significanti \"dio\"). Gautr era infatti il figlio di un dio (Odino, il capo degli dei).\nIl fatto che sia un eponimo \u00e8 una cosa alquanto comune nella tradizione dei Germani: un altro esempio di eponimo \u00e8 Yngvi, che diede il nome al popolo degli Ingaevones e al clan degli Ynglingar. Gautr era anche uno dei nomi di Odino.\nAnche nella realt\u00e0 i nomi che designano i Geati, i Goti e gli abitanti di Gotland sono strettamente legati. \"Geato\" deriva dal proto-germanico *\"Gautoz\" e \"Goto\" e \"Gotland\" dal proto-germanico *\"Gutaniz\": entrambi, secondo Andersson (1996), sono apofonie di una parola che significava \"versare\", \"spargere\" (ancora reperibile nelle lingue germaniche: nello svedese \"gyuta\", nel danese \"gyde\", nel tedesco \"giessen\", nell'inglese \"in-got\") e che designava queste trib\u00f9 come \"spargitori di sperma\", cio\u00e8 \"uomini\".\nNella mitologia norrena, il nome Gautr compare come uno dei nomi di Odino nel \"Gr\u00edmnism\u00e1l\", ma la sua forma alternativa Gauti compare invece come nome di uno dei figli di Odino e del fondatore del regno dei Geati, G\u00f6taland. Questo Gautr/Gauti compare anche come il padre del re dei Geati Gautrekr.\nAlcune versioni della linea reale del Wessex aggiungono altri nomi sopra quello di Woden, volendo forse dare una genealogia di Woden, anche se oggi si pensa che quei nomi siano in realt\u00e0 quelli di un altro casato reale erroneamente unito a quello successivo. Comunque alcuni nomi della nuova genealogia finiscono in Geat, ragionevolmente assimilabile a Gautr. L\"'Historia Brittonum\" chiama Geat il figlio di un dio; ma Asser nella sua \"Vita di Alfredo\" scrive invece che i pagani venerarono Geat stesso come un dio. Nei testi norreni Gautr \u00e8 spesso usato come epiteto di Odino.\nGiordane nel \"De origine actibusque Getarum\" traccia la discendenza degli Amelunghi fino a Hulmul figlio di Gapt, probabilmente il primo eroe goto; questo \"Gapt\" \u00e8, per molti commentatori, un'errata trascrizione di \"Gaut\". Nennio riporta che il fondatore dei Goti fu un certo Gothus. Non \u00e8 chiaro se anche i Geti siano legati ai Goti.\nLa \"Gutasaga\", che tratta della storia di Gotland prima della sua cristianizzazione, inizia da \u00dejelvar e suo figlio Haf\u00fei, che ebbe a sua volta tre figli, Graipr, Guti e Gunfjaun, i progenitori di tutti gli abitanti di Gotland (che anticamente corrispondevano ai Goti)."}
{"id": "1888739", "revid": "114325", "url": "https://it.wikipedia.org/wiki?curid=1888739", "title": "Gaut", "text": ""}
{"id": "1888740", "revid": "114325", "url": "https://it.wikipedia.org/wiki?curid=1888740", "title": "Gauti", "text": ""}
{"id": "1888741", "revid": "114325", "url": "https://it.wikipedia.org/wiki?curid=1888741", "title": "Gapt", "text": ""}
{"id": "1888742", "revid": "114325", "url": "https://it.wikipedia.org/wiki?curid=1888742", "title": "Gothus", "text": ""}
{"id": "1888745", "revid": "767487", "url": "https://it.wikipedia.org/wiki?curid=1888745", "title": "Bertoldo di Garsten", "text": "Biografia.\nNacque da nobile famiglia tedesca e si fece presto monaco benedettino nel monastero di San Biagio di Golwin costruito nella Foresta Nera.\nDivenuto abate dell'abbazia di Garsten, riusc\u00ec con il suo impulso a migliorarla e ad espanderla molto.\nFin dalla sua morte fu particolarmente venerato e il suo culto venne ufficialmente sancito dal 1236 con un editto del vescovo di Passavia.\nIl suo culto \u00e8 stato confermato dal papa Paolo VI nel 1970."}
{"id": "1888749", "revid": "767487", "url": "https://it.wikipedia.org/wiki?curid=1888749", "title": "Alla conquista dei dollari", "text": "Alla conquista dei dollari (\"The Toast of New York\") \u00e8 un film del 1937 diretto da Rowland V. Lee.Interpretato da Edward Arnold (nel ruolo del protagonista), Cary Grant, Frances Farmer, Jack Oakie e Donald Meek, \u00e8 la biografia romanzata - ed edulcorata - di Jubilee Jim Fisk, uno dei \"tycoon\" pi\u00f9 spregiudicati e conosciuti della seconda met\u00e0 dell'Ottocento.\nTrama.\nArricchitisi con il contrabbando durante la guerra civile americana, Jim Fisk e Nick Boyd scoprono ben presto di aver perso tutto perch\u00e9 Luke, il loro terzo socio, ha investito i proventi dei loro commerci in titoli della Confederazione, ormai senza alcun valore. Non volendo arrendersi alla cattiva sorte, Fisk trova il modo di mettere comunque a frutto le obbligazioni acquisendo le attivit\u00e0 di Daniel Drew nel settore delle spedizioni e dei trasporti. Per festeggiare, i tre soci vanno a teatro ad assistere a una rivista musicale francese. Fisk, colpito da Josie, la bella cameriera della diva, si mette a farle la corte. Completamente infatuato di lei, decide di finanziare uno spettacolo di cui Josie, aspirante attrice, sar\u00e0 la protagonista. Suscita, in questo modo, la gelosia di Boyd, innamorato anche lui della ragazza. Intanto Drew, per evitare di essere completamente fagocitato da Cornelius Vanderbild, un suo concorrente, propone a Fisk un piano per evitare che Vanderbild comperi la sua compagnia ferroviaria, la Erie Railroad. \u00c8 l'occasione per Fisk di espandersi ulteriormente, entrando in conflitto con Vanderbild. Perseguitato da investitori infuriati, Fisk si rifugia nel New Jersey, dove si fa costruire una roccaforte in stile militare.\nA New York, al debutto dello spettacolo di Josie, gran parte del pubblico, composto da gente che ha perso il proprio denaro a causa di Fisk, si accanisce contro di lei che, per gratitudine, ha accettato di sposare il magnate. Con il cuore spezzato, l'innamorato Boyd se ne va via, lasciando il socio che ormai \u00e8 totalmente preso dalla sua smania di successo, tanto da provocare a Wall Street il Venerd\u00ec nero del 24 settembre 1869, con il crollo del prezzo dell'oro. Lo speculatore sar\u00e0 fermato prima dal presidente Grant, che ormai \u00e8 obbligato a intervenire contro di lui; poi, dalla pallottola di uno degli investitori che, per vendicarsi di essere stato ridotto in miseria dalle sue manovre, gli spara. Prima di morire, Fisk benedice Josie e Boyd.\nProduzione.\nIl film, prodotto dalla RKO Radio Pictures (An Edward Small Production), venne girato dal 14 dicembre 1936 a met\u00e0 aprile 1937.\nDistribuzione.\nIl copyright del film, richiesto dalla RKO Radio Pictures, Inc., fu registrato il 22 luglio 1937 con il numero LP7472.\nIl film fu presentato in prima a New York il 22 luglio 1937 per essere poi distribuito in sala qualche giorno pi\u00f9 tardi, il 30 luglio 1937. Sebbene non fosse un brutto film, per la RKO si rivel\u00f2 essere l'investimento pi\u00f9 disastroso dell'anno: costato 1.072.000 dollari, ne incass\u00f2 alla fine solo 542.000."}
{"id": "1888752", "revid": "481666", "url": "https://it.wikipedia.org/wiki?curid=1888752", "title": "Robert Z. Leonard", "text": "Biografia.\nInizi\u00f2 la sua carriera cinematografica come attore per la Selig Polyscope Company, compagnia di produzione di Chicago, sua citt\u00e0 natale. Debutt\u00f2 nel cortometraggio \"Damon and Pythias\", diretto da Otis Turner.\nVita privata.\nSi spos\u00f2 due volte, sempre con un'attrice: la prima volta con la diva Mae Murray, con cui fond\u00f2 la casa di produzione Tiffany. La seconda volta, l'8 giugno 1926, con Gertrude Olmstead: un matrimonio felice che dur\u00f2 42 anni, fino alla morte del regista.\nRobert Z. Leonard mor\u00ec il 27 agosto 1968, a 78 anni. \u00c8 stato sepolto al Forest Lawn Memorial Park di Glendale (Los Angeles). Riposa accanto alla moglie, morta nel 1975.\nRiconoscimenti.\n\u00c8 stato candidato due volte ai Premi Oscar come miglior regista, nel 1930 per \"La divorziata\" (\"The Divorcee\") e nel 1937 per \"Il paradiso delle fanciulle\" (\"The Great Ziegfeld\").\nPer il suo contributo all'industria cinematografica, gli \u00e8 stata assegnata una stella sull'Hollywood Walk of Fame al 6368 Hollywood Blvd."}
{"id": "1888755", "revid": "880789", "url": "https://it.wikipedia.org/wiki?curid=1888755", "title": "Sofia Cacherano di Bricherasio", "text": "Biografia.\nFiglia del cavaliere Luigi Cacherano di Bricherasio (1828-1871) e della marchesa Teresa Massel di Caresana, \u00e8 stata l'ultima discendente della famiglia Cacherano di Bricherasio originaria di Bricherasio.\nAttivit\u00e0 artistica.\nPittrice allieva di Lorenzo Delleani, fece della dimora torinese un vero e proprio cenacolo artistico e culturale.\nAnalogo luogo di incontro di artisti fu il castello di Miradolo, presso Pinerolo, nel quale si incontravano pittori della scuola del Delleani, molti - come la contessa - appartenenti a quel fenomeno culturale diffuso nel Piemonte ottocentesco conosciuto come \"dilettantismo aristocratico\". Lo stesso Delleani fu spesso ospite a Miradolo, dove port\u00f2 a compimento alcuni suoi lavori. La contessa aveva iniziato il suo rapporto artistico con il pittore nel 1886 quando questi era stato ospite dei conti di Bricherasio al castello Bricherasio di Fubine e successivamente anche in quello, appunto, di Miradolo.\nIn particolare, come artista appassionata di pittura, Sofia si dilett\u00f2 nella produzione di tavolette di paesaggio riprese dal vero ed usando una tecnica impressionistica. Partecip\u00f2 sia alla I\u00b0 edizione con l'Opera \"Preludio autunnale\" sia alla II\u00b0 edizione con l'opera \"Sull'Alta Loira\" della Esposizione internazionale d'arte di Venezia.\nAttivit\u00e0 filantropica.\nFu anche promotrice di numerose opere di filantropia tra cui ad inizio del XX secolo la costruzione, poco distante dalla Cappella Bricherasio di Fubine (AL) - dove una lapide la ricorda - di un edificio da destinare ad asilo infantile dedicato alla madre.\nNell'immediato dopoguerra la contessa Sofia, ormai ultima discendente senza alcun erede, si trasfer\u00ec stabilmente nel castello di Miradolo e alla sua morte nel 1950 tutte le sue ricchezze e le propriet\u00e0 della famiglia furono incluse nel cospicuo lascito testamentario in favore della \"Piccola Opera della Divina Provvidenza\" di don Orione, che adib\u00ec gli edifici prima a convento e poi a casa di riposo per anziani.\nAl nome di Sofia di Bricherasio \u00e8 intitolata la casa di riposo dell'Opera \"Don Orione\" sita in Palazzo Bricherasio di Fubine."}
{"id": "1888761", "revid": "767487", "url": "https://it.wikipedia.org/wiki?curid=1888761", "title": "Brixia Tour 2002", "text": "Il Brixia Tour 2002, seconda edizione della corsa, si svolse in tre tappe dal 26 al 28 luglio 2002, per un percorso totale di 488,5\u00a0km. Ad imporsi fu lo spagnolo Igor Astarloa, che termin\u00f2 la gara in 11h51'19\"."}
{"id": "1888764", "revid": "1573940", "url": "https://it.wikipedia.org/wiki?curid=1888764", "title": "Eurythoe", "text": "Eurythoe \u00e8 un genere di Policheti marini del gruppo dei vermi erranti.\nIl genere comprende 15 specie, delle quali la pi\u00f9 nota \u00e8 \"Eurythoe complanata\", a distribuzione indopacifica (oceano Indiano e oceano Pacifico). \"Eurythoe complanata\" \u00e8 stata segnalata negli ultimi anni come avventizia anche nel Mediterraneo, comprese le acque italiane, nel quale sarebbe penetrata attraverso il Canale di Suez.\nTassonomia.\nComprende le seguenti specie:"}
{"id": "1888765", "revid": "125271771", "url": "https://it.wikipedia.org/wiki?curid=1888765", "title": "Parlophon", "text": "La Parlophon \u00e8 stata una casa discografica italiana (emanazione dell'etichetta tedesca Parlophone) attiva fino al 1967.\nStoria.\nLa Parlophon venne fondata in Germania nel 1896 da Carl Lindstr\u00f6m; il simbolo dell'etichetta non \u00e8 il simbolo della sterlina (\u00a3) ma la L tedesca che sta per Lindstorm, cognome del fondatore.\nNel 1923 nacque la sezione inglese, e al nome originale venne aggiunta la E; nel 1927 l'etichetta pass\u00f2 sotto il controllo della Columbia, che nel 1931, fondendosi con la His Master's Voice, diede vita alla Electric &amp; Musical Industries Ltd (EMI).\nIn Italia invece la Parlophon (che continu\u00f2 a non avere la E nel nome, secondo la scrittura tedesca) rimase autonoma (non legandosi quindi alla VCM), con propri uffici a Milano e affidandosi, per la distribuzione, alla Cetra.\nNel dopoguerra si leg\u00f2 per la distribuzione alla Carisch, la casa discografica fondata da Alberto Carisch; tra gli artisti italiani che incisero per la Parlophon il pi\u00f9 noto \u00e8 senza dubbio Claudio Villa, ma ebbero anche molto successo Giorgio Consolini, Oscar Carboni e Romolo Balzani.\nNegli anni sessanta stamp\u00f2 per l'Italia i dischi dei Beatles, spesso con titoli in italiano (ad esempio \"With the Beatles\" venne intitolato \"I favolosi Beatles\", e \"A Hard Day's Night\" fu ribattezzato \"Tutti per uno\"); mise inoltre sotto contratto alcuni gruppi beat come I Seminole di Pisa, i Brummels (che incisero anche insieme al cantante Tony Rossi) o The Renegades, gruppo inglese che, come tanti altri, si era trasferito in Italia.\nNel 1967 cess\u00f2 l'accordo con la Carisch, e la Parlophon venne acquisita dalla nascente EMI Italiana, cessando di fatto l'attivit\u00e0 autonoma; da quel momento in poi le ristampe dei dischi dell'etichetta acquisirono la E finale.\nNel 1969 infine anche la catalogazione venne unificata e standardizzata.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\n78 giri-Serie GP.\nI dischi con questa numerazione avevano l'etichetta di colore verde; la sigla GP infatti \u00e8 l'acronimo di \"Green Parlophon\"."}
{"id": "1888766", "revid": "1745361", "url": "https://it.wikipedia.org/wiki?curid=1888766", "title": "Bavette", "text": "La bavetta \u00e8 un tipo di pasta utilizzata tradizionalmente in Liguria, in particolar modo a Genova suo luogo di origine. Fa parte delle paste lunghe a sezione piatta, simile a uno spaghetto schiacciato differisce dalle trenette per dimensione e sezione.\nSono preparate con il tradizionale condimento al pesto, o con condimenti a base di verdure e pesce."}
{"id": "1888770", "revid": "1305772", "url": "https://it.wikipedia.org/wiki?curid=1888770", "title": "Girolamo Amaseo", "text": "Biografia.\nFiglio di Giovanni Celio e di Benvenuta Radia, con il fratello Gregorio frequent\u00f2 a Udine i corsi di lettere classiche tenuti da Marcantonio Sabellico e nel 1486 fu coadiutore del fratello dopo che questi assunse la cattedra lasciata libera Sabellico, partito per Venezia. Ancora con il fratello Gregorio fu laureato poeta a Duino dall'imperatore Federico III, il 2 settembre 1489.\nFu a Padova e poi, nel 1493, a Firenze, dove contava di studiare con il Poliziano e con Giano Lascaris e pubblicarvi sue poesie latine, ma inutilmente. Torn\u00f2 allora in Veneto, spostandosi frequentemente tra Udine, Padova e Venezia: qui, nel 1499, a Luigi XII che, alleato con la Repubblica, aveva concluso vittoriosamente la guerra che gli procur\u00f2 l'acquisto del Ducato di Milano, indirizz\u00f2 il \"Vaticinium quo praedicetur uniuersum orbem terrarum christianae religionis imperium subiturum\", in cui esortava il re alla conquista dell'Impero turco e alla conseguente cristianizzazione di tutta l'Europa: si sarebbe aperta allora la classica et\u00e0 dell'oro, come vaticinato da Virgilio 1500 anni prima. L'Ameseo rivestiva cos\u00ec, in formule retoriche, il desiderio del governo veneziano di ottenere l'appoggio francese alla guerra contro la Turchia, la potenza che ostacolava i liberi traffici della Repubblica con l'Oriente e, nello stesso tempo, sperava di ottenere un incarico nella corte francese attraverso i buoni uffici dell'ambasciatore Accurse Menyer, al quale dedic\u00f2 l'esortazione. Le sue speranze andarono per\u00f2 deluse.\nNel 1503 ebbe un figlio naturale, Giovanni Celio, e si laure\u00f2 a Padova nel 1505 in filosofia e medicina. L'anno dopo assunse la cattedra di umanit\u00e0 a Udine, che tenne fino alla morte. Nel 1513 si spos\u00f2 con Anna del Torso: dalla loro unione nacque la figlia Dorotea."}
{"id": "1888777", "revid": "729019", "url": "https://it.wikipedia.org/wiki?curid=1888777", "title": "Galattocele", "text": "Per galattocele in campo medico, si intende una cisti a livello della ghiandola mammaria composta da un insieme di latte e altre sostanze, la comparsa di tale anomalia resta rara.\nSintomatologia.\nI sintomi e i segni clinici mostrano tumefazione della parte interessata, dolore e fuoriuscita di liquido, che pu\u00f2 essere tendente al verde se la cisti \u00e8 presente da tempo. Il suo decorso porta o ad una calcificazione o alla rottura della cisti.\nEziologia.\nLa causa \u00e8 da attribuirsi all'ostruzione di un dotto galattoforo della ghiandola mammaria, tale evento si nota pi\u00f9 frequentemente quando la madre termina di allattare il figlio.\nTerapia.\nUn'operazione chirurgica di rimozione si rende necessaria onde evitare conseguenze derivate dalle complicanze."}
{"id": "1888781", "revid": "1573940", "url": "https://it.wikipedia.org/wiki?curid=1888781", "title": "Amphinomidae", "text": "Amphinomidae \u00e8 una famiglia di anellidi dell'ordine Aciculata.\nTassonomia.\nComprende i seguenti generi:"}
{"id": "1888784", "revid": "709565", "url": "https://it.wikipedia.org/wiki?curid=1888784", "title": "Swerting", "text": "Swerting (proto-norreno *\"Swartingaz\") \u00e8 un re dei Geati nominato nel \"Beowulf\". Era il nonno di Hre\u00f0el, nonno a sua volta del protagonista del poema, Beowulf. Il suo predecessore \u00e8 sconosciuto (forse Ungvin) e il suo successore fu Hre\u00f0el.\nLa tradizione scandinava.\nUno Swerting compare anche nella tradizione scandinava come uccisore di un re danese chiamato Fr\u00f3\u00f0i, che corrisponde all'Hea\u00f0obard Froda del \"Beowulf\".\nLa \"Saga degli Skj\u00f6ldungar\" e il \"Bjarkar\u00edmur\".\nLa \"Saga degli Skj\u00f6ldungar\" e il \"Bjarkar\u00edmur\" riportano che il re di Svezia J\u00f6rundr fu sconfitto dal re di Danimarca Fr\u00f3\u00f0i, che lo rese suo tributario e si prese sua figlia; ella ebbe da lui un figlio, Halfd\u00e1n, ma un'altra donna divenne la legittima moglie di Fr\u00f3\u00f0i ed anch'ella ebbe da lui un figlio, Ingjaldr (Ingeld). Insieme ad uno dei suoi jarl, Swerting, J\u00f6rundr cospir\u00f2 contro Fr\u00f3\u00f0i e lo uccise in un bl\u00f3t.\nLe \"Gesta Danorum\".\nUna seconda versione \u00e8 contenuta nelle \"Gesta Danorum\"; essa concerne le avventure di Starka\u00f0r ed \u00e8 basata sul fatto che il vecchio guerriero riaccese il conflitto tra gli Hea\u00f0obard e i Danesi. Il re danese Frotho IV (Froda) fu ucciso con un tranello da un sassone chiamato Swertingus (cio\u00e8 Swerting), ma il figlio di Frotho, Ingellus (Ingeld), viveva in modo dissoluto e non si cur\u00f2 di vendicare il padre, sposando addirittura una delle figlie di Swertingus; questo fece infuriare Starka\u00f0r a tal punto che egli si trasfer\u00ec alla corte del re svedese Haldanus (Halfd\u00e1n). Poich\u00e9 Ingellus continuava la sua vita peccaminosa senza curarsi di vendicare il padre, Starka\u00f0r comparve ad un banchetto a cui partecipavano sia Ingellus che i figli di Swertingus; Starka\u00f0r rimprover\u00f2 aspramente Ingellus e umili\u00f2 la regina che aveva tentato di calmare Starka\u00f0r con gentilezza e un dono costoso. Starka\u00f0r riusc\u00ec a convincere Ingellus ad uccidere i figli di Swertingus e a divorziare dalla sua moglie sassone."}
{"id": "1888788", "revid": "114325", "url": "https://it.wikipedia.org/wiki?curid=1888788", "title": "Swartingaz", "text": ""}
{"id": "1888789", "revid": "114325", "url": "https://it.wikipedia.org/wiki?curid=1888789", "title": "Swertingus", "text": ""}
{"id": "1888797", "revid": "1543377", "url": "https://it.wikipedia.org/wiki?curid=1888797", "title": "Campionato mondiale di beach soccer 2005", "text": "La FIFA Beach Soccer World Cup 2005 \u00e8 stata la prima edizione del campionato mondiale di beach soccer organizzata dalla FIFA, la quale succede alle edizioni ufficiose organizzate dalla BSWW.\nIl torneo si \u00e8 interamente svolto a Copacabana (Brasile) dall'8 al 15 maggio 2005 e si \u00e8 concluso con la vittoria della Francia ai calci di rigore contro il Portogallo.\nQualificazioni.\nAlla fase finale della competizione hanno preso parte dodici squadre: oltre al (paese ospitante) sono presenti , , , , , , , , , e .\nPer ci\u00f2 che concerne la federazione UEFA, \u00e8 stato stabilito che l'Euro Beach Soccer League del 2004 fungesse da torneo di qualificazione al mondiale decretando i quattro posti destinati alle nazionali europee. Le prime tre classificate (, e ) hanno ottenuto l'accesso diretto, mentre le selezioni piazzatesi dal quarto al settimo posto (, , ed ) si sono confrontate in un turno di spareggio, il quale ha visto prevalere proprio la .\nLe nazionali appartenenti alle confederazioni CONMEBOL e CONCACAF avevano composto insieme un unico torneo di qualificazione, nel quale hanno prevalso , , e .\nLe restanti confederazioni (AFC, CAF, OFC) non hanno organizzato qualificazioni, per cui , , e sono presenti su invito.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nStatistiche.\nClassifica marcatori.\n12 reti\n9 reti\n8 reti\n6 reti\n5 reti\n4 reti\n3 reti\n2 reti\nAutoreti"}
{"id": "1888799", "revid": "767487", "url": "https://it.wikipedia.org/wiki?curid=1888799", "title": "Mastite tubercolare", "text": "Per mastite tubercolare in campo medico, si intende un interessamento della tubercolosi della mammella. La patologia \u00e8 molto rara nei paesi pi\u00f9 industrializzati mentre la si riscontra pi\u00f9 frequentemente nei paesi meno progrediti.\nSintomatologia.\nSpesso nasce come complicanze di un'altra forma di tubercolosi, si mostra con tumefazioni, rossore, ma non compare dolore. Una corretta diagnosi viene effettuata alla presenza di ascessi, frequenti in tale stato.\nTerapia.\nIl trattamento dipende dalla gravit\u00e0 delle manifestazioni, viene effettuato il drenaggio dei piccoli ascessi e si somministrano antibiotici, mentre nei casi pi\u00f9 gravi si ricorre alla mastectomia"}
{"id": "1888804", "revid": "106908", "url": "https://it.wikipedia.org/wiki?curid=1888804", "title": "Cacherano di Bricherasio", "text": "I Cacherano di Bricherasio furono un ramo collaterale dei Cacherano di Asti, appartenente alle casane astigiane. Dinastia di antica nobilt\u00e0 piemontese, i Bricherasio si distinsero per onori militari, e vantarono anche il titolo di vicer\u00e9 dei Savoia per alcuni dei loro membri ma si distinsero anche per apprezzabili attivit\u00e0 di filantrop\u00eca e mecenatismo.\nA cavallo tra il XIX ed il XX secolo si affermarono nel capoluogo sabaudo per la capacit\u00e0 di aderire con coraggio e lungimiranza alle istanze del progresso in campo economico, sociale e culturale.\nGli ultimi discendenti della famiglia furono il conte Emanuele Cacherano di Bricherasio, cofondatore della \"F.I.A.T.\" e dell'ACI e la sorella primogenita Sofia, pittrice, mecenate e fervente filantropa.\nStoria.\nOriginaria di Bricherasio, piccolo centro del Piemonte situato nelle valli del pinerolese, la casata aument\u00f2 visibilmente nel corso dell'Ottocento la propria rappresentativit\u00e0 grazie anche a un vasto radicamento latifondista sul territorio; nel Monferrato, in particolare, possedeva importanti tenute, tra cui quella di Fub\u00ecne e quella di Rosignano Monferrato. \nDalle nozze tra il conte Luigi Cacherano di Bricherasio e la marchesa Teresa Massel di Caresana nacquero Sofia ed Emanuele, che divennero presto personaggi di spicco della nobilt\u00e0 torinese di inizio Novecento. \nLa primogenita Sofia fu allieva del celebre pittore piemontese Lorenzo Delleani e si dilett\u00f2 come pittrice oltre che come mecenate e filantropa, facendo del castello di Miradolo e di Palazzo Bricherasio a Torino uno dei pi\u00f9 rinomati \u00absalotti\u00bb culturali, frequentato dal Delleani stesso ma anche dallo scultore Leonardo Bistolfi, dallo scrittore Edmondo De Amicis e dal capitano di Cavalleria Federico Caprilli, intimo amico della famiglia Bricherasio. \nIl fratello Emanuele si distinse invece per il suo intraprendente impegno nel nascente settore dell'industria automobilistica, figurando tra i soci fondatori della \"F.I.A.T.\", il cui atto costitutivo venne firmato proprio nella residenza torinese della famiglia Bricherasio, come raffigurato in un dipinto commissionato al Delleani stesso. \nLa famiglia Bricherasio frequent\u00f2 regolarmente le residenze di Miradolo, di Rosignano Monferrato e quella di Fub\u00ecne per lunghi periodi di villeggiatura e battute di caccia, anche dopo la prematura morte del padre Luigi; assidua fu anche la frequentazione di Delleani e quella di Federico Caprilli, che fu amico e compagno d'arme dello stesso Emanuele all'Accademia Militare di Modena. Miradolo come Fub\u00ecne e Palazzo Bricherasio a Torino, continuarono a essere fulcro di un vivace fermento culturale che coinvolse molti artisti e intellettuali del territorio piemontese a cavallo tra Ottocento e Novecento.\nIn seguito alla misteriosa scomparsa di Emanuele Bricherasio, morto improvvisamente ad Agli\u00e8 nel 1904 a soli trentacinque anni, la primogenita Sofia e l'anziana madre frequentarono sempre pi\u00f9 di rado queste residenze. \nNell'immediato dopoguerra la contessa Sofia si trasfer\u00ec stabilmente al castello di Miradolo e alla sua morte, nel 1950, come ultima discendente senza alcun erede risult\u00f2 essere una delle pi\u00f9 ricche nobildonne europee. Per sua espressa volont\u00e0 tutte le ricchezze e i possedimenti furono inclusi nel ricco lascito testamentario in favore della \"Piccola Opera della Divina Provvidenza\" di don Orione.\nL'Asilo di Fubine.\nFu appunto Sofia di Bricherasio a donare alla comunit\u00e0 di Fubine un fabbricato da destinare ad asilo infantile, intitolandolo alla memoria della madre Teresa. \nLo stabile, di gusto eclettico e di qualit\u00e0 artistico-architettonica di rilievo, venne realizzato nei primi anni del Novecento sulla base di un progetto che ne prevedeva l'utilizzazione come residenza estiva; dal 1923 venne trasformato in asilo e dedicato alla memoria della madre Teresa Massel di Caresana.\nEsso sorge su un terreno di circa 2.300 metri quadrati coltivato a prato e con essenze ad alto fusto di gusto eclettico (palme, bossi, conifere).\nSul fronte principale si trova una lapide commemorativa realizzata in fusione di bronzo con raffigurate in rilievo un insieme di figure, femminili e infantili, con dedica di ringraziamento della popolazione fubinese alla contessa Sofia; l'opera \u00e8 di pregevole scultura autografata di Leonardo Bistolfi, scultore nativo di Casale Monferrato, amico e spesso ospite della contessa a Fubine quale esponente del suo cenacolo artistico-letterario. Lo stesso Bistolfi realizz\u00f2 anche il monumento sepolcrale per Emanuele Cacherano di Bricherasio e il bassorilievo che ricorda la loro madre, la marchesa Teresa Massel di Caresana, nella vicina Cappella Bricherasio a Fubine.\nIn seguito l'edificio fu adibito a casa di riposo frati Cappuccini dell'Opera \"Don Orione\". Nel 2000 fu acquisito dal Comune di Fubine e sottoposto a lavori di restauro per restituirlo alla funzione originaria di scuola materna, trasferendo la casa di riposo al vicino Palazzo Bricherasio di Fubine."}
{"id": "1888805", "revid": "123678321", "url": "https://it.wikipedia.org/wiki?curid=1888805", "title": "Lumi\u00e8res dans la nuit", "text": "Lumi\u00e8res dans la nuit (sigla: LDLN) \u00e8 una rivista mensile francese di ufologia, creata nel 1958 da Raymond Veillith e nota a partire dagli anni settanta. Ha sede a Parigi e tratta di casi riferibili UFO o UFO crash in Europa. \u00c8 considerata la principale rivista francese specializzata sull'argomento.Lo statunitense J. Allen Hynek ha collaborato con questa rivista."}
{"id": "1888808", "revid": "767487", "url": "https://it.wikipedia.org/wiki?curid=1888808", "title": "Arto Tun\u00e7boyac\u0131yan", "text": "Musicista tradizionalista, molto famoso per i suoi pezzi folk, \u00e8 solito suonare la musica popolare e tradizionale del suo paese d'origine, ovvero l'Armenia.\nCarriera musicale.\nArto comincia come cantante e polistrumentista folk (soprattutto di musica armena). Inizia collaborando e suonando con oltre 200 artisti, soprattutto in Europa. Nel 1994 collabora come percussionista all'album Whirling del polistrumentista turco Omar Faruk Tekbilek. In seguito si trasferisce negli Stati Uniti d'America dove continua a coltivare la sua passione musicale lavorando con numerosi artisti jazz come Chet Baker, Al Di Meola, e Joe Zawinul. Dopodich\u00e9 decide di formare un gruppo tutto suo, dove ovviamente prende il posto come cantante e ottiene la leadership musicale: cos\u00ec forma gli Armenian Navy Band. Collabora in seguito anche con la cantante turca Sezen Aksu e la cantante greca Eleutheria Arvanitak\u012b.\nNel 2001 il suo album \"Aile Muhabbeti\" viene impiegato come colonna sonora di due film: \"Hem\u015fo\" (2001) e \"Mon p\u00e8re est ing\u00e9nieur\" (2004).\nProprio in questo periodo inizia la collaborazione che probabilmente lo ha reso pi\u00f9 famoso: \u00e8 uno dei fondatori del gruppo musicale Night Ark con i quali pubblica cinque album: \"Picture\", \"Moments\", \"In Wonderland\", \"Petals on Your Path and Treasures\".\nSuccessivamente si lega a Serj Tankian, cantante del gruppo musicale statunitense System of a Down. I due hanno aperto un progetto chiamato Serart e pubblicarono un album omonimo. Come dicono sempre entrambi, li lega la loro passione per la musica (quella folk armena) innanzitutto, ma anche per il fatto di voler esplorare sempre nuovi generi musicali e nuove influenze. La collaborazione con Tankian, tuttavia, non \u00e8 solo per il progetto Serart: infatti Tun\u00e7boyac\u0131yan collabor\u00f2 con i System of a Down nel 2001 nell'album \"Toxicity\" nei brani \"Science\" ed \"Arto\" (traccia fantasma di \"Aerials\" in cui il musicista suona di tutto, da una bottiglia vuota di Coca Cola, a percussioni create direttamente dal suo petto nudo, a un vaso pieno d'acqua) mentre l'anno successivo collabor\u00f2 al brano \"Bubbles\" (da \"Steal This Album!\").\nGenere musicale.\nArto \u00e8 come detto un polistrumentista, in grado di suonare e cantare. Cantante, cantautore, esecutore e produttore, \u00e8 capace di cantare, suonare le percussioni, suonare con bottiglie di vetro (soprattutto di birra) e ovviamente con molti strumenti tipici armeni come il duduk, il sazabo e il bular. Le sue tracce sono molto melodiche, caratterizzate dalla tipica musicalit\u00e0 folk dell'Armenia, spesso prive di testo e solo strumentali."}
{"id": "1888814", "revid": "123706390", "url": "https://it.wikipedia.org/wiki?curid=1888814", "title": "Universit\u00e0 Carolina", "text": "L'Universit\u00e0 Carolina (; ; ) \u00e8 un istituto di istruzione universitario ceco con sede a Praga; fondata nel 1348, \u00e8 intitolata a Carlo IV di Lussemburgo, futuro sovrano del Sacro Romano Impero; in ragione di ci\u00f2 \u00e8 anche nota come Universit\u00e0 Carlo IV.\nStoria.\nVenne fondata fondata il 7 aprile 1348 da Carlo IV di Lussemburgo. L'Universit\u00e0 apr\u00ec i battenti nel 1349 e venne suddivisa in \"nationes\": la boema, la bavarese, la polacca e la sassone. L'arcivescovo di Praga Ernesto di Pardubice ebbe un ruolo importante nella fondazione dell'istituto, obbligando il clero a contribuire per esso e diventandone egli stesso cancelliere. Tra il 1417 e il 1622 fu chiamata \"Karls-Universit\u00e4t\", nel 1654 venne unificata con il collegio dei Gesuiti e divenne \"Universit\u00e0 Karl Ferdinand\". Nel 1882 fu divisa in un'Universit\u00e0 ceca ed in una tedesca. Nel 1920 l'Universit\u00e0 ceca venne considerata l'unica erede legale dell'Universit\u00e0 tedesca medievale e ribattezzata \"Univerzita Karlova\". L'Universit\u00e0 tedesca di Praga continu\u00f2 ad essere attiva sino al 1945.\nAlla fine della guerra, nel 1945, i nazisti rubarono le insegne dell'Universit\u00e0 Carlo (la catena del rettore, gli scettri storici delle singole facolt\u00e0 dell'universit\u00e0, documenti storici di fondazione, libri e documenti storici, ecc). Nessuno di questi oggetti storici \u00e8 stato finora trovato."}
{"id": "1888822", "revid": "188323", "url": "https://it.wikipedia.org/wiki?curid=1888822", "title": "Gilera MX1", "text": ""}
{"id": "1888823", "revid": "188323", "url": "https://it.wikipedia.org/wiki?curid=1888823", "title": "Gilera MXR", "text": ""}
{"id": "1888828", "revid": "599013", "url": "https://it.wikipedia.org/wiki?curid=1888828", "title": "Davide Bellini", "text": "Carriera.\nEsperto palleggiatore, esord\u00ec ad alto livello con la Panini Modena, con cui vinse quattro scudetti consecutivi tra il 1985-86 e il 1988-89, oltre a due Coppe CEV e una Coppa Italia. Nel corso degli anni novanta vest\u00ec le maglie di Gabbiano Virgilio (con cui ottenne una promozione in A1 nel 1990-91), Alpitour Cuneo, Edilcuoghi Ravenna, Colmark Brescia e Piaggio Roma, venendo convocato per tutto il decennio in Nazionale; con la maglia azzurra collezion\u00f2 un totale di 142 presenze e la vittoria di quattro edizioni della World League.\nNel 2002-03 vinse una Coppa Italia con la maglia della Lube Banca Marche Macerata; nel 2005 vinse un campionato austriaco e una Coppa Nazionale con l'Hypo Tirol Innsbruck. Dopo due stagioni con la Yoga Forl\u00ec, con cui ottenne la promozione in A1 al termine del campionato 2007-08, ha firmato nel 2009 per la Sittam Carpi, club di Serie B2.\nIl 6 luglio 2010 torna ad allenarsi con la serie A2 con la Pallavolo Pineto ma poi non se ne fece niente e si ritira. Dal 2012 \u00e8 allenatore-giocatore del Volleyball San Martino, squadra di San Martino in Rio militante in serie C dove perde i play-off\nNella stagione 2013-14 ottiene la promozione in serie B2 sempre con la squadra di San Martino in Rio.\nNella stagione 2014-15 allena il Volley Sassuolo squadra militante in serie B2, dove retrocede in serie C."}
{"id": "1888830", "revid": "17685695", "url": "https://it.wikipedia.org/wiki?curid=1888830", "title": "Sandro De Pol", "text": ""}
{"id": "1888839", "revid": "2048388", "url": "https://it.wikipedia.org/wiki?curid=1888839", "title": "Atletica leggera ai Giochi della XXIX Olimpiade", "text": "Ai Giochi della XXIX Olimpiade di Pechino nel 2008 vennero assegnati 47 titoli in gare di atletica leggera, di cui 24 maschili e 23 femminili.\nCriteri di qualificazione.\nOgni Nazione ha un numero limite di atleti che pu\u00f2 iscrivere per ogni singola prova. Se ha atleti in grado di qualificarsi al di sotto dei valori della Tabella \"A\", il numero massimo di atleti iscritti non pu\u00f2 essere superiore a tre. Se ha atleti in grado di qualificarsi solo al di sotto dei valori della Tabella \"B\", allora, pu\u00f2 essere iscritto un solo atleta.\nMedagliere.\nIl 18 novembre 2009 il CIO ha squalificato per doping Rashid Ramzi, oro nei 1.500 metri, privandolo della medaglia d'oro. L'oro \u00e8 cos\u00ec passato al keniano Asbel Kipruto Kiprop, l'argento al neozelandese Nicholas Willis e il bronzo al francese Mehdi Baala.\nNel 2016 il Comitato olimpico internazionale ha squalificato le russe Julija \u010cermo\u0161anskaja e Anastasija Kapa\u010dinskaja a causa della positivit\u00e0 accertata a sostanze proibite. Con le decisioni presa dal Cio nella staffetta 4x100 l'oro passa al Belgio, l'argento alla Nigeria e il bronzo al Brasile e nella staffetta 4x400 l'argento passa alla Giamaica e il bronzo alla Bielorussia.\nIl 25 gennaio 2017 il CIO ha squalificato per doping Nesta Carter, componente della staffetta della Giamaica vincitrice dell'oro nella 4x100 maschile, privando la squadra della medaglia d'oro. L'oro \u00e8 cos\u00ec passato a Trinidad e Tobago, l'argento al Giappone ed il bronzo al Brasile. Lo stesso giorno \u00e8 stata comunicata la squalifica, sempre per doping, dell'atleta russa Tatiana Lebedeva con la conseguente riassegnazione delle due medaglie d'argento che aveva vinto nel salto in lungo e nel salto triplo."}
{"id": "1888846", "revid": "599013", "url": "https://it.wikipedia.org/wiki?curid=1888846", "title": "Leonardo Rodrigues", "text": ""}
{"id": "1888847", "revid": "466539", "url": "https://it.wikipedia.org/wiki?curid=1888847", "title": "Cy Twombly", "text": "Il soprannome \"Cy\", dal nome del grande giocatore di baseball Cy Young, \u00e8 lo stesso di suo padre, che fu lanciatore dei Chicago White Sox.\nBiografia.\nDal 1947 al 1949 studia al School of the Museum of Fine Arts di Boston, alla Washington and Lee University e, dal 1950 al 1951 al Art Students League di New York. L\u00ec conosce Robert Rauschenberg che lo accompagna al Black Mountain College, nei pressi di Asheville, nella Carolina del Nord, dove conosce anche John Cage. Nel 1951 e 1952 \u00e8 discepolo di Franz Kline, Robert Motherwell e Ben Shahn.\nNel 1951 organizza la sua prima mostra presso la Kootz Gallery di New York. In questo periodo le sue opere subiscono una forte influenza dall'espressionismo in bianco e nero di Franz Kline e dall'immagine di Paul Klee. Nel 1952 riceve un premio dal Virginia Museum of Fine Arts che gli consente di viaggiare in Nord Africa, Spagna, Italia e Francia. Fino al suo ritorno nel 1953, milita nell'esercito come \"cryptologist\" (decifra e crea codici), e questo lascia una distinta impronta sul suo stile. Dal 1955 al 1959, lavora a New York, dove diviene una figura prominente in un gruppo di artisti che annovera Robert Rauschenberg e Jasper Johns.\nMorte.\n\u00c8 scomparso a Roma il 5 luglio del 2011 all'et\u00e0 di 83 anni a seguito di un tumore. Dagli anni cinquanta viveva dividendosi tra Roma e Gaeta. Le sue ceneri riposano nella chiesa di Santa Maria in Valicella a Roma.\nTratti stilistici.\nTwombly \u00e8 conosciuto per il suo modo di sfuocare la linea tra disegno e pittura. Molte delle sue opere di pittura pi\u00f9 note dei tardi anni cinquanta e primi anni sessanta ricordano i graffiti accumulati in anni sui bagni dei gabinetti, mentre quelle dei tardi anni Sessanta ricordano delle \"e\" tracciate in corsivo. A questo punto abbandona la pittura come rappresentazione, citando la linea o macchiando ogni segno con la sua propria storia, come soggetto a s\u00e9. Pi\u00f9 tardi, molte delle sue pitture e lavori su carta andranno verso il \"simbolismo romantico\", e i loro titoli potranno essere interpretati visivamente attraverso forme e parole. Spesso cita il poeta St\u00e9phane Mallarm\u00e9 nei suoi lavori, cos\u00ec come innumerevoli miti e allegorie in opere come \"Apollo and the Artist\", o nella serie di otto disegni consistenti nella sola parola \"VIRGIL\".\nMostre ed esposizioni.\nNel 1964 viene invitato a esporre il suo lavoro alla Biennale di Venezia. Nel 1968, il Milwaukee Art Center allestisce la prima retrospettiva della sua arte. Nel 1987 viene onorato di retrospettive anche alla Kunsthaus Z\u00fcrich, al Mus\u00e9e National d'Art Moderne di Parigi nel 1988, e al Museum of Modern Art di New York nel 1994, come anche a Houston, Los Angeles, e Berlino. La Cy Twombly Gallery della Menil Collection a Houston, progettata da Renzo Piano e aperta nel 1995, ospita pi\u00f9 di trenta delle pitture, sculture e opere su carta, che datano dal 1953 al 1994. Un'ampia collezione di opere di Twombly \u00e8 presente nella Pinakothek der Moderne a Monaco di Baviera, che nel 2007 allestisce una mostra di ultime opere di pittura di Twombly, \"Blooming, a Scattering of Blossoms and Other Things\", e nel 2009 inaugura il Brandhorstmuseum, che ospita la pi\u00f9 grande collezione di Twombly al mondo dopo quella di Houston. Una sala del museo \u00e8 stata concepita dall'architetto Sauerbruch Hutton per la \"Battaglia di Lepanto\", un ciclo di dodici tele di dimensioni gigantesche. Inoltre vi sono esposte le opere pi\u00f9 recenti, come \"Il ciclo delle rose\".\nNel 2004 un recente lavoro di Twombly, il trittico \"Three Studies from the Temeraire\" (1998-1999), \u00e8 stato acquistato dall'Art Gallery of New South Wales di Sydney per 4.5 milioni di dollari australiani.\nIl caso Phaedrus del 2007.\nIl 19 luglio 2007 la polizia arrest\u00f2 una trentenne di origine cambogiana, Rindy Sam, per aver vandalizzato uno dei pannelli di un trittico di Twombly, \"Phaedrus\" in mostra alla Collection Lambert, un museo di arte contemporanea ad Avignone. Il pannello, una tela completamente bianca, era infatti stato baciato, e di conseguenza macchiato di rossetto, dalla Sam.\nCondotta dinanzi al tribunale di Avignone, per \"volontario danneggiamento di un'opera d'arte\", Sam difese il proprio gesto dicendo: \u00abTutto ci\u00f2 che ho fatto \u00e8 un bacio. \u00c8 un gesto d'amore, quando l'ho abbracciato, non ho riflettuto, pensavo che l'artista avrebbe capito... Questo gesto \u00e8 stato un atto artistico provocato dal potere dell'arte\u00bb. L'accusa lo defin\u00ec \u00abuna specie di cannibalismo, o parassitismo\u00bb, e pur ammettendo come fosse \u00abpalesemente non cosciente di ci\u00f2 che aveva fatto\u00bb, chiese che fosse condannata a pagare un'ammenda di 4.500 euro e 100 ore di affidamento ai servizi sociali. Il valore dell'opera era all'epoca stimato in due milioni di euro.\nNel novembre 2007, la Sam venne condannata ad un risarcimento di 1.000 euro a favore del proprietario dell'opera, Yvon Lambert, di 500 euro per la Collection Lambert e di 1 euro simbolico verso l'autore. Vennero inoltre confermate le 100 ore di affidamento ai servizi sociali.\nNel giugno 2009, la Corte d'appello di N\u00eemes ha condannato Rindy Sam a pagare 18.840 euro alla Collection Lambert per le spese di restauro della tela. La condanna definitiva ha inoltre previsto il versamento di 500 euro a favore di Cy Twombly, di Yvon Lambert e della Collection Lambert a titolo di indennizzo per le spese legali.\nRichieste del fisco italiano per le imposte pagate negli USA.\nL'artista \u00e8 stato oggetto di verifiche tributarie in Italia in relazione ai suoi ultimi anni di vita, quando la sua presenza in Italia si prolungava anche per alcuni mesi nel corso dell'anno. Il fisco italiano ha sostenuto che la presenza in Italia dell'artista e di alcuni immobili nella sua disponibilit\u00e0 fossero sintomo della presenza di una base fissa utilizzata da Twombly per la realizzazione delle sue opere d'arte. Edwin Parker Twombly, cittadino statunitense e residente ai fini tributari negli Stati Uniti d'America, dichiarava e pagava negli Stati Uniti tutte le imposte sui redditi derivanti dall'attivit\u00e0 artistica, come accertato dagli stessi verificatori italiani.\nLa Guardia di Finanza prima, e L'Agenzia delle Entrate poi, hanno ritenuto che, ai sensi della Convenzione per evitare le doppie imposizioni stipulata tra l'Italia e gli Stati Uniti, una parte delle imposte pagate all'erario statunitense avrebbero dovuto essere corrisposte a quello italiano. L'interpretazione del fisco italiano, contestata dai legali dell'artista, ha prodotto uno scontro di interpretazioni legali e tributarie con conseguente richiesta, nei confronti di CY Twombly, di pagamento di imposte pregresse in Italia per molti milioni di euro.\nLa questione si \u00e8 risolta nel 2012, dopo il decesso dell'artista, con un accordo di adesione fiscale secondo il quale l'Edwin Parker Twombly Jr. Trust - istituito dallo stesso artista nel 2005 - nelle sue funzioni di esecutore delle volont\u00e0 di Twombly, ha accettato di pagare in Italia alcuni milioni di euro d'imposte, ottenendo conferma dal fisco italiano che l'artista aveva assolto tutti i suoi obblighi tributari e che il fisco statunitense riconoscesse a rimborso, in tutto o in parte, le somme versate allo stato italiano per evitare la doppia imposizione di redditi, per i quali la relativa imposta dovuta era gi\u00e0 stata versata.\nI lavori di Twombly - esposti nelle principali gallerie di arte moderna e contemporanea del mondo - sono arrivati in Italia grazie al gallerista Lucio Amelio, che nel 1965 apr\u00ec a Napoli, insieme al gallerista Pasquale Trisorio, la Modern Art Agency."}
{"id": "1888852", "revid": "767487", "url": "https://it.wikipedia.org/wiki?curid=1888852", "title": "Castle Freak", "text": "Castle Freak \u00e8 un film del 1995 diretto da Stuart Gordon.\nTrama.\nDue coniugi in crisi insieme alla loro figlia cieca si trasferiscono in Italia, in un castello. Misteriosi avvenimenti si susseguono tra le mura, in quanto la loro figlia dice che qualcuno, di notte, le fa visita nella sua camera. In realt\u00e0, nel castello, vive un essere deforme...\nProduzione.\nNella versione originale, John Reilly parla con la donna italiana in inglese, ma entra in una relazione senza sapere come capire il suo inglese.\nNella versione italiana, la donna italiana pu\u00f2 capire John Reilly, quando tutti parlano italiano."}
{"id": "1888859", "revid": "2214024", "url": "https://it.wikipedia.org/wiki?curid=1888859", "title": "Torre del Meridiano", "text": "La Torre del Meridiano, o torretta del mulino, \u00e8 una torre costiera del comune di Termoli, in Molise.\nSituata a circa 250\u00a0m dal mare, fu edificata intorno al 1550.\nOggi \u00e8 ubicata nel moderno quartiere di Via Rio Vivo, a sud est di Termoli vecchia, si caratterizza e differenzia dalle altre torri costiere della zona per una particolarit\u00e0, ovvero la forma: a base circolare rastremata in alto, e non quadrata come vorrebbe il contesto della zona in cui si trova ove tutte le torri di avvistamento presentano base quadrangolare, e inoltre presenta 2 bocche di fuoco in una postazione situata nella cima.\nLa denominazione \"Torretta del Meridiano\" \u00e8 da ricondurre al luogo di ubicazione dell'edificio, ovvero il punto d'incrocio tra il 42\u00ba parallelo Nord e il 15\u00ba meridiano Est.\nInoltre \u00e8 conosciuta anche come Torretta del mulino a vento, poich\u00e9 dopo il 1700 fu adibita a struttura da macinazione del grano durante il 1800, fino ai primi del '900.\nStoria.\nIn passato veniva usata come torre di avvistamento in quanto la sua posizione dominava l'intera piana della zona fino al fiume Biferno, quindi attraverso questo avamposto si aveva il controllo della zona Sud di Termoli. Come tutte le torri della zona la sua principale funzione, e scopo per la quale \u00e8 stata costruita, era l'avvistamento delle flotte Saracene, che in Molise come in altre regioni bagnate dall'Adriatico, erano solite compiere incursioni nelle citt\u00e0 costiere.\nLa storia della citt\u00e0 di Termoli, infatti, \u00e8 piena di episodi collegati alle incursioni dal mare in particolare da parte di Piyale Pasci\u00e0.\nDescrizione.\nAttualmente la torre \u00e8 in uno stato di abbandono e degrado, intrappolata in un'area colpita da abusivismo edilizio di pi\u00f9 o meno recente costruzione, e quasi completamente sottratta alla vista di coloro che vi passano vicino."}
{"id": "1888860", "revid": "125323048", "url": "https://it.wikipedia.org/wiki?curid=1888860", "title": "Natt\u014d", "text": "Il \u00e8 un alimento tradizionale giapponese prodotto attraverso la fermentazione dei fagioli di soia, dal sapore molto forte. Viene solitamente consumato abbinato a riso e salsa di soia e, talvolta, con della senape. Ricco di proteine e di vitamine, ha delle propriet\u00e0 notevoli circa la riduzione del colesterolo. Contiene inoltre abbondante vitamina K2."}
{"id": "1888870", "revid": "767487", "url": "https://it.wikipedia.org/wiki?curid=1888870", "title": "La fortuna \u00e8 bionda", "text": "La fortuna \u00e8 bionda (\"Slighty Dangerous\") \u00e8 un film del 1943 diretto da Wesley Ruggles.\nTrama.\nUna umile commessa stanca della sua solita vita in una piccola cittadina dove non succede mai nulla decide di trasferirsi in una grande citt\u00e0 come New York, cercando fortuna si finge una lady e alla fine trova marito.\nProduzione.\nProdotto dalle societ\u00e0 Loew's (che utilizz\u00f2 in questo caso il nome Loew's Incorporated) e la Metro-Goldwyn-Mayer.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nFra buoni dialoghi e buona interpretazione degli attori fanno sfoggio degli sfavillanti costumi di scena."}
{"id": "1888872", "revid": "767487", "url": "https://it.wikipedia.org/wiki?curid=1888872", "title": "Batteriostatico", "text": "Un agente batteriostatico \u00e8 un antibiotico o altro agente antimicrobico, quali ad esempio alcuni metalli, in grado di inibire o limitare la replicazione batterica senza uccidere il microorganismo. L'utilizzo di questi antimicrobici viene fatto per limitare un'infezione batterica, ma non per eliminarla; questo deve essere effettuato dal sistema immunitario dell'ospite.\nL'inibizione della replicazione delle cellule batteriche pu\u00f2 avvenire tramite interferenza con la produzione di proteine batteriche, con la replicazione del loro DNA o disturbando altri aspetti del metabolismo batterico, a seconda dell'antimicrobico utilizzato.\nQuesto termine viene utilizzato in contrapposizione al termine battericida, che si riferisce a quegli antimicrobici che invece causano la morte dei microbi, hanno cio\u00e8 azione irreversibile su batteri in attiva moltiplicazione.\nNon vi \u00e8 tuttavia una distinzione netta tra le due categorie, in quanto, ad esempio, concentrazioni elevate di alcuni agenti batteriostatici risultano essere battericide, mentre concentrazioni basse di alcuni agenti battericidi risultano essere solamente batteriostatiche. Alcuni antimicrobici risultano poi essere batteriostatici per alcune specie microbiche, e battericidi per altre. Un'ulteriore complicazione \u00e8 data dall'acquisizione di resistenza ad un antimicrobico da parte di batteri, che ne cancellano l'azione battericida. Alcune modifiche al metabolismo batterico apportate dall'acquisizione della resistenza ad un antimicrobico per\u00f2, limitano o rallentano la crescita del batterio stesso, rendendo cos\u00ec indirettamente l'antimicrobico un blando batteriostatico.\nTra gli antimicrobici batteriostatici vi sono:\nMetalli batteriostatici"}
{"id": "1888873", "revid": "125818000", "url": "https://it.wikipedia.org/wiki?curid=1888873", "title": "Cavaso del Tomba", "text": "Cavaso del Tomba (\"Cav\u00e0s\" in veneto) \u00e8 un comune italiano di abitanti della provincia di Treviso in Veneto.\nSi tratta di un comune sparso in quanto sede comunale \u00e8 la frazione Caniezza.\nStoria.\nLa prima citazione relativa a Cavaso (e al suo colmello Virago) \u00e8 contenuta in un documento del 780, in cui il chierico Felice donava alla figlia dei terreni in \"loco Capati, vico Viriacus\".\nSin dall'epoca medievale la pievania di Cavaso costituiva una sorte di federazione, detta Universit\u00e0, costituita da otto comuni (gli attuali colmelli con l'esclusione di Vettorazzi). Gravitava attorno alla citt\u00e0 di Treviso e ne segu\u00ec le sorti sino al 1388 quando, come questa, fu definitivamente assoggettata alla Serenissima. Nello stesso periodo, fu soggetta al fenomeno dell'incastellamento e fu controllata dalla famiglia Collalto.\nLa stabilit\u00e0 politica che caratterizz\u00f2 il periodo veneziano favor\u00ec le attivit\u00e0 economiche, in particolare l'industria laniera. Il paese prosper\u00f2 anche durante la guerra della Lega di Cambrai, grazie alla sua posizione defilata rispetto ai campi di battaglia.\nBen pi\u00f9 gravi i danni provocati dal terremoto di Santa Costanza del 1695.\nAlla caduta della Repubblica di Venezia segu\u00ec il tormentato periodo napoleonico, che vide l'alternarsi delle amministrazioni francese e austriaca. Le guerre e la gravosa tassazione colpirono pesantemente la fiorente economia.\nNei decenni successivi Cavaso fu coinvolta solo marginalmente negli eventi storici (ad esempio, non partecip\u00f2 ai moti del 1848). Ben pi\u00f9 rilevante la grande guerra: dopo la rotta di Caporetto, il paese si ritrov\u00f2 in prima linea e, semidistrutto, dovette essere sgomberato. I profughi poterono tornare solo all'inizio del 1919.\nDurante la seconda guerra mondiale Cavaso fu teatro della Resistenza, che vide, tra l'altro, l'impiccagione di tredici partigiani arrestati durante l'operazione Piave.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nIl comune \u00e8 suddiviso dieci frazioni, definite \"colmelli\" dallo statuto comunale.\nCaniezza.\nCaniezza (in veneto Canieda) \u00e8 l'abitato principale e sede del comune.\nCapovilla.\nNucleo in continuit\u00e0 con Caniezza, a nordest di quest'ultima.\nCastelcies.\nBorgatella posta sulle colline a sud del torrente Ponticello.\nCostalunga.\nAltra localit\u00e0 collinare, ad ovest di Castelcies.\nGranigo.\nVillaggio ben raccolto, tra Vettorazzi e Virago.\nObledo.\nLa borgata pi\u00f9 occidentale ( in veneto Oie), al confine con Possagno.\nPieve.\nTra Capovilla e Vettorazzi, all'inizio della strada per il monte Tomba. Un tempo comprendeva anche Vettorazzi, dove si trova la chiesa parrocchiale della Visitazione (da cui il toponimo).\nVettorazzi.\nSubito ad est di Pieve.\nVirago.\nIl villaggio pi\u00f9 orientale, verso Pederobba.\nStoria.\nLa Repubblica Serenissima di Venezia autorizz\u00f2 il comune di Cavaso a esercitare la funzione di dogana.\nAmministrazione.\nAltre informazioni amministrative.\nLa denominazione del comune fino al 1922 era Cavaso. L'appellativo \"del Tomba\" fu infatti aggiunto dopo la grande guerra in ricordo dei combattimenti che interessarono particolarmente la zona del sovrastante monte Tomba."}
{"id": "1888874", "revid": "151105", "url": "https://it.wikipedia.org/wiki?curid=1888874", "title": "Equalizzatore", "text": ""}
{"id": "1888877", "revid": "529641", "url": "https://it.wikipedia.org/wiki?curid=1888877", "title": "Formazione dei The Exploited", "text": "The Exploited hanno cambiato molte volte la loro formazione - ventitr\u00e9 il totale dei membri che hanno lasciato la band. L'unico componente presente dalla data di fondazione del gruppo, nel 1979, \u00e8 il frontman-cantante Wattie Buchan l'indiscusso leader del gruppo.\nNel 2007 il chitarrista Robbie Davidson ha lasciato il gruppo dopo 9 anni di carriera.\nLa formazione attuale \u00e8 la seguente:"}
{"id": "1888878", "revid": "599013", "url": "https://it.wikipedia.org/wiki?curid=1888878", "title": "Alessandro Davolio", "text": "Playmaker di 190 cm per 90\u00a0kg,ha giocato per diverse stagioni in Serie A con la Pallacanestro Reggiana, Pallacanestro Varese e Roseto Basket.\nTre le promozioni ottenute, Reggio Emilia, Castelletto Ticino e Casale Monferrato dove vince anche la Coppa Italia di categoria.\nCarriera.\nHa esordito nella massima serie il 6 febbraio 1994, nel corso dell'incontro Campeginese Reggio Emilia-Clear Cant\u00f9 72-66. Con la squadra emiliana Davolio ha giocato 6 stagioni e mezzo, conquistando una promozione dalla Serie A2, arrivando a giocare le semifinali scudetto contro la Benetton Treviso e disputando anche la Coppa Kora\u0107 in campo europeo, partendo talvolta da titolare.\nNel gennaio 2000 passa alla Pallacanestro Varese, con cui gioca nella massima serie fino al 2002. Terminata l'esperienza con la societ\u00e0 lombarda, Davolio fa ritorno nella sua Novellara disputando il campionato di C1, in attesa di un ritorno nelle serie superiori che si concretizza nel novembre seguente con la chiamata di Roseto, in quella che sar\u00e0 la sua ultima parentesi in Serie A.\nNel 2003 scende in serie B1 a Castelletto Ticino, dove raggiunge la promozione in Legadue: la societ\u00e0 gialloblu tuttavia vende il proprio diritto sportivo alla Juvecaserta durante l'estate. L'anno successivo \u00e8 ingaggiato da Casale Monferrato, altra squadra promossa in Legadue a fine anno. Dalla stagione 2005-2006 veste la canotta della Fulgor Libertas Forl\u00ec, giocandovi 4 campionati sempre in terza serie. Nel 2009 firma con la Pallacanestro Faenza, formazione di B Dilettanti che scomparir\u00e0 a fine anno. Svincolato, si accasa a Ravenna.\nNel marzo 2012 annuncia il suo ritiro dall'attivit\u00e0 agonistica, anche a causa di un infortunio alla caviglia patito due mesi prima."}
{"id": "1888879", "revid": "1632387", "url": "https://it.wikipedia.org/wiki?curid=1888879", "title": "Cut Copy", "text": "I Cut Copy sono un gruppo di musica elettronica formatosi a Melbourne (Australia) nel 2001. La band \u00e8 formata da Dan Whitford (voce), Tim Hoey e Mitchell Scott.\nStoria.\nI Cut Copy sono stati formati nel 2001 come progetto di Dan Whitford, un DJ e graphic designer.\nWhitford ha pubblicato il singolo \"1981\" e \"I Thought of Numbers\", e per l'Extended Play ha chiamato Tim Hoey e Scott Mitchell Bennett Foddy nel 2003 per aderire alla band. Nell'aprile 2004 i Cut Copy hanno pubblicato il loro LP, \"Bright Like Neon Love\". L'album \u00e8 stato scritto e prodotto da Dan Whitford. Foddy lasciato la band a met\u00e0 del 2004 per studiare un dottorato in filosofia.\nNel 2005 hanno prima fatto un tour internazionale, sono stati in tour in diverse citt\u00e0 tra cui Londra, New York e Los Angeles. Poi sono andati in tour con artisti internazionali come Franz Ferdinand, Junior Senior, Bloc Party e Mylo, tra l'altro, nel dicembre 2007, la band ha tenuto il tour in Australia insieme ai Daft Punk durante la visita al Sydney Nevereverland, attirando una folla di circa 50.000 persone.\nNel 2007 la band ha annunciato la conclusione del suo secondo album, \"In Ghost Colours\", ma in Australia il lancio \u00e8 stato ritardato fino al 22 marzo 2008 in modo da coincidere con il lancio internazionale. \"In Ghost Colors\" \u00e8 salito nella ARIA Charts alla posizione numero uno nel 30 marzo 2008. Come affermato in un'intervista con i The Presets, sostengono che i The Presets sono amici dei Cut Copy.\nNel 2010 lanciano in radio il brano \"Where I'm Going\", che anticipa il terzo disco dal titolo \"Zonoscope\". Il primo singolo ufficiale tratto dall'album \u00e8 \"Take Me Over\", pubblicato nel novembre 2010, mentre il disco esce nel febbraio 2011 attraverso la Modular (come i precedenti). Registrato tra le citt\u00e0 di Melbourne (Australia) e Atlanta (Stati Uniti), il disco \u00e8 stato in nomination ai 54i Grammy nella categoria \"Best Dance/Electronica Album\". In Australia ha vinto diversi premi e si \u00e8 posizionato al terzo posto della classifica di vendita.\nIl quarto album \u00e8 \"Free Your Mind\", pubblicato nel novembre 2013. Prodotto come gli altri dal frontman del gruppo Dan Withford, \u00e8 stato preceduto dai singoli \"Le Me Show Your Love\" (settembre 2013) e la \"title-track\" (ottobre). Per il missaggio e la produzione Withford si \u00e8 avvalso della collaborazione di Dave Fridmann."}
{"id": "1888888", "revid": "151105", "url": "https://it.wikipedia.org/wiki?curid=1888888", "title": "Reverbero", "text": ""}
{"id": "1888891", "revid": "1442080", "url": "https://it.wikipedia.org/wiki?curid=1888891", "title": "Associazione Calcio ChievoVerona 2008-2009", "text": "Questa pagina raccoglie i dati riguardanti l'Associazione Calcio ChievoVerona' nelle competizioni ufficiali della stagione 2008-2009.\nStagione.\nIl Chievo bagna il ritorno in massima serie con una vittoria sulla , maturata nel secondo tempo. Agli inizi di novembre, dopo una sconfitta per 3-0 a Palermo e soli 6 punti ottenuti in dieci partite, Iachini viene sostituito da Di Carlo. L'avvicendamento in panchina segna una svolta per i gialloblu, che dopo aver ottenuto una sola vittoria in sette partite (1-0 in trasferta contro l'Udinese), risalgono la classifica: nell'ultimo turno di andata viene sconfitto il Napoli per 2-1 mai incontrato prima d'ora in Campionato.\nIl girone di ritorno si apre con un'altra vittoria in trasferta sulla dopodich\u00e9 ottiene 4 pareggi di fila che la rimettono in corsa per la salvezza. Nelle seguenti dodici partite la squadra ottiene 16 punti e perde solo tre volte (contro la , il e l'), salendo a +5 sulla zona retrocessione. La salvezza \u00e8 raggiunta con una giornata di anticipo, per effetto dello 0-0 contro il Bologna.\nMaglie e sponsor.\nLo sponsor tecnico per la stagione 2008-2009 \u00e8 Lotto, mentre lo sponsor ufficiale \u00e8 Banca Popolare di Verona del gruppo Banco Popolare. Lo sponsor \u00e8 al centro della maglia, mentre lo sponsor tecnico e il logo della squadra si trovano al di sopra, rispettivamente sulla destra e sulla sinistra.\nLa divisa casalinga presenta una maglia di colore giallo con il cavaliere, stemma della societ\u00e0, posto in basso a sinistra mentre il girocollo, le spalle e le maniche sono di colore blu. I calzoncini sono gialli e riportano lo sponsor tecnico e il logo della squadra sulla gamba sinistra. I calzettoni sono gialli con una banda blu sulla sommit\u00e0. I numeri e i nomi sul dorso della maglia sono blu; il numero sui pantaloncini, sempre blu, \u00e8 sulla gamba destra.\nLa divisa da trasferta presenta una maglia celeste con sullo sfondo uno stemma, mentre la maniche sono bianche. I pantaloncini sono bianchi con due bande verticali laterali di colore celeste. I calzettoni sono bianchi con una banda orizzontale celeste sulla sommit\u00e0. Il numero e il nome sulla maglia sono di colore blu cos\u00ec come il numero sui calzoncini.\nLa terza divisa presenta maglia, pantaloncini e calzettoni con colore principale nero. La maglia presenta maniche di colore bianco. I calzoncini sono completamente neri cos\u00ec come i calzettoni. Il numero sul dorso e sui calzoncini, e il nome, sono di colore bianco.\nOrganigramma societario.\nArea direttiva\nArea organizzativa\nArea comunicazione e marketing\nArea tecnica\nArea sanitaria\nRosa.\n\"Aggiornato al 2 febbraio 2009.\"\nGiovanili.\nOrganigramma societario.\nArea direttiva\nScuola Calcio\nArea tecnica\nArea sanitaria"}
{"id": "1888900", "revid": "727854", "url": "https://it.wikipedia.org/wiki?curid=1888900", "title": "Speakon", "text": "Speakon \u00e8 un tipo di connettore elettrico prodotto dall'azienda Neutrik, impiegato nei sistemi di audio professionale e usato per connettere tra di loro amplificatori e diffusori acustici.\n\u00c8 preferito ai connettori banana (e anche ad altri) poich\u00e9 garantisce un perfetto serraggio, grazie all'inserimento a rotazione con blocco a scatto e quindi un contatto elettrico stabile tra le due parti, e una buona protezione dai cortocircuiti accidentali sia nel maschio che nella femmina, oltre al fatto d'essere generalmente pi\u00f9 consistente e robusto.\nI cavi vengono intestati nel connettore Speakon con saldatura o con avvitamento in morsetti, a seconda dei modelli.\nEsistono diversi tipi di speakon, da un minimo di 1 coppia di contatti (2 poli) fino a un massimo di 4 coppie (8 poli) per il trasporto di segnali di potenza, permettendo con un unico cavo di adeguate dimensioni di cablare tutto un sistema di diffusori multivia, per esempio in sistemi multicanale a 4 vie con sub, bassi, medi, alti o, pi\u00f9 raramente, con impedenza/potenza differenti a seconda del modo di collegamento dei vari altoparlanti del sistema (parallelo, serie o misto).\nRispetto al connettore jack, lo speakon non crea cortocircuiti tra i contatti al momento dell'inserimento o disinserimento, cosa che in presenza di segnale pu\u00f2 danneggiare l'amplificatore."}
{"id": "1888902", "revid": "36426", "url": "https://it.wikipedia.org/wiki?curid=1888902", "title": "Torre del Sinarca", "text": "La torre del Sinarca \u00e8 situata sul litorale Nord della citt\u00e0 di Termoli, in Molise, in prossimit\u00e0 del torrente Sinarca, da cui prende il nome, in localit\u00e0 Colle della Torre. La torretta, comunemente detta \"Torretta Saracena\", ha la forma di un tronco di piramide a basa quadrata.\nStoria.\nLa torre fu costruita nel 1575, dopo che nel 1532 il Vicer\u00e9 di Napoli don Pietro di Toledo, diede l'ordine di costruire in tutto il\nregno nuove torri marittime, anche se con scarso successo. Fu poi il suo successore, duca l'Alcal\u00e0 don Parafan de Ribera a riconfermare l'ordine di costruzione generale di torri costire in tutto il Regno di Napoli. Per la sua costruzione furono impiegati diversi anni e nel 1569 la maggior parte delle torri progettate per le coste Abruzzesi e della Capitanata furono completate.\nDescrizione.\nAttualmente la torretta \u00e8 stata restaurata ed \u00e8 mantenuta in ottime condizioni. L'edificio \u00e8 di propriet\u00e0 privata ed al suo interno \n\u00e8 presente un ristorante.\nHa pianta quadrata, con muratura a scarpa e bastioni. La parte della sommit\u00e0 \u00e8 decorata da merlature e beccatelli, tipici delle torri costiere carolinge."}
{"id": "1888909", "revid": "628767", "url": "https://it.wikipedia.org/wiki?curid=1888909", "title": "Catena baltica", "text": "Con il termine di Catena Baltica, Via Baltica o Baltic Way (in estone \"Balti kett\", , ; ) si definisce quell'evento popolare di protesta, tenutosi il 23 agosto 1989 nelle allora Repubbliche Socialiste Sovietiche di Estonia, Lettonia e Lituania, quando approssimativamente due milioni di persone, tenendosi pacificamente per mano, formarono una catena umana lunga circa 675\u00a0km passando attraverso Tallinn, Riga e Vilnius, le capitali delle Repubbliche Baltiche.\nLa manifestazione scatur\u00ec per via della ricorrenza della \"Giornata del nastro nero\" svoltasi nelle citt\u00e0 occidentali negli anni '80 e nel momento esatto in cui ricorreva il 50\u00ba anniversario della firma del patto Molotov-Ribbentrop tra l'Unione Sovietica e la Germania nazista. In virt\u00f9 del documento e dei suoi protocolli segreti, l'Europa orientale risult\u00f2 divisa in sfere di influenza e ne segu\u00ec l'occupazione dei paesi baltici nel 1940. Ad organizzare l'evento si mossero in prima linea i movimenti indipendentisti baltici: Rahvarinne in Estonia, Tautas fronte in Lettonia e S\u0105j\u016bdis in Lituania. La protesta avvenne allo scopo di attirare l'attenzione globale e rendere pubblica la volont\u00e0 popolare di ripristinare l'indipendenza. Il giudizio della stampa straniera la descrisse in seguito come una mossa efficace accompagnata da scene inedite e visivamente sbalorditive. L'evento offr\u00ec agli attivisti baltici l'opportunit\u00e0 di mettere in luce le controversie del dominio sovietico e focalizzare l'attenzione del mondo sulla tanto auspicata sovranit\u00e0 nazionale, stando alla tesi dei dimostranti, da ottenere anche per aspetti non strettamente legati alla politica. Le autorit\u00e0 sovietiche tentarono in pi\u00f9 occasioni di sminuirne il valore e le motivazioni che avevano spinto i cittadini a protestare, ma non riuscirono a intraprendere alcun percorso che potesse riallacciare i rapporti, ormai irrimediabilmente compromessi, tra Paesi baltici e il resto dell'Unione Sovietica. Nel giro di sette mesi dalla protesta, la Lituania fu la prima delle repubbliche sovietiche a proclamare l'indipendenza.\nDopo le rivoluzioni del 1989, il 23 agosto \u00e8 diventato un giorno della memoria ufficiale sia nei paesi baltici che nell'Unione europea e in altre nazioni, noto come la giornata del nastro nero o la Giornata Europea di Commemorazione delle vittime di tutti i regimi totalitari e autoritari.\nContesto storico.\nPosizione delle popolazioni baltiche.\nL'Unione Sovietica neg\u00f2 l'esistenza di protocolli segreti annessi al patto Molotov-Ribbentrop, sebbene questi fossero stati resi pubblici in varie occasioni dagli studiosi occidentali dopo che questi emersero nel corso del processo di Norimberga. La propaganda sovietica riteneva che quella del 1940 non poteva dirsi occupazione poich\u00e9 tutti e tre gli stati baltici si erano volontariamente dimostrati propensi a fare il loro ingresso nell'Unione: i parlamenti del popolo espressero infatti tale desiderio nel momento in cui presentarono una petizione al Soviet Supremo dell'Unione Sovietica in cui si chiedeva di venire annessi. I baltici, al contrario, affermavano che l'incorporazione era avvenuta con la forza e in violazione dei principi di diritto internazionale: pur non avendone preso visione, l'opinione popolare considerava i protocolli segreti come la prova chiave che potesse dimostrare l'illegittimit\u00e0 dell'annessione. Le ripercussioni avrebbero potuto essere ancor pi\u00f9 dirompenti nella politica baltica se i sovietici avessero reso pubblico il documento, ragion per cui fu occultato e la versione della storiografia sovietica dell'annessione continu\u00f2 a circolare ben oltre la seconda guerra mondiale. La presa di posizione di alcuni stati occidentali fu che Estonia, Lettonia e Lituania non avessero mai perso la propria sovranit\u00e0, almeno de iure. L'affermare l'invalidit\u00e0 dell'occupazione stimol\u00f2 alcuni baltici, a posteriori, a sostenere la tesi della continuit\u00e0 giuridica degli stati indipendenti che esistevano nel periodo tra le due guerre. Sulla scia di questo ragionamento, se ne deduce che chi la affermava riteneva che tutte le leggi sovietiche e la stessa Costituzione dell'Unione Sovietica non avessero alcuna efficacia legale nei Paesi baltici.\nIn previsione del 50\u00ba anniversario del patto Molotov-Ribbentrop, ossia nel 1989, le tensioni tra i paesi baltici e Mosca si erano acuite. L'attivista lituano Romualdas Ozolas avvi\u00f2 una raccolta la quale raggiunse le 2 milioni di firme per chiedere il ritiro dell'Armata Rossa dalla Lituania. Il Partito Comunista della Lituania stava al contempo valutando la possibilit\u00e0 di separarsi dal Partito Comunista dell'Unione Sovietica. L'8 agosto 1989, gli estoni provarono a modificare le disposizioni legislative in materia elettorale per limitare i diritti di voto dei nuovi immigrati (per lo pi\u00f9 lavoratori russi). Ci\u00f2 provoc\u00f2 scioperi di massa e proteste dei lavoratori russi, evento che confer\u00ec l'assist a Mosca di poter presentare gli eventi come un \"conflitto etnico\": pertanto, il ruolo del Cremlino come \"pacificatore\" in una repubblica travagliata era quantomai necessario in un simile contesto. Le crescenti tensioni antecedenti alla protesta instillarono nei baltici la fiducia che potessero seguire delle riforme costruttive per rispondere alle loro richieste: l'ottimismo avanz\u00f2 di pari passo con chi temeva una violenta repressione. Erich Honecker dalla Germania Est e Nicolae Ceau\u015fescu dalla Romania offrirono supporto militare all'Unione Sovietica nel caso in cui si decidesse di ricorrere alla forza e interrompere la manifestazione.\nReazione sovietica.\nIl 15 agosto 1989, l'organo di stampa ufficiale sovietico, la \"Pravda\", in risposta agli scioperi dei lavoratori in Estonia, defin\u00ec con toni aspri l'\"isteria\" causata da \"elementi estremisti\" che caldeggiavano egoistiche \"posizioni nazionaliste\" a scapito dell'intera Unione Sovietica. Il 17 agosto, il Comitato Centrale del PCUS pubblic\u00f2 un progetto di nuova politica per le repubbliche socialiste nella \"Pravda\". Tuttavia, di concreto vi era ben poco: l'autorit\u00e0 di Mosca campeggiava non solo nella politica estera e nella difesa, ma anche nel settore economico, scientifico e culturale. Le poche caute concessioni inerivano al diritto di impugnare le leggi nazionali in un tribunale (all'epoca tutti e tre gli stati baltici avevano modificato le loro costituzioni conferendo ai loro Soviet Supremi il diritto di veto alle leggi nazionali) e il diritto di promuovere le loro lingue nazionali al pari della lingua ufficiale dello Stato (senza dunque che fosse rimossa la lingua russa). La proposta includeva inoltre una disposizione che bandiva \"le organizzazioni nazionaliste e scioviniste\", le quali avrebbero potuto fungere da promotori di gruppi indipendentisti nei paesi baltici, e la facolt\u00e0 di rimpiazzare il Trattato sulla creazione dell'URSS del 1922 con una nuova intesa comune: questa sarebbe stata poi infine inserita nella costituzione sovietica.\nIl 18 agosto, sulla \"Pravda\" usc\u00ec un'ampia intervista a Aleksandr Nikolaevi\u010d Jakovlev, presidente di una commissione di 26 membri istituita dal Congresso dei deputati del popolo per indagare sul patto Molotov-Ribbentrop e sui suoi protocolli segreti. Nel corso dell'intervista, Jakovlev ammise che i protocolli segreti esistevano davvero e coglieva l'occasione per condannarli: tuttavia, egli sottolineava che non sortirono alcun effetto sull'incorporazione degli Stati baltici. Seguendo tale strategia, Mosca aveva infine abbandonato la tradizionale ricostruzione storiografica secondo non esisteva alcuna disposizione occultata o, se era stata proposta, andava considerata come falsa. Non si ammetteva invece che quanto accaduto nel 1940 potesse ritenersi un'occupazione e tale narrazione dei fatti suscit\u00f2 malumori; il 22 agosto, una commissione del Soviet Supremo della RSS Lituana annunci\u00f2 che l'occupazione nel 1940 era una conseguenza diretta del patto Molotov-Ribbentrop e dunque risultava illegittima. Si tratt\u00f2 della prima volta in cui un organo ufficiale sovietico sfidava l'autorit\u00e0 del Cremlino.\nManifestazione.\nPreparativi.\nDa quando si scelse di adottare le politiche della glasnost' e della perestrojka, le manifestazioni di piazza divennero sempre pi\u00f9 frequenti e numericamente nutrite. Il 23 agosto 1986, si tennero manifestazioni della Giornata del nastro nero in 21 citt\u00e0 occidentali tra cui New York, Ottawa, Londra, Stoccolma, Seattle, Los Angeles, Perth e Washington DC per attirare l'attenzione mondiale sulle violazioni dei diritti umani da parte dell'URSS. Nel 1987, la stessa cosa successe nella medesima ricorrenza in 36 citt\u00e0 e stavolta rientrava anche Vilnius, in Lituania. Ad alzare i toni, non tardarono a farsi sentire contro il patto Molotov Ribbentrop Tallinn e Riga. Nel 1988, per la prima volta, queste proteste vennero sanzionate dalle autorit\u00e0 sovietiche e non si conclusero con arresti. Gli attivisti pianificarono di dar luogo a un qualcosa di pi\u00f9 ampio per il 50\u00ba anniversario del patto Molotov-Ribbentrop nel 1989. Non \u00e8 chiaro quando e da chi sia stata avanzata l'idea di formare una catena umana, ma pare venne proposta durante una riunione trilaterale a P\u00e4rnu il 15 luglio. Dopo tale incontro, un accordo ufficiale stipulato dagli attivisti baltici il 12 agosto a C\u0113sis suggell\u00f2 definitivamente l'ipotesi di avviare una manifestazione, pure con il sostegno di alcuni membri dei Partiti Comunisti locali. Allo stesso tempo, svariate petizioni in cui si denunciava l'occupazione sovietica, stavano raccogliendo centinaia di migliaia di firme.\nGli organizzatori mapparono il percorso, designando posizioni specifiche per citt\u00e0 e paesi in cui recarsi per assicurarsi che la catena risultasse praticamente ininterrotta. Per coloro che non disponevano di propri mezzi di trasporto vennero forniti viaggi gratuiti in autobus. I preparativi coinvolsero gran parte del paese, spingendo a partecipare anche la popolazione rurale, in precedenza poco coinvolta. Alcuni datori di lavoro non permisero ai lavoratori di prendersi un giorno libero dal lavoro (il 23 agosto cadeva di mercoled\u00ec), mentre altri sponsorizzavano i viaggi in autobus. Il giorno dell'evento, speciali trasmissioni radiofoniche contribuirono a coordinare lo sforzo. L'Estonia dichiar\u00f2 giorno festivo.\nI movimenti indipendentisti baltici rilasciarono una dichiarazione congiunta destinata alla comunit\u00e0 internazionale e a quella europea che spiegava le motivazioni di una simile operazione. In essa, si condannava il patto Molotov-Ribbentrop, definendolo un atto criminale, e si affermava \"la nullit\u00e0 e l'invalidit\u00e0 [dello stesso] sin dalla sua firma\". La questione dei paesi baltici toccava da vicino \"i diritti umani fondamentali\" e si accusava la comunit\u00e0 europea di \"prese di posizione ambigue\" sulle \"ultime colonie dell'epoca di Hitler e di Stalin\". Il giorno della protesta, la \"Pravda\" pubblic\u00f2 un editoriale intitolato \"Solo i Fatti\". Si trattava di una raccolta di citazioni di attivisti indipendentisti intesi a dimostrare l'inaccettabile natura antisovietica del loro lavoro.\nCatena umana.\nLa catena collegava le tre capitali baltiche: Vilnius, Riga e Tallinn. Correva da Vilnius lungo l'autostrada A2 attraverso \u0160irvintos e Ukmerg\u0117 fino a Panev\u0117\u017eys: poi, si procedeva lungo la Via Baltica attraverso Pasvalys giungendo a Bauska, in Lettonia e passando da Iecava e \u0136ekava per raggiungere Riga (A7 lettone, via Ziepniekkalna, via M\u016bkusalas, il ponte di pietra, via Ka\u013c\u0137u, via di Br\u012bv\u012bbas) e poi lungo la A2 lettone, attraverso Vanga\u017ei, Sigulda, L\u012bgatne, M\u016brnieki e Drabe\u0161i, a C\u0113sis. Da quel punto, ci si spostava a Lode, Valmiera, J\u0113\u010di, Lizd\u0113ni, Renc\u0113ni, Oleri, R\u016bjiena e \u0136o\u0146i. Superato il confine, si giungeva dunque in Estonia, a Karksi-Nuia e da l\u00ec attraverso Viljandi, T\u00fcri e Rapla fino a Tallinn. I manifestanti si tennero le mani pacificamente per 15 minuti alle 19:00 ora locale (17:00 CET). In seguito, molti si radunarono per dar luogo ad assembramenti. A Vilnius, circa 5.000 persone si presentarono nella Piazza della Cattedrale recando in mano delle candele, fiori o nastri e cantando in coro diversi brani tradizionali, tra cui \"Tauti\u0161ka giesm\u0117\". Altrove, i sacerdoti celebrarono messe o suonarono le campane delle chiese. Gli esponenti principali dei fronti popolari estone e lettone si riunirono al confine tra le loro due repubbliche per una cerimonia funebre simbolica, in cui venne data alle fiamme una grossa croce nera in ricordo delle vittime causate dai sovietici, tra cui tutti coloro morti imbracciando le armi nelle lotte armate (Fratelli della foresta), i deportati in Siberia, i prigionieri politici e altri baltici classificati dalle autorit\u00e0 governanti come \"nemici del popolo\".\nIn piazza Pu\u0161kin, a Mosca, dovette essere impiegata la polizia antisommossa quando poche centinaia di persone tentarono di allestire una manifestazione filo-baltica. Il TASS dichiar\u00f2 che si procedette a 75 arrestati per violazioni della quiete pubblica, becero vandalismo e reati vari. \u00c8 interessante notare anche i circa 13.000 cittadini che manifestarono nella Repubblica Socialista Sovietica Moldava, anch'essa interessata dal protocollo segreto. Non mancarono baltici trasferitisi in Germania Ovest che alzarono la propria voce di fronte all'ambasciata sovietica a Bonn.\nLe stime sul numero di partecipanti variano tra uno e due milioni. Il \"Chicago Tribune\" riferiva il giorno successivo che circa 700.000 estoni e 1.000.000 lituani erano scesi per le strade. Il Fronte popolare lettone calcol\u00f2 la presenza di 400.000 uomini e donne. Prima dell'evento, gli organizzatori si aspettavano una partecipazione di 1.500.000 su circa 8.000.000 di abitanti dei tre stati: si trattava del 25-30% dell'intera popolazione baltica. Secondo i numeri ufficiali sovietici, forniti dalla TASS, si contavano 300.000 partecipanti in Estonia e quasi 500.000 in Lituania. Per rendere fisicamente possibile la catena, fu richiesta la presenza di circa 200.000 persone in ogni stato. Le riprese video effettuate a bordo di aeroplani ed elicotteri rendono pi\u00f9 percepibile come la catena procedesse in maniera pressoch\u00e9 ininterrotta anche nelle campagne.\nImmediate conseguenze.\nIl 26 agosto 1989, durante i 19 minuti di apertura del \"Vremja\", il principale programma di notizie serali della televisione sovietica, fu letta una dichiarazione del Comitato Centrale del PCUS. Si trattava di una critica serrata alla crescita dei \"gruppi nazionalisti ed estremisti\" che promuovevano programmi \"antisocialisti e antisovietici\". Il telegiornale affermava che questi gruppi discriminavano le minoranze etniche e terrorizzavano coloro che erano ancora fedeli agli ideali sovietici; si sottoposero a critiche feroci pure le autorit\u00e0 locali per non aver fermato la proliferazione dei dissidenti e, nel corso della trasmissione, la Via Baltica veniva descritta come frutto di un'\"isteria nazionalista\". Sempre ai sensi della dichiarazione del PCUS, gli incerti sviluppi avrebbero potuto portare a un \"abisso\" e a conseguenze \"catastrofiche\". Si faceva inoltre appello agli operai e ai contadini, chiamati a salvare la situazione e difendere gli ideali sovietici. \n Nel complesso, si rintracciavano messaggi contrastanti: pur minacciando indirettamente l'uso della forza, si sperava che il conflitto potesse essere risolto con mezzi diplomatici. L'interpretazione che fu assegnata al discorso non si discost\u00f2 dalla teoria secondo cui il Comitato Centrale non aveva ancora preso una posizione certa, avendo lasciato aperti entrambi gli scenari. L'appello alle masse filo-sovietiche dimostrava che Mosca credeva di godere ancora di un sostegno significativo nella realt\u00e0 baltica. Gli aspri toni riservati ai partiti comunisti locali vennero interpretati come un segnale che Mosca temesse di perdere la sua leadership su Tallinn, Riga e Vilnius. Tuttavia, quasi immediatamente dopo la trasmissione, i toni del Cremlino cominciarono ad ammorbidirsi e le autorit\u00e0 sovietiche non diedero seguito a nessuna delle minacce fatte. Alla fine, secondo lo storico Alfred Erich Senn, la dichiarazione divenne espressione di una posizione di debolezza.\nIl presidente degli Stati Uniti George H. W. Bush e il cancelliere della Germania Ovest Helmut Kohl sollecitarono riforme pacifiche e condannarono il patto Molotov-Ribbentrop. Il 31 agosto, gli attivisti baltici rilasciarono una dichiarazione congiunta destinata a Javier P\u00e9rez de Cu\u00e9llar, segretario generale delle Nazioni Unite, affermando di essere stati minacciati di un'aggressione e chiedendo pertanto l'invio di una commissione internazionale per monitorare la situazione. Il 19-20 settembre, il Comitato centrale del PCUS si riun\u00ec per discutere la questione della nazionalit\u00e0, cosa che Michail Gorba\u010d\u00ebv aveva rimandato dall'inizio del 1988. Il plenum non affront\u00f2 in modo dettagliato la situazione negli Stati baltici e fin\u00ec per ribadire i vecchi principi riguardanti la centralizzazione dell'Unione Sovietica e il ruolo dominante della lingua russa. Pur venendo promesso un certo grado di autonomia, non si era giunti ad alcuna conclusione convincente e non erano state analizzate nel dettaglio le ragioni delle proteste dei baltici.\nGiudizio storiografico.\nLa catena umana contribu\u00ec a pubblicizzare la causa baltica in tutto il mondo e simboleggi\u00f2 la solidariet\u00e0 tra i popoli baltici: l'immagine positiva della Rivoluzione cantata non violenta riscosse una notevole risonanza mediatica in Occidente. Gli attivisti, tra cui Vytautas Landsbergis, utilizzarono la maggiore esposizione per incentrare il dibattito sull'indipendenza baltica, da intendere come una questione morale e non solo politica: rivendicare la sovranit\u00e0 avrebbe conferito giustizia storica e la liquidazione dello stalinismo. Si tratt\u00f2 un evento che suscit\u00f2 grandi emozioni nei manifestanti, i quali si sentirono spronati a perseguire l'obiettivo prefissato. La protesta evidenzi\u00f2 che i movimenti indipendentisti, costituiti solo un anno prima, erano diventati pi\u00f9 propositivi e radicali, passando dalla richiesta di una maggiore libert\u00e0 da Mosca alla piena indipendenza.\nNel dicembre 1989, il Congresso dei deputati del popolo accett\u00f2 la proposta e Michail Gorba\u010d\u00ebv firm\u00f2 il rapporto della commissione di Jakovlev che condannava i protocolli segreti del patto del 1939. Nel febbraio 1990, si tennero le prime elezioni democratiche libere per nominare i Soviet Supremi in tutti e tre le repubbliche socialiste baltiche, da cui i candidati indipendentisti ne uscirono vincitori. L'11 marzo 1990, a sette mesi di distanza dalla Via Baltica, la Lituania divenne il primo stato sovietico a dichiarare l'indipendenza. L'indipendenza di tutti e tre gli stati baltici fu riconosciuta dalla maggior parte dei paesi occidentali nel giro di dicembre 1991.\nLa protesta vide la formazione di una delle prime e pi\u00f9 lunghe catene umane ininterrotte della storia. Un esempio simile segu\u00ec in diversi paesi dell'Europa orientale e regioni dell'URSS e, pi\u00f9 recentemente, a Taiwan (228 Hand-in-Hand Rally) e in Catalogna (Via Catalana). In occasione del 30\u00ba anniversario della Via Baltica, una catena umana di 48\u00a0km chiamata Hong Kong Way si form\u00f2 durante le proteste dell'ex protettorato britannico nel 2019-2020. I documenti che ineriscono alle fasi di preparazione della Via Baltica sono stati aggiunti al registro della Memoria del mondo dell'UNESCO nel 2009 come riconoscimento del loro valore documentario e storico."}
{"id": "1888911", "revid": "123604319", "url": "https://it.wikipedia.org/wiki?curid=1888911", "title": "Love hotel", "text": "I sono alberghi che consentono di restare in stanza sia per qualche ora (opzione denominata \"\"rest\"), sia per una notte intera (opzione denominata \"stay\"). Sono molto diffusi negli Stati asiatici come la Corea del Sud, Taiwan, Hong Kong e soprattutto in Giappone.\nAll'entrata dei love hotel ci si trova davanti a un pannello luminoso in cui si vedono le fotografie delle camere e il relativo prezzo per le due opzioni \"rest\" e \"stay\"\". \u00c8 sufficiente premere il tasto corrispondente alla camera che si desidera, ritirare la chiave o un biglietto e salire in stanza.\nA seconda dell'hotel si pu\u00f2 pagare direttamente in camera tramite un sistema automatico, oppure prima di lasciare l'hotel alla reception.\nPrivacy.\nLa privacy nei love hotel \u00e8 pressoch\u00e9 totale. Non vengono richiesti documenti per prenotare e non si vede mai in faccia chi sta alla reception, dato che sia per pagare sia per chiedere eventuali informazioni si parla attraverso un vetro schermato.\nTutto questo fa dei love hotel il posto perfetto per le coppie che desiderano un luogo sicuro e tranquillo per avere rapporti sessuali."}
{"id": "1888919", "revid": "438678", "url": "https://it.wikipedia.org/wiki?curid=1888919", "title": "Le belle famiglie", "text": "Le belle famiglie \u00e8 un film diretto da Ugo Gregoretti.\n\u00c8 composto da quattro episodi: \"Il principe azzurro\", \"Il bastardo della regina\", \"La cernia\" e l'ultimo \"Amare \u00e8 un po' morire\" (con Tot\u00f2).\nTrama.\nEpisodi.\nIl principe azzurro.\nMaria \u00e8 una povera contadina siciliana, figlia di una famiglia di cafoni che la maltrattano e vogliono farle sposare Francesco, un rozzo basso e manesco. La ragazza trova confidenza solo nella scrittrice Donna Lucrezia, a cui manda numerose lettere chiedendole di aiutarla. La donna risponde dicendo a Maria di crearsi un'immaginazione completamente diversa della sua famiglia e di Francesco, ma ci\u00f2 servir\u00e0 solo a peggiorare le cose e per di pi\u00f9 ad alimentare la credenza che Maria sia impazzita, cos\u00ec il padre, dato che lei non vuole sposare Francesco, dichiara di mandarla dalle monache. Maria il giorno dopo lo insegue per sottomettersi al suo volere sposando Francesco, ma poi ci ripensa.\nIl bastardo della regina.\nUna coppia aristocratica del nord-Italia sta passando brutti momenti: una sera Carla si accorge che il marito Uberto non l'ama pi\u00f9 e cos\u00ec ingaggia, sotto consiglio di un'amica e collega di disegno, un cameriere che le faccia la corte per rendere Uberto geloso. Contro ogni sua aspettativa l'uomo mostrer\u00e0 approvazione per l'iniziativa della moglie e addirittura attrazione fisica per il cameriere.\nLa cernia.\nIl donnaiolo romano Luigi viene scaricato dalla sua ragazza Camilla e cos\u00ec torna a casa di notte passeggiando per la spiaggia. Qui trova una tenda con due persone che dormono: \u00e8 una coppia tedesca e Luigi ne approfitta per pomiciare con la donna che subito si innamora di lui. Luigi il giorno dopo torna dai suoi amici per rivelare il suo incontro con Trude e promette loro di fargliela vedere mentre si spoglia: una sera, insieme a Trude e al marito va a ballare in un ristorante sulla costa. Per allontanarsi, Luigi fa conoscere il marito a Camilla e subito scappa nella spiaggia, nel frattempo, raggiunta anche dai suoi amici. Mentre Trude si sta spogliando Luigi chiama i suoi amici, ma questi non trovano nulla di eccitante in lei e se ne vanno scontenti. Luigi si offende e fa per andarsene, ma Trude lo trascina in acqua ricordandogli la promessa che avrebbero fatto un bagno nel mare. Il poveretto cede e quando torna nella spiaggia e adocchia una tenda con due persone lo aspetter\u00e0 un'amara sorpresa.\nAmare \u00e8 un po' morire.\nFiliberto Comanducci \u00e8 il presidente di una fabbrica. Ammalato e costretto a letto, viene assistito dall'amorevole moglie Esmeralda. Il medico gli consiglia di fare molta attivit\u00e0 fisica e cos\u00ec Filiberto si ritrova a pedalare sulla cyclette, mentre Esmeralda corre via ad assistere un altro malato: il marchese Osvaldo.Nessun uomo sospetta dell'altro, ma quando entrambi guariscono, Esmeralda trover\u00e0 una terza persona da curare."}
{"id": "1888920", "revid": "1776051", "url": "https://it.wikipedia.org/wiki?curid=1888920", "title": "Mariano Semmola", "text": "Fu senatore del Regno d'Italia nella XVI legislatura.\nBiografia.\nFiglio di Giovanni Semmola uno dei pi\u00f9 grandi esponenti della scuola medica napoletana, Mariano fu docente universitario e poi Segretario del Parlamento del Regno d'Italia; partecip\u00f2 ai moti di Marigliano.\nHa scritto, tra l'altro, \"Istituzioni di Filosofia\": Tomo I - Logica; Tomo II - Metafisica (presso la Biblioteca Nazionale di Napoli).\nQuesto \u00e8 l'epitaffio sul monumento a lui dedicato e sito nel Recinto o Quadrilatero degli Uomini Illustri del Cimitero Monumentale di Napoli-Poggioreale:"}
{"id": "1888925", "revid": "110157", "url": "https://it.wikipedia.org/wiki?curid=1888925", "title": "Fipexide", "text": "Il fipexide \u00e8 un farmaco derivato dalla piperazina inventato in Italia nel 1983. \nIl fipexide \u00e8 simile in azione nootropica ad altri farmaci quali il piracetam e ha una struttura simile ad un altro pi\u00f9 noto nootropico, il centrophenoxine.\n\u00c8 stato utilizzato come farmaco nootropo in Francia e in Italia, principalmente per il trattamento della demenza senile ."}
{"id": "1888926", "revid": "316383", "url": "https://it.wikipedia.org/wiki?curid=1888926", "title": "Matrone di Pitane", "text": "Biografia.\nNativo di Pitane, in Asia Minore, visse probabilmente tra il regno di Alessandro Magno e la piena epoca dei Diadochi e fu probabilmente in contatto con l'ambiente politico radicale ateniese del periodo, come comprovato dalla citazione, nei suoi versi, del politico Stratocle, esponente proprio di quella corrente e attivo tra il 324 e il 301 a.C. come sostenitore di Demetrio Poliorcete.\nData certa per collocarlo in quest'epoca \u00e8 il 305 a.C., epoca della vittoria dell'atleta Antenore, che egli cita come noto termine di paragone insieme ad un altro olimpionico, Astianatte, attivo in quel tornio di tempo e definito, dalle fonti, \"periodonikes\" (\"invincibile\"); sicch\u00e9 \u00e8 evidente come Matrone utilizzi degli atleti come termini di paragone di forza. Dai frammenti traspare anche una buona conoscenza delle pratiche del bel mondo ateniese, ruotante intorno alla dirigenza radicale filomacedone ed a parassiti ed etere di alto bordo, esperte anche di arti e danza.\nOpere.\nMatrone fu autore di parodie omeriche in esametri, ispirate al criterio del centone, ossia della composizione di testi con versi omerici, rielaborati ad esprimere contenuti diversi e, spesso, interpolati con inserzioni di termini o emistichi lontani dal senso originario. Ci restano, oltre a sei frammenti di breve estensione, 122 versi del poemetto \"Un banchetto attico\" - probabilmente completo e modellato sull\"'Iliade\" -, tutti trasmessi da Ateneo.\nIl \"Banchetto\", la cui apparente brevit\u00e0 sembrerebbe indice di citazione incompleta, sembra, come detto, modellato sulla struttura dell'Iliade, il che indicherebbe, invece un poemetto in s\u00e9 compiuto:&lt;br&gt;\n1-3. Proemio, ispirato a quello odissiaco, con un gioco di parole volto ad evidenziare il banchetto luculliano offerto dall'oratore Senocle;&lt;br&gt;\n4-10. Presentazione di convitati e ambiente, tra i quali Stratocle e il parassita Cherefonte, noti al lettore contemporaneo da allusioni nei poeti comici coevi;&lt;br&gt;\n11-13. Primo intermezzo;&lt;br&gt;\n14-17. Inizio della battaglia;&lt;br&gt;\n18-21. Prima aristia di Matrone;&lt;br&gt;\n21-29. Aristie varie;&lt;br&gt;\n29-32. Monomachia tra Matrone e Stratocle: il duello, che parodizza quello celebre tra Ettore e Aiace, mira a colpire Stratocle, oratore del demo di Diomea e figlio di Eutidemo, che fu un capomassa ateniese e visse tra il 355 ed il 285. Di famiglia agiata, fu uno dei grandi sostenitori del dominio macedone in Atene;&lt;br&gt;\n33-45. Discesa degli dei in battaglia. Quest'ultima \"teomachia\" risulta tra i brani pi\u00f9 comici, per la mistione tra stile \"basso\" ed epico:\n46-49. Aristia del cuoco;&lt;br&gt;\n50-59. Scene di massa;&lt;br&gt;\n59-75. Pesci valenti;&lt;br&gt;\n76-88. Altre scene di massa;&lt;br&gt;\n89-94. Seconda monomachia di Matrone;&lt;br&gt;\n95-101. Aristia del parassita Cherefonte, tra l'altro noto al pubblico coevo per aver scritto un trattato culinario in 375 righi di prosa e per noi perduto;&lt;br&gt;\n102-115. Tregua;&lt;br&gt;\n116-120. Atena in veste di focaccia;&lt;br&gt;\n121-122. Arrivo delle etere-Amazzoni.&lt;br&gt;\nI frammenti di Matrone offrono spunti non solo sul periodo postclassico, in gran parte dimenticato e oscuro, specie per il genere della parodia, ma anche nella storia ateniese del IV secolo, sul ruolo del cibo e pranzo nell'antichit\u00e0, e sulla storia del testo di Omero e la ricezione dell\"'Iliade\" e \"Odissea\" nel periodo pre-alessandrino. In quest'ultimo ambito, la lettura che Matrone fa dei poemi omerici mostra, sulla scorta dei versi scelti - derivanti da episodi romanzeschi o carichi di drammaticit\u00e0 -, che il pubblico dell'inizio del III secolo iniziava a leggere Omero per le grandi emozioni umane dipinte nei due poemi."}
{"id": "1888933", "revid": "36426", "url": "https://it.wikipedia.org/wiki?curid=1888933", "title": "Torre di Petacciato", "text": "La Torre di Petacciato, dall'omonimo paese in cui \u00e8 situata, \u00e8 una delle torri costiere arrivate sino a noi in Molise, che collegano la striscia difensiva dell'adriatico contro i Saraceni.\nPresenta un corpo troncopiramidale a base quadrata con delle mensole tozze che servivano a reggere il parapetto merlato della postazione di avvistamento, con un portale decentrato alla base dal quale si accedeva tramite una scalinata e un ponticello in legno.\nStoria.\nLa torre comunicava a Nord con la torre del Trigno (non pi\u00f9 esistente) e a Sud con la Torre del Sinarca.\nDescrizione.\nAttualmente la torre \u00e8 ridotta a poco meno di un rudere, tanto da averle dato la nomea di torretta diroccata di Petacciato.\nSpaccata in 2 e priva della struttura superiore, versa in uno stato di conservazione assolutamente pessimo ed \u00e8 in uno stato si stabilit\u00e0 precaria a causa di una frana della fondazione che si affaccia sul mare, che ne ha causato il totale crollo.\nNei pressi della torre \u00e8 sorto uno stabilimento balneare a partire dagli anni 80."}
{"id": "1888938", "revid": "1977557", "url": "https://it.wikipedia.org/wiki?curid=1888938", "title": "Henri-Alexandre Deslandres", "text": ""}
{"id": "1888946", "revid": "287204", "url": "https://it.wikipedia.org/wiki?curid=1888946", "title": "Asmus Jacob Carstens", "text": "Biografia.\nNato nello Schleswig-Holstein, appartenente allora al Regno di Danimarca, studi\u00f2 a Copenaghen, dove si rec\u00f2 nel 1776. Nel 1783 si rec\u00f2 per la prima volta in Italia a Mantova, dove rimase entusiasta della pittura di Giulio Romano. Si stabil\u00ec poi a Lubecca, come pittore di ritratti. Professore all'Accademia di Berlino dal 1790 al 1795, si rec\u00f2 nuovamente a Roma nel 1792 per studiare Raffaello e Michelangelo. Dipinse di preferenza scene storiche e mitologiche, spingendo all'estremo le dottrine di Johann Joachim Winckelmann. Il suo fu un classicismo molto personale con evidenti elementi di Romanticismo. Fu maestro del pittore Joseph Anton Koch e dello scultore Bertel Thorvaldsen.\nOpere.\nSue tele sono conservate nei musei di Weimar e di Berlino. Si ricordano, fra le altre:"}
{"id": "1888948", "revid": "339392", "url": "https://it.wikipedia.org/wiki?curid=1888948", "title": "Augusto Pinochet Ugarte", "text": ""}
{"id": "1888949", "revid": "1977557", "url": "https://it.wikipedia.org/wiki?curid=1888949", "title": "Sidney van den Bergh", "text": "Carriera.\nSi \u00e8 laureato prima all'Universit\u00e0 di Princeton nel 1950, poi all'Universit\u00e0 statale dell'Ohio nel 1952, e infine all'Universit\u00e0 Georg-August di Gottinga nel 1956. Svolse la prima parte della sua carriera presso l'Osservatorio Dunlap dell'Universit\u00e0 di Toronto, in seguito si trasfer\u00ec come direttore all'Dominion Astrophysical Observatory, situato nella Columbia Britannica in Canada. \u00c8 stato presidente della Societ\u00e0 Astronomica Canadese e vicepresidente dell'Unione Astronomica Internazionale. Compil\u00f2 un catalogo astronomico di nebulose a riflessione, il Catalogo van den Bergh oltre a stilare una sua classificazione per le galassie normali e una per le galassie attive.\nHa scoperto la galassia Andromeda II e la cometa \"C/1974 V1 (van den Bergh)\". In suo onore l'asteroide \"1973 ST1\" \u00e8 stato chiamato 4230 van den Bergh."}
{"id": "1888951", "revid": "599013", "url": "https://it.wikipedia.org/wiki?curid=1888951", "title": "Explosions-Polka", "text": "Explosions-Polka (Polka delle esplosioni) op.43, \u00e8 una polka di Johann Strauss II.\nIl nome dello scienziato tedesco Christian Friedrich Sch\u00f6nbein (1799-1868) \u00e8 legato ad una lunga serie di scoperte ed invenzioni che ebbero largo uso soprattutto nel campo militare.\nA parte la scoperta dell'Ozono nel 1840, invent\u00f2 (casualmente) la nitrocellulosa mentre stava asciugando con uno straccio di cotone una miscela di acido nitrico e solforico accidentalmente cadutagli sul pavimento. Successivamente, nel 1846, Schonbein mostr\u00f2 le caratteristiche della sua invenzione durante una dimostrazione a Magonza.\nPoco dopo il professor Kraysky, un fisico dell'accademia imperiale di Vienna, annunci\u00f2 che tramite un esperimento con il cotone idrofilo e un cavo immerso nella sostanza, era quasi riuscito ad accendere tutte le luci di uno lampadario.\nLa stampa viennese rese noti questi risultati durante l'autunno del 1846 e subito la parola \"esplosivo\" divent\u00f2 di moda, soprattutto tra i giovani di Vienna: un attore veniva definito \"esplosivo\" se interpretava bene la sua parte, mentre un cappello o un abito potevano avere un effetto esplosivo su una bella donna.\nTale fu la moda per la parola che il \"Theaterzeitung\" fece richiesta che venisse scritto un valzer dal titolo \"Explodierende Baumwolle\" (esplosione del cotone idrofilo). Il 9 febbraio 1847 la stampa annunci\u00f2: \"Johann Strau\u00df jr. ha scritto un nuovo valzer, \"Irenen-Tanze\", dedicato alla contessa Jenny Zichy. Inoltre, una \"Polka dell'esplosione del cotone idrofilo\". Splendido!\" \nStrau\u00df esegu\u00ec il suo brano ad un \"Lust-Explosionsfest\" (Festival delle esplosioni) che si tenne l'8 febbraio 1847 al \"Josefstadter Theater\" e successivamente condusse la sua esplosiva polka al Casin\u00f2 Dommayer di Hietzing e in tutte le sala da ballo viennesi.\nIl lavoro fu venduto alla casa editrice \"HF M\u00fcller\" agli inizi del febbraio 1848, come \"Explosion-Polka\", ed \u00e8 sotto questo titolo che ha mantenuto la sua popolarit\u00e0 fino ad oggi."}
{"id": "1888954", "revid": "344646", "url": "https://it.wikipedia.org/wiki?curid=1888954", "title": "Fitoiatria", "text": "La fitoiatria \u00e8 una disciplina che somma le tecniche e le procedure, tese alla cura o alla difesa degli organismi vegetali. Lo studio e l'applicazione dei metodi di prevenzione, cura e lotta delle malattie delle piante costituisce la definizione attuale. Essa integra conoscenze provenienti dalla patologia vegetale, l'entomologia, l'anatomia e la fisiologia vegetale, la fisica e la chimica e, non ultime, le tecniche agronomiche.\nLe fasi metodologiche sono:\nTale disciplina rientra nelle attivit\u00e0 di competenza degli Agrotecnici, dei Dottori Agronomi e Forestali e dei Periti Agrari."}
{"id": "1888957", "revid": "1452073", "url": "https://it.wikipedia.org/wiki?curid=1888957", "title": "Thunder Hawk", "text": "Thunder Hawk (\"Falco di Tuono\") \u00e8 un personaggio della serie di videogiochi Street Fighter.\n\u00c8 un nativo americano che veste una giacca a maniche mozze e pantaloni, ha il viso pitturato e una fascia in testa con piume d'aquila. \u00c8 un guerriero di mole imponente, dotato di una straordinaria forza fisica. Originariamente apparso la prima volta in , viene ripresentato in Street Fighter Alpha 3, lievemente modificato.\nCome Zangief, la sua mossa migliore \u00e8 una presa, il \"Mexican Thypoon\" - pi\u00f9 vasta nel raggio d'azione, se paragonata alla \"Piledriver\" del wrestler russo.\nStoria.\nQuando era solo un infante, lui e la sua famiglia furono costretti ad una vera e propria diaspora per volere della Shadaloo. Alcuni membri della trib\u00f9 dei Piedi di Tuono resistettero, ma molti furono uccisi, tra cui suo padre, Arroyo Hawk, annichilito letteralmente da un giovanissimo M. Bison.\nVivendo in Messico, nelle pianure del Monte Alb\u00e1n, T. Hawk rivendica la perdita di suo padre e della sua terra a causa di Bison, potenziandosi negli anni. Intanto alcuni membri della Trib\u00f9 dei Piedi di Tuono scompaiono, tra cui Julia, la futura Juli, una delle \"bambole\" di Bison.\nStreet Fighter Alpha 3.\nUna fanciulla delle pianure del Monte Alb\u00e0n, Julia, scompare. T. Hawk la cerca in tutto il mondo, scoprendola poi al servizio di Bison e non riuscendo a salvarla.\nSuper Street Fighter II Turbo.\nHawk partecipa al torneo per salvare Julia e riottenere le sue terre. Non \u00e8 il primo classificato, ma riesce comunque a riaverle indietro, sebbene siano desolate e vuotate della loro ricchezza. T. Hawk giura allora di ripristinarne l'equilibrio naturale, quindi vi emigra con i Piedi di Tuono.\nSuper Street Fighter IV.\nLa terra di T. Hawk sta recuperando tutto il vigore perduto, sebbene sia lontana dalla sua natura ancestrale. De facto, incapacitato anche nel salvare Juli, Hawk spergiura di essere indegno del ruolo di capo trib\u00f9.\nDurante il suo prosieguo nel torneo organizzato dalla S.I.N. - una purificazione spirituale - Rose gli rivela la posizione di Julia, avvisandolo per\u00f2 che incontrer\u00e0 solo un \"guscio\".\nHawk riesce cos\u00ec a trovare Julia in una cascina nelle terre selvatiche, sebbene in stato vegetativo, come Rose gli aveva detto.\nAttacchi.\nIn Super Street Fighter IV, la versione debole del Mexican Thypoon non comprende il salto, ma solo l'afferramento della testa, il volteggio del corpo dell'avversario in aria, quindi lo sbattimento a terra."}
{"id": "1888960", "revid": "767487", "url": "https://it.wikipedia.org/wiki?curid=1888960", "title": "Man Is the Bastard", "text": "I Man is the Bastard sono stati un gruppo Hardcore punk californiano nato a Claremont nel 1991. La band fu importante per la creazione del Power violence."}
{"id": "1888964", "revid": "36426", "url": "https://it.wikipedia.org/wiki?curid=1888964", "title": "Torre Tornola", "text": "La torre Tornola fa parte dell'antico sistema difensivo della citt\u00e0 di Termoli nonch\u00e9 delle sue mura.\nFa parte delle tre torri delle mura federiciane arrivate sino ai giorni nostri; si pensa che in passato ce ne possano essere state addirittura 8.\nLa torre si trova sull'estremit\u00e0 del promontorio nord del borgo, in via dei Trabucchi, sul mare ove \u00e8 situato l'antico borgo della citt\u00e0 e presenta una base circolare, mentre la struttura \u00e8 un rudere.\nStoria.\nNel 412, a seguito delle invasioni dei Goti, alcuni abitanti dell'entroterra termolese si rifugiarono sul promontorio della citt\u00e0. In ricordo dell'antico nome \"Cliterniola\" questa localit\u00e0 prese il nome di \"Tornola\" ed ancora oggi alcuni vicoli e piazze del borgo antico mantengono questo nome. In seguito alla proclamazione di Termoli a capoluogo di Contea (in quanto posto di difesa strategico) ad opera dei Longobardi, che nel 568 fondarono il Ducato di Benevento, nella citt\u00e0 fu costruito un complesso difensivo formato da mura, un torrione e 8 torrette merlate tra le quali figura appunta la torre Tornola.\nDescrizione.\nAttualmente della torre non rimane che la base circolare. Le mura non esistono quasi pi\u00f9 ma persiste la base e alcuni centimetri di muro che rendono bene l'idea dello spessore delle mura e di come potesse presentarsi in passato."}
{"id": "1888966", "revid": "287204", "url": "https://it.wikipedia.org/wiki?curid=1888966", "title": "Veljko Mrsic", "text": ""}
{"id": "1888968", "revid": "188323", "url": "https://it.wikipedia.org/wiki?curid=1888968", "title": "Barbeque", "text": ""}
{"id": "1888969", "revid": "287204", "url": "https://it.wikipedia.org/wiki?curid=1888969", "title": "Rizzoli (disambigua)", "text": ""}
{"id": "1888971", "revid": "104458", "url": "https://it.wikipedia.org/wiki?curid=1888971", "title": "Tarso di Cilicia", "text": ""}
{"id": "1888972", "revid": "149726", "url": "https://it.wikipedia.org/wiki?curid=1888972", "title": "Memnone di Heraclea", "text": ""}
{"id": "1888975", "revid": "486946", "url": "https://it.wikipedia.org/wiki?curid=1888975", "title": "Angelo Rizzoli jr", "text": ""}
{"id": "1888982", "revid": "339392", "url": "https://it.wikipedia.org/wiki?curid=1888982", "title": "Yeramba (semovente)", "text": ""}
{"id": "1888985", "revid": "1543377", "url": "https://it.wikipedia.org/wiki?curid=1888985", "title": "Patrick McDonnell", "text": "Biografia.\nPatrick Luigi McDonnell nasce nel 1956 in New Jersey; il padre \u00e8 irlandese mentre la madre ha origini italiane. Inizia la sua carriera nel mondo dei fumetti come illustratore free lance, disegnando la colonna del \"Russell Baker Observer\" sul \"New York Times\" dal 1978 al 1993. Oltre a creare una propria striscia, \"Bad Baby\" (che durer\u00e0 per dieci anni), contribuisce regolarmente a \"Sports Illustrated\", \"Reader's Digest\", \"Forbes\", \"TIME\" e ad altri giornali nazionali.\nNel 1994 McDonnell crea la striscia fumettistica \"Mutts\", che appare attualmente su 700 quotidiani, in venti paesi. \"Mutts\" \u00e8 stata descritta da Charles Schulz come \"Una delle migliori strisce a fumetti di sempre\".\nTra le influenze di McDonnell ci sono George Herriman, E.C. Segar e le strisce di \"Krazy Kat\" e \"Peanuts\".\nMcDonnell \u00e8 spesso coinvolto in opera di beneficenza animaliste, ed \u00e8 membro della \"Board of Directors for both The Humane Society of the United States and the Fund for Animals\". Lui e la moglie Karen O'Connell, entrambi vegetariani, vivono a New Jersey assieme al loro gatto MeeMow."}
{"id": "1888993", "revid": "1149807", "url": "https://it.wikipedia.org/wiki?curid=1888993", "title": "Kazuki Takahashi", "text": "Creatore del manga e anime \"Yu-Gi-Oh!\", che tratta di un mondo fantastico in cui i personaggi si sfidano a duello tramite carte che prendono vita durante il combattimento e da cui \u00e8 stato poi tratto anche un gioco di carte collezionabili, \"Yu-Gi-Oh! TCG\"."}
{"id": "1888994", "revid": "1318658", "url": "https://it.wikipedia.org/wiki?curid=1888994", "title": "Santo Stefano (disambigua)", "text": ""}
{"id": "1888996", "revid": "339392", "url": "https://it.wikipedia.org/wiki?curid=1888996", "title": "Ionikos Nikeas", "text": ""}
{"id": "1889000", "revid": "6923", "url": "https://it.wikipedia.org/wiki?curid=1889000", "title": "Pagani Zonda Cinque", "text": "La Pagani Zonda Cinque \u00e8 un modello di autovettura sportiva presentato dalla casa automobilistica italiana Pagani prodotta in serie limitata a soli cinque esemplari (per questo motivo si chiama \"Zonda Cinque\"), realizzato su richiesta del concessionario ufficiale Pagani di Hong Kong, sulla base della Pagani Zonda F, ognuno al costo di un milione di euro. Successivamente, sono stati prodotti altri 5 esemplari in versione Roadster.\nDesign.\nLe particolarit\u00e0 di questa versione sono: la grande presa d'aria (airscoop) sul tetto che ha una funzione aerodinamica oltre a quella di raffreddare il motore, e le nuove prese d'aria per i freni posteriori.\nIl volante \u00e8 in fibra di carbonio, come lo sono anche i sedili sportivi Toora rivestiti in pelle e il rollbar di sicurezza \u00e8 in acciaio.\nCaratteristiche tecniche.\nMotore.\nIl motore \u00e8 lo stesso delle altre Pagani, il V12 48v M297 da 7,3 litri della divisione AMG della Mercedes-Benz che \u00e8 in grado di sviluppare 678 CV e una coppia di 780 Nm.\nPrestazioni.\nLe prestazioni dichiarate sono nello 0-100 km/h di 3,4 secondi, nello 0-200 km/h in 9,6\u00a0secondi ed \u00e8 in grado di superare i 350\u00a0km/h di velocit\u00e0 massima. L'impianto di scarico \u00e8 in lega Inconel e titanio con un rivestimento ceramico.\nMeccanica.\n\u00c9 la prima Pagani a montare un cambio sequenziale con comandi al volante, un Cima a 6 marce robotizzato da Automac Engineering, tuttavia esiste un esemplare con cambio manuale\nLe sospensioni in magnesio e titanio sono realizzate in collaborazione con la svedese \u00d6hlins.\nLa \"Pagani Zonda\" dispone di freni Brembo con servofreno, ABS della Bosch, controllo di trazione, e dischi carboceramici autoventilati con misure da 380\u00d744 mm aventi pinze a sei pistoncini all'anteriore, e 4 al posteriore, che bastano per fermare la Pagani da 100 a 0\u00a0km/h in 2,1\u00a0secondi e da 200\u00a0a 0 km/h in 4,3 secondi.\nI cerchi monolitici forgiati in alluminio e magnesio sono della APP, mentre gli pneumatici sono i \"Pirelli PZero Corsa\" e hanno una misura differenziata fra avantreno, da 255/35 su ruote 9 \u00d7 19 e retrotreno, da 335/30 su cerchi 12,5 \u00d7 20. Il valore dell'accelerazione laterale raggiunta con pneumatici stradali \u00e8 di 1,45 \"g\".\nLe notevoli accelerazioni laterali sono state raggiunte anche attraverso nuove modifiche aerodinamiche che hanno permesso di raggiungere 775 kg di carico verticale alla velocit\u00e0 di 355 km/h.\nIl peso, grazie ai materiali compositi di fibra di carbonio, titanio e l'ergal \u00e8 ridotto a 1210\u00a0kg (20\u00a0kg in meno della Zonda F) con un rapporto peso/potenza di solo 1,7\u00a0kg/\u00a0CV; basti pensare che la Ferrari Enzo, per esempio, ha un rapporto peso/potenza di 1,9 kg/\u00a0CV. La distribuzione dei pesi in ordine di marcia \u00e8 di 47% all'anteriore e 53% al posteriore.\nNel 2009 viene annunciata la \"Pagani Zonda Cinque Roadster\", che, mantenendo le caratteristiche della prima versione, si differenzia per il fatto di essere in configurazione senza tetto. Anche questa versione viene costruita in soli cinque esemplari.\nPagani Zonda Tricolore.\nNel 2010, per celebrare il 50\u00ba anniversario delle Frecce Tricolori, \u00e8 stata annunciata la produzione di ulteriori 3 esemplari che si differenziano per il colore della livrea, per i cerchi color oro e per le luci a LED, denominata \"Zonda Tricolore\"."}
{"id": "1889003", "revid": "287204", "url": "https://it.wikipedia.org/wiki?curid=1889003", "title": "Jose Mourinho", "text": ""}
{"id": "1889004", "revid": "151105", "url": "https://it.wikipedia.org/wiki?curid=1889004", "title": "PROTOOLS", "text": ""}
{"id": "1889008", "revid": "17688252", "url": "https://it.wikipedia.org/wiki?curid=1889008", "title": "Kolubah Roberts", "text": ""}
{"id": "1889010", "revid": "17688265", "url": "https://it.wikipedia.org/wiki?curid=1889010", "title": "Kolubah Zizi Roberts", "text": ""}
{"id": "1889013", "revid": "1318658", "url": "https://it.wikipedia.org/wiki?curid=1889013", "title": "Coppa del Re 2007-2008", "text": "La Copa del Rey 2007-2008 fu la 104\u00aa edizione della competizione.\nInizi\u00f2 il 29 agosto 2007 e fin\u00ec il 16 aprile 2008, con la finale dello Stadio Vicente Calder\u00f3n, che vide il Valencia superare il Getafe 3-1, vincendo la sua settima coppa.\nPrimo turno.\nLe partite furono giocate 29 agosto 2007.\nSecondo turno.\nLe partite furono giocate dal 4 al 5 settembre 2007. A partire da questo turno entrarono in scena le squadre di Segunda Divisi\u00f3n.\nTerzo turno.\nLe partite furono giocate il 10 ottobre 2007.\nFase finale.\nLa squadra scritta per prima gioca il primo turno in casa:"}
{"id": "1889016", "revid": "874641", "url": "https://it.wikipedia.org/wiki?curid=1889016", "title": "The Doors Original Acetate Demos", "text": ""}
{"id": "1889017", "revid": "486946", "url": "https://it.wikipedia.org/wiki?curid=1889017", "title": "Estadio Vicente Calderon", "text": ""}
{"id": "1889030", "revid": "217591", "url": "https://it.wikipedia.org/wiki?curid=1889030", "title": "Santuario della Madonna dell'Angelo", "text": "Il santuario della Madonna dell'Angelo \u00e8 una chiesa di Caorle dedicata alla Madonna e a San Michele arcangelo, che sorge in riva al Mare Adriatico, fondata intorno al IX secolo e ricostruita nella sua forma attuale nel 1751.\nStoria.\nLa prima costruzione della chiesa dell'Angelo \u00e8 da attribuire alle prime trasmigrazioni dei concordiesi verso i territori costieri, in seguito alle invasioni barbariche dei territori dell'entroterra. Questo fa del santuario il primo edificio sacro costruito nella cittadina di fondazione romana, secondo quanto affermato dal Musolino. La prima costruzione, antecedente all'attuale duomo e quindi risalente a circa il IX-X secolo era a pianta basilicale, a tre navate, di cui una costantemente minacciata dalla forza del mare e per questo oggetto di numerosi interventi di restauro. Dal XVII secolo in poi si registra che la chiesa constasse di sole due navate, separate da quattro pilastri e cinque archi. Questo primo edificio sacro era dedicato all'Arcangelo San Michele, riconosciuto come protettore della citt\u00e0, come si pu\u00f2 leggere nelle lapidi affisse al santuario odierno e in numerosi documenti provenienti dalle visite pastorali dei vescovi.\nLa basilica antica.\nLa tradizione popolare, raccontata dal Musolino, vuole che anticamente alcuni pescatori abbiano rinvenuto il simulacro della Santa Vergine prodigiosamente galleggiante sul mare sopra un blocco di marmo. Tratta a riva la statua con le loro reti da pesca, i cittadini si radunarono nel vicino porto dell'Angelo, uno degli antichi approdi che circondavano l'isola caprulana. Tuttavia, malgrado gli sforzi dei pescatori e del popolo accorso, nessuno riusc\u00ec nell'impresa di trasportare il simulacro all'interno del tempio. Fu il vescovo ad affidare il compito a dei fanciulli, i quali riuscirono a sollevare la statua e a trasportarla nella vicina chiesa dell'Angelo. Per questo motivo la Vergine \u00e8 in questo luogo venerata con il titolo di \"Madonna dell'Angelo\". In un documento datato 1766 del canonico del capitolo della cattedrale Bartolomeo Bei, pubblicato da Gusso e Gandolfo, si dice che non esistono fonti storiche certe del periodo in cui la devozione mariana si stabil\u00ec in questa chiesa prima del 1476. Secondo il Musolino, il primo simulacro doveva risalire circa all'VIII secolo, quando la persecuzione iconoclasta dell'imperatore Leone III Isaurico aveva spinto molte comunit\u00e0 a nascondere e riparare le immagini sacre, specialmente raffiguranti la Santa Vergine.\nNell'antico tempio la statua della Vergine era posta in una nicchia posta sopra l'altar maggiore, e protetta da una lastra di cristallo. Essa si presentava seduta su un trono di legno dorato, con due angeli pure in legno che ne sorreggevano il velo ai lati. Dietro all'altare era posta una piccola sacrestia, alla quale si accedeva da due porte, sopra ognuna delle quali era posto un dipinto di angeli. Nella navata centrale era posta una croce in marmo, che ricordava la consacrazione della chiesa, avvenuta ad opera del vescovo Daniele De Rubeis nel 1523. Con questo, il Musolino si riferisce probabilmente alla croce, tutt'oggi conservata, affissa al basamento del campanile, contornata da un'iscrizione che recita:\nDato lo stato precario di conservazione dell'opera, per anni esposta alle intemperie, l'iscrizione come oggi si presenta potrebbe essere incompleta,\nspecialmente se si tiene in considerazione che le fonti storiche attestano l'intervento di restauro dell'antica basilica come avvenuto nel 1523, mentre la data leggibile ad oggi \u00e8 antecedente (1500).\nNell'unica navata laterale di cui si ha notizia a partire dal 1600 era posto un altare in legno dedicato a San Francesco d'Assisi, sul quale era posta una statua del santo. Inoltre erano appesi alla parete i dipinti di Santa Marta e . La chiesa era priva di porte di ingresso ed era chiusa esternamente da un cancello, che permetteva a tutti i fedeli di vedere la statua della Vergine sia di giorno che di notte. La facciata era costruita da un porticato in legno dove erano posti alcuni sepolcri marmorei.\nVerso la fine del 1500 fu posta sopra l'altare maggiore una statua dell'Arcangelo San Michele, patrono della chiesa e della citt\u00e0, opera dello scultore Andrea dell'Aquila. Questa si trova ancora affissa al coro dell'odierno santuario, accompagnata dalla lapide che recita:\nLa ricostruzione nel XVIII secolo.\nIl 29 agosto 1642 il senato della Repubblica di Venezia requisiva gran parte del territorio della laguna di Caorle, un tempo concesso in uso esclusivo ai caorlotti e lo divideva in venti \u00abprese\u00bb di terreno da vendere a nobili veneziani, in modo da pagare gli ingenti costi dei lavori programmati per deviare il corso del fiume Piave verso il porto di Santa Margherita. Oltre a privare i cittadini di Caorle del loro principale sostentamento, vale a dire la pesca e la caccia nei territori della laguna, tale provvedimento caus\u00f2 l'isolamento totale dell'abitato, che rimaneva esposto alle intemperie del mare. Sebbene i due consigli cittadini, il minore ed il maggiore arengo, avessero pi\u00f9 volte tentato di intercedere presso il senato affinch\u00e9 il provvedimento fosse mitigato, nessuno dei tentativi riusc\u00ec a smuovere il governo veneziano, tanto che sono documentati gli atti vandalici degli stessi caorlotti nei confronti delle famiglie nobili che acquistavano le prese messe in vendita.\nLa situazione degener\u00f2 all'inizio verso la fine degli anni 20 del 1700; il 31 dicembre 1727 una violenta mareggiata, sospinta da forte vento di scirocco, ruppe i deboli argini ormai lasciati in totale abbandono, e l'acqua invase tutto l'abitato. Tuttavia, come attestano numerose testimonianze scritte dell'epoca (riportate da Gusso e Gandolfo), la diroccata chiesa dell'Angelo, che custodiva la statua della Vergine, rimase completamente all'asciutto, sebbene l'entrata non fosse nemmeno chiusa da una porta. L'evento miracoloso \u00e8 riportato ancora oggi in due lapidi apposte ai lati del portone d'ingresso del Santuario, le quali recitano:\nL'evento terribile, sebbene miracoloso, spinse ancora una volta i consigli cittadini a perorare la propria causa presso il senato veneziano, sostenuti dal vescovo dell'epoca, Francesco Trevisan Suarez, che riun\u00ec tutti i caorlotti ai piedi della Madonna dell'Angelo affinch\u00e9 facessero voto solenne che, se questa ennesima richiesta fosse stata accolta, la chiesa sarebbe stata ricostruita. Contrariamente ai precedenti tentativi, il senato accolse le richieste dei caorlotti: oltre a concedere nuovamente l'utilizzo della XVI presa (a cui sostanzialmente corrisponde il territorio dell'attuale laguna di Caorle), si impegn\u00f2 per rafforzare gli argini cittadini.\nPer sciogliere il voto il vescovo Suarez dispose l'abbattimento dell'antico tempio e la costruzione di un nuovo edificio sacro, ad una sola navata in luogo delle tre (ridotte a due) precedenti, la cui struttura coincide con quella visibile ad oggi. Il nuovo santuario fu consacrato l'8 agosto 1751 e fu dedicato all'arcangelo San Michele e alla Beata Vergine \"dell'Angelo\", come recita l'iscrizione ancora oggi apposta sopra il portone d'ingresso:\nLa statua della Vergine fu posta nella stessa nicchia precedentemente usata nella chiesa antica, con sopra la statua dell'angelo sempre proveniente dal vecchio edificio; il coro venne separato dal resto della navata da una balaustra in marmo. Sulla parete destra venne posto l'altare di San Francesco proveniente dall'antica basilica, mentre sulla parete sinistra venne eretto un altare dedicato a San Giuseppe, sormontato da una pala nella quale era raffigurata la scena della morte del santo.\nDopo aver dedicato tutta la sua vita alla sua diocesi e ai suoi fedeli, unico tra i vescovi di Caorle ad aver trascorso l'intero suo ministero dimorando nella citt\u00e0, mor\u00ec, trovandosi accidentalmente a Venezia, nel 1769, ma volle farsi seppellire nel Santuario che aveva rinnovato e a cui aveva donato diverse opere (come una pala raffigurante la Sacra Famiglia, oggi perduta). Ai piedi del coro, fuori della balaustra, \u00e8 posto interrato il sepolcro del vescovo Suarez, dove si legge la seguente iscrizione:\nIl santuario attuale.\nL'intervento di ricostruzione operato dal vescovo Suarez non pose tuttavia fine ai danneggiamenti dell'edificio specialmente ad opera del vicino mare Adriatico. Di almeno un ulteriore intervento il santuario fu protagonista nel XIX secolo, sotto l'egida del patriarca Giuseppe Luigi Trevisanato e testimonianza di ci\u00f2 \u00e8 la lapide che si trova oggi affissa sul fronte della facciata a vela del Santaurio, e che recita:\nTuttavia l'ultimo e imponente intervento di restauro, che ha reso all'edificio la forma odierna fu eseguito nel 1948, in seguito a un voto solenne emesso il 2 gennaio 1944 dal parroco monsignor Felice Marchesan e dalla comunit\u00e0 tutta. Verso la fine della Seconda Guerra mondiale, infatti, dopo l'armistizio dell'8 settembre, il comando tedesco di stanza a Venezia aveva stabilito che la costa adriatica nei pressi di Caorle venisse allagata, per motivi strategici, per una profondit\u00e0 nell'entroterra di 15 chilometri. Nonostante le suppliche del parroco, che insieme al sacerdote veneziano Alessandro Maria Gottardi si era recato personalmente a Venezia per scongiurare il pericolo, il comando, irremovibile, rispose che il trasferimento degli abitanti di Caorle nei pressi della citt\u00e0 di Vicenza era gi\u00e0 stato organizzato. Memori dunque dell'antico voto che aveva salvato la citt\u00e0 nel XVIII secolo, i cittadini si riunrono ai piedi del simulacro il 2 gennaio 1944, invocando l'aiuto dalla Santa Vergine e assicurando che, qualora ascoltati, essi si sarebbero impegnati a restaurare l'edificio. L'eco di quel solenne pronunciamento rivive oggi nella lapide affissa a sinistra del portone d'ingresso:\nPochi giorni dopo l'arciprete recava da Venezia la lieta notizia della revoca dell'ordine precedentemente stabilito. Per sciogliere il voto il santuario fu ristrutturato tre anni pi\u00f9 tardi, nel 1948. A memoria di quell'evento, ancora si pu\u00f2 leggere la lapide affissa a destra del portone d'ingresso:\nArchitettura e opere d'arte.\nL'edificio attuale si presenta essenzialmente nella forma datagli dalla ricostruzione operata nel 1751, ad una sola navata, orientata lungo la congiungente ovest-est (l'entrata sul lato ovest). Esternamente l'entrata \u00e8 preceduta da un piccolo atrio con profilo a vela, sopra il quale sono poste tre statue, di cui la figura centrale ritrae l'arcangelo San Michele. Sotto l'atrio si trova il portone d'ingresso, con sopra la lapide della riconsacrazone del 1751, apposta dal vescovo Francesco Trevisan Suarez, e ai lati le due lapidi che ricordano il voto del 2 gennaio 1944 ed i successivi lavori di restauro del 1948. A destra, una quarta lapide ricorda che la porta del Santuario fu elevata a porta santa dal patriarca Francesco Moraglia durante il Giubileo straordinario della misericordia del 2016. Alla parete esposta a nord dell'atrio si trova affissa una lapide che ricorda le celebrazioni del centenario lourdiano del 1958, celebrate dal patriarca Angelo Giuseppe Roncalli, mentre sotto una seconda lapide ricorda il parroco monsignor Felice Marchesan, che promosse i lavori di ricostruzione del 1948. Alla parete opposta \u00e8 affissa una lapide che ricorda i pescatori periti per l'esplosione di ordigni di guerra il 28 maggio 1945, mentre sotto, nel mezzo di una porta murata, \u00e8 posta un'antica acquasantiera.\nSotto il timpano, che culmina con un'ogiva in pietra sopra la quale \u00e8 posta una croce in ferro battuto, si trova un piccolo rosone circolare. Tre finestre quadrangolari si aprono sui lati nord e sud dell'edificio, e una settima finestra \u00e8 posta sul lato ovest, sotto il piccolo rosone. Infine due grandi finestre rettangolari si aprono ai lati del portone d'ingresso. All'inizio degli anni 2010 sono state realizzate delle vetrate in stile moderno raffiguranti scene bibliche e della vita della Madonna.\nL'interno della chiesa si presenta completamente rivestito in marmo, apposto sulle pareti dopo i restauri del 1948, con dodici lesene che sorreggono il soffitto, su ognuna delle quali \u00e8 affissa una croce in pietra a ricordo della dedicazione. Sui lati nord e sud si aprono due piccole cappelle laterali, mentre il coro, separato dal resto della navata, si protende verso il mare sul lato est. Sempre sul lato nord si apre una piccola sacrestia, che sporge dalla struttura.\nPur nel suo piccolo contesto, il santuario custodisce diverse opere d'arte. A cominciare dall'altare maggiore, sostituito negli anni settanta con l'altare della confraternita dell'Assunta proveniente dal duomo. Sul paliotto frontale, in marmo rosso, \u00e8 scolpito un calice con l'ostia raggiante; sopra la mensa, il tabernacolo (contenuto in una struttura ornata di piccole colonnine in stile corinzio) \u00e8 ornato con una porticina in bronzo sulla quale \u00e8 ricavata in bassorilievo la figura del Redentore. Quindi si trova la nicchia, dove \u00e8 custodito il simulacro della Madonna dell'Angelo, protetta da una lastra di vetro. A concludere la struttura dell'altare, sorretto da quattro colonne in marmo rosso sormontate da capitelli in stile corinzio, vi \u00e8 la statua che raffigura Dio Padre che sorregge il mondo, circondato da teste di Angeli. Subito sotto due Angeli sorreggono una corona in legno dorato. La balaustra, con colonnine in pietra e marmo rosso, che separa la navata dal coro proviene invece dall'antico altare maggiore del 1700, cos\u00ec come la parte frontale dell'attuale altare posticcio. La vecchia nicchia che conteneva il simulacro \u00e8 ora posta nella cappella laterale sinistra del duomo, sopra l'altare dedicato a San Rocco.\nSopra l'altare maggiore \u00e8 posta la statua cinquecentesca dell'arcangelo San Michele, opera dello scultore Andrea dell'Aquila, menzionata sopra. L'iscrizione del vescovo Angelo Casarino, che ne completa il monumento, \u00e8 affisso alla parete sinistra del coro. L'intero coro \u00e8 decorato con decine di ex voto, testimoni delle innumerevoli grazie concesse dall'intercessione della Vergine. Alle pareti della navata, in prossimit\u00e0 del coro, sono poste le statue di San Gilberto e Santa Margherita, compatroni di Caorle, provenienti dall'antico altar maggiore della cattedrale. Tutt'intorno alla navata, affissi alle pareti, si trovano 14 quadri della Via Crucis, realizzati a sbalzo su lamina argentata, del XX secolo.\nSulla parete sinistra si apre la cappella laterale dedicata a san Pio X. Sulla sommit\u00e0 dell'arco, sorretto da due colonne in marmo rosso con capitello in stile ionico, \u00e8 dipinto un Angelo che suona la cetra, con la scritta \u00abTOTA PULCHRA ES MARIA\u00bb. All'interno della cappella \u00e8 posto l'altare marmoreo dedicato a papa Sarto, che da patriarca di Venezia fu molto legato a Caorle, alle sue devozioni e tradizioni. Sopra l'altare, inscritta in una struttura a timpano sorretta da due lesene si trova la pala, dipinta nel 1956 dal pittore M. Bressanin, raffigurante il papa benedicente, sullo sfondo della citt\u00e0 di Caorle. Corrispondentemente, sulla parete destra, si apre la cappella del Crocifisso, ricavata da un analogo arco sorretto da colonnine ioniche sormontato da un Angelo dipinto recante la scritta \u00abORA PRO NOBIS DEUM\u00bb. Sull'altare di questa cappella \u00e8 posto il cosiddetto \u00abPozzetto\u00bb, ossia il basamento dove, secondo la tradizione, fu rinvenuto dai pescatori il simulacro della Vergine galleggiante sul mare. Sulla parte frontale dell'altare in marmo \u00e8 riportata la seguente iscrizione:\nSopra l'altare, sempre inscritto in una struttura a timpano sorretta da due lesene, \u00e8 posto un il crocifisso ligneo.\nIl soffitto si presenta affrescato con motivi decorativi e soggetti sacri. Il quadro principale della navata contiene la scena del leggendario ritrovamento del simulacro della Madonna dell'Angelo ad opera dei pescatori, mentre ai quattro vertici delimitanti la navata sono posti dei medaglioni con le figure dei quattro evangelisti, accompagnati dai loro simboli: San Matteo (con l'Angelo) e San Marco (con il Leone) ai lati del coro, San Luca (con il Bove) e San Giovanni (con l'Aquila) ai lati del portone d'ingresso. Il soffitto del coro, invece, riporta in quattro medaglioni, disposti secondo i quattro punti cardinali, la rappresentazione (con didascalia latina) di alcuni titoli della Vergine Maria nelle Litanie Lauretane:\n\u00abIANVA COELI\u00bb a est, \u00abDOMVS AVREA\u00bb a sud, \u00abSTELLA MATVTINA\u00bb a ovest e \u00abTVRRIS EBVRNEA\u00bb a nord. A separare le pareti dal soffitto sia del coro sia della navata si pu\u00f2 osservare un nastro dove sono riportati alcuni versi di preghiere mariane in lettere dorate. In corrispondenza della navata, si pu\u00f2 leggere \u00abSVB TVVM PRESIDIVM CONFVGIMVS SANCTA DEI GENITRIX\u00bb lungo la parete esposta a sud, \u00abNOSTRAS DEPRECATIONES\u00bb lungo la parete esposta a ovest, \u00abNE DESPICIAS IN NECESSITATIBVS SED A PERICVLIS CVNCTIS LIBERA NOS SEMPER O VIRGO\u00bb lungo la parete esposta a nord. In corrispondenza del coro si pu\u00f2 leggere \u00abAVE REGINA COELORVM\u00bb lungo la parete esposta a nord, \u00abAVE DOMINA ANGELORVM\u00bb lungo la parete esposta a est (quest'ultima iscrizione parzialmente coperta dalla struttura dell'altare), \u00abORA PRO NOBIS DEVM\u00bb lungo la parete esposta a sud.\nIl campanile.\nLa torre campanaria del santuario \u00e8 in stile romanico, e risale al XIII secolo. Inizialmente era costituito soltanto dalla canna quadrangolare, arricchito da lesene agli spigoli; successivamente viene posta la cuspide, a forma di piramide a base ottagonale, sorretta da un dado sempre a base ottagonale. La struttura \u00e8 completata da quattro bifore poste su ogni lato, e da alcune monofore. La torre aveva la funzione di faro del porticciolo adiacente alla chiesa, giacch\u00e9 questa sorge su un piccolo promontorio; il faro era alimentato a gas acetilene fino a quando un'esplosione non caus\u00f2 il parziale crollo della struttura; quindi il faro fu dismesso fino agli ultimi anni, quando fu ripristinato a luce elettrica. Oggi il campanile \u00e8 dotato di tre campane in bronzo.\nIl campanile possiede un concerto di tre campane rifuse, dopo essere state requisite, nel 1919 le due maggiori e nel 1926 la piccola. \u00c8 significativo come anche le tre campane del vicino duomo siano state fuse nei medesimi anni una \"quinta musicale\" esattamente sotto. Il suono dell'Angelus quotidiano, scandito da entrambi i campanili con le relative campane maggiori suonate in contemporanea, risulta quindi di effetto particolarmente piacevole e presumibilmente volutamente calcolato.\nDevozione e culto.\nLa devozione dei caorlotti alla Madonna dell'Angelo ha origini antichissime; la leggenda del simulacro rinvenuto in mare risale addirittura all'VII secolo, come ricorda la lapide che si trova sotto l'altare laterale del crocifisso (riportata sopra). Nel tempo la statua venne sicuramente rinnovata, tra tutti gli interventi si ricorda la tragica distruzione del simulacro ad opera di ignoti ladri, avvenuta il 31 gennaio 1923, quando in seguito al furto sacrilego il simulacro venne completamente bruciato. Il nuovo simulacro venne scolpito da scultori della Val Gardena e benedetto il 19 luglio di quello stesso anno nella Basilica della Madonna della Salute a Venezia dal patriarca Pietro La Fontaine. In seguito la nuova statua fu trasportata a Caorle a bordo di una nave della Regia marina, coperta di reti da pesca per ricordare il prodigioso ritrovamento ad opera dei pescatori di Caorle. La statua mostra la Vergine Santa seduta in trono, incoronata, con in braccio Ges\u00f9 Bambino con in mano il globo terrestre sormontato dalla croce; con il braccio sinistro la Vergine indica il Cristo.\nManifestazioni religiose.\nMolti furono nei secoli i miracoli attribuiti alla materna intercessione della Vergine dell'Angelo da parte dei pellegrini che si recavano in pellegrinaggio al santuario, come anche testimoniano le numerose offerte votive esposte nel coro della chiesa. Cos\u00ec come numerose sono state e sono tuttora le manifestazioni religiose in onore della Beata Vergine dell'Angelo. La festa di origine pi\u00f9 antica \u00e8 certamente quella legata al voto espresso dalla citt\u00e0 guidata dal vescovo Francesco Trevisan Suarez nel 1741, per implorare dal senato della Serenissima la restituzione dei diritti di pesca nei territori della laguna di Caorle e per avere un rinforzamento degli argini dopo la disastrosa alluvione avvenuta il 31 dicembre 1727. Quando, l'anno successivo, furono definitivamente riconosciuti dalla repubblica i diritti della cittadina, il vescovo fiss\u00f2 alla domenica successiva alla festa della Nativit\u00e0 di Maria una celebrazione annuale di ringraziamento. Questa si svolgeva con la processione verso la cattedrale, mentre i canonici intonavano l'Ave Maris Stella e le litanie al termine. La festa fu in seguito spostata alla seconda domenica di luglio, data che meglio si conciliava con le esigenze dei caorlotti, dal cardinale patriarca Giuseppe Luigi Trevisanato con l'accordo di papa Pio IX; ancora oggi in questo periodo si celebra la festa. Fu proprio Pio IX a incaricare il patriarca Trevisanato di incoronare il simulacro il 7 maggio 1874, cosa che avvenne il 13 settembre successivo; per questo ancor oggi la festa annuale di luglio \u00e8 conosciuta anche come \"Festa dell'incoronazione\". Inoltre, dalla fine degli anni settanta, la processione \u00e8 accompagnata dal tradizionale incendio del campanile attraverso fuochi d'artificio, che saluta l'arrivo del simulacro in duomo il sabato precedente la festa e la sua partenza per il santuario la domenica.\nLe cronache storiche raccontano anche di un'imponente processione svoltasi alla fine della Seconda Guerra mondiale, nel 1944, durante la quale il simulacro fu portato a spalla fino alle frazioni pi\u00f9 lontane della citt\u00e0. Sempre al 1944 risale una seconda ricorrenza annuale che viene ancora oggi celebrata, legata al voto del 2 gennaio per scongiurare lo sfollamento e la distruzione della citt\u00e0. In quest'occasione, ogni 2 gennaio, viene celebrata una Messa solenne in santuario.\nUna particolare importanza ha un'altra manifestazione in occasione della quale il sacro simulacro viene portato in processione via mare, con un corteo acqueo dal porticciolo interno della citt\u00e0, attraverso il fiume Livenza nel mare e con approdo sulla spiaggia vicino al santuario. Questa manifestazione risale a un'antica tradizione dei caorlotti, che secondo alcuni racconti si svolgeva ogni 25 anni. Durante tale manifestazione, il simulacro della Vergine era trasportato processionlmente fino al limite pi\u00f9 a sud della citt\u00e0, verso Porto Santa Margherita, per poi fare ritorno al santuario con un imponente corteo acqueo. Tale manifestazione fu certamente ripetuta nel 1958, in occasione del primo centenario delle apparizioni di Lourdes, alla presenza del cardinale patriarca Angelo Giuseppe Roncalli. Il futuro papa rimase molto colpito dalla devozione dimostrata in quella circostanza dai fedeli (come testimonia una lettera inviata all'arciprete: \"Folla sempre devota e pia: giovinezza vibrante di schietta devozione appresa in casa e portata su dallo zelo sacerdotale\"), come ricorda la lapide affissa alla parete nord dell'atrio del Santuario:\nDopo la morte di Giovanni XXIII (avvenuta nel 1963), i cittadini decisero, in sua memoria, di ripetere la stessa celebrazione con cadenza quinquennale. Cos\u00ec ogni cinque anni, la settimana che comprende l'8 settembre, vengono ripresi questi imponenti festeggiamenti, che richiamano una folla numerosa di fedeli da tutta Italia e dai vicini stati confinanti, i cui abitanti sono soliti scegliere Caorle come meta turistica.\nLa devozione \u00e8 confermata e tramandata anche con canti caratteristici della comunit\u00e0 caorlotta; a partire dalla famosa \"Madonnina del mare\" per arrivare al canto popolare: \"Salve o eccelsa imperatrice\", \"Vergin dell'Angelo\" (testo del cardinale Pietro La Fontaine) e \"O bella mia speranza\" (testo di Sant'Alfonso Maria de Liguori).\nNell'anno 2009 il Santuario della Madonna dell'Angelo \u00e8 stato insignito dalla Penitenzieria Apostolica, come stabilito da papa Benedetto XVI, dello \u00abSpirituale vincolo di affinit\u00e0\u00bb con la Basilica di Santa Maria Maggiore in Roma, in virt\u00f9 del quale i fedeli possono, alle solite condizioni stabilite dalla Chiesa, lucrare l'Indulgenza plenaria nei giorni in cui la stessa Basilica romana gode di tale beneficio, ossia:\nInoltre \u00e8 data l'Indulgenza plenaria anche nel giorno della festa del Santuario.\nUn altro momento di particolare devozione \u00e8 stato vissuto nel 2016, quando il Santuario fu scelto dal patriarca Francesco Moraglia per essere Porta Santa durante il Giubileo straordinario della misericordia, voluto da papa Francesco nel 2015-2016. A memoria di questo evento una lapide \u00e8 stata affissa alla porta d'ingresso:"}
{"id": "1889031", "revid": "767487", "url": "https://it.wikipedia.org/wiki?curid=1889031", "title": "RRRrrrr!!!", "text": "RRRrrrr!!! \u00e8 un film del 2004 diretto da Alain Chabat.\nTrama.\nNel 35.000 a.C., la trib\u00f9 dei Capelli sporchi contende a quella dei Capelli puliti il possesso della formula dello shampoo. La figlia del capo dei Capelli sporchi viene mandata a sedurre i nemici per impadronirsi del prezioso farmaco. La missione della cavernicola, per\u00f2, si intreccia con un misterioso omicidio, che fa scattare la prima indagine poliziesca nella storia dell'umanit\u00e0."}
{"id": "1889032", "revid": "588403", "url": "https://it.wikipedia.org/wiki?curid=1889032", "title": "Bardsragujn chumb 2007", "text": "La Bardsragujn chumb 2007 \u00e8 stato la 16\u00aa edizione del campionato di calcio armeno, disputato tra il 14 aprile e il 10 novembre 2007 e concluso con la vittoria del al suo decimo titolo.\nCapocannoniere del torneo fu Marcos Pizzelli (Ararat Yerevan) con 22 reti.\nFormula.\nLe squadre partecipanti avrebbero dovuto essere 9 ma prima dell'inizio della stagione la neopromossa Lernayin Artsakh si sciolse. Le rimanenti 8 si affrontarono in un doppio turno di andata e ritorno per un totale di 28 partite e non furono previste retrocessioni.\nLa squadra campione si qualific\u00f2 alla UEFA Champions League 2008-2009, la seconda classificata alla Coppa UEFA 2008-2009 e la terza alla Coppa Intertoto 2008.\nIl \"Mika Ashtarak\" si trasfer\u00ec nella capitale e cambi\u00f2 nome in \"MIKA Yerevan\".\nClassifica finale.\nLegenda:\nNote:"}
