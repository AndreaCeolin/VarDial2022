{"id": "1868188", "revid": "287204", "url": "https://it.wikipedia.org/wiki?curid=1868188", "title": "Linea di terra. Viaggio in Sicilia per treni e stazioni", "text": "Linea di terra. Viaggio in Sicilia per treni e stazioni \u00e8 un libro fotografico di Angelo Pitrone valorizzato dai testi a commento di Roberta Valtorta e Franco La Cecla, e da un'intervista di Gaetano Savatteri ad Andrea Camilleri.\nL'opera.\nL'obiettivo della macchina fotografica di Pitrone realizza una commistione di vecchio e nuovo, rappresentata da paesaggi che sembrano risalire ai tempi pi\u00f9 antichi di una Sicilia arida ed africana dai colori gialli del deserto, alle zone densamente popolate dove il panorama sembra scomparire dietro la fitta grigia rete di edifici.\nIn questo libro fotografico di Pitrone s'inserisce un racconto nostalgico dedicato al treno da Camilleri, ancor oggi un affezionato utente delle ferrovie. I suoi ricordi riguardano soprattutto le linee ferroviarie siciliane che nella loro antica trascuratezza hanno conservato un fascino che \u00e8 rimasto quasi immutato nel tempo.\n\u00c8 la Sicilia dell'adolescente Camilleri quella che riaffiora in questa intervista a commento delle foto di Pitrone.\nUn paesaggio quello fotografato che cos\u00ec appariva dal finestrino del treno sulla linea tra Licata e Butera e che si presentava agli occhi del giovane Camilleri fatto di contrasti tra zone verdi di vegetazione e zone desertiche che richiamano alla memoria le parole di Sciascia:\nIl treno nella letteratura siciliana.\nUn lungo percorso punteggiato da piccole stazioni, riprese con amore e senso di desolazione dagli scatti di Pitrone. una volta brulicanti di vita, ora appaiono chiuse ed abbandonate. Stazioni dai nomi musicali e suggestivi: Acquaviva Platani, Fiumetorto, Roccapalumba, Caltanissetta Xirbi che non a caso hanno da tempo attirato l'interesse poetico di scrittori come il Verga de \"I Malavoglia\", dove il treno simboleggia i danni della modernit\u00e0, il De Roberto di \"Paradiso perduto\", in cui il viaggio in una semioscura carrozza ferroviaria diviene una simbolica discesa agli inferi, il Vittorini di \"Conversazione in Sicilia\",\nl'Antonio Russello di \"Il singhiozzo dei treni per i monti\"; il Mino Blunda, l'autore di un radiodramma che richiama nel titolo il futurismo \"Per la potenza del vapore e la rapidit\u00e0 dell\u00b4elettrico\", e lo Sciascia che nel \"Mare colore del vino\" e in \"Occhio di capra\" racconta l'aneddoto di don Camillo Picataggi, siciliano scettico ed ignorante, che, nel 1880 al passaggio del primo treno dalla stazione ferroviaria di Racalmuto, esclam\u00f2: \u00abNun mi futtinu: dintra ci su\u00b4 li cavaddri\u00bb, (Non me la fanno: dentro ci sono i cavalli).\nI ricordi di Camilleri.\nL'intervista di Camilleri e i testi di Valtorta e Cecla fanno da controcanto alle forti immagini di Pitrone che si soffermano su passaggi a livello, silos, binari, torri d\u00b4acqua, vagoni abbandonati che, come osserva il romanziere, sono lo stimolo ai suoi ricordi di viaggiatore:\nCamilleri ricorda che il trenino a scartamento ridotto che egli prendeva per andare a Palermo per acquistare, con i suoi risparmi, i nuovi libri pubblicati, era composto da due carrozze agganciate alla locomotiva a vapore. Ogni vettura, dotata di una verandina con delle tende a tinte vivaci per ripararsi dal sole, era divisa in prima e terza classe con i sedili di legno. Non vi erano carrozze di seconda come nel resto delle ferrovie del regno d'Italia. Sembrava si volesse dire che in Sicilia o si era poveri o ricchi: non c'era una via di mezzo. Poich\u00e9 nessuno voleva apparire ricco, la prima classe era sempre vuota.\nD'estate quasi tutti i passeggeri si sistemavano sulla verandina e quando il trenino quasi si fermava per percorrere i tratti in salita, i viaggiatori pi\u00f9 giovani ne approfittavano per scendere dal treno e andarsi a tuffare nel mare a pochi metri dalla strada ferrata, asciugandosi poi durante il cammino per risalire sul trenino che, affannosamente, nel frattempo aveva compiuto pochi metri.\nCamilleri racconta che l'importante non era arrivare, ma il viaggio in s\u00e9, e ricorda la fatalistica rassegnazione dei viaggiatori siciliani disposti ad adeguarsi ad un viaggio interrotto e sempre diverso. Una volta per un guasto il trenino dovette fermarsi in una di quelle stazioni dove si sentono frinire le cicale e che, situati in vicinanza della costa, sembrano stabilimenti balneari: i viaggiatori si dispersero nella campagna a raccogliere papaveri mentre la moglie del capostazione, durante la lunga sosta, offr\u00ec acqua, vino e pane e tuma fresca a tutti i passeggeri.\nIl progresso comunque avanzava anche nell'Italia fascista: il trenino fu sostituito dalle littorine modificate per il ridotto scartamento. Al viaggio inaugurale alla presenza delle autorit\u00e0 cittadine e dei gerarchi in divisa, la littorina part\u00ec cos\u00ec velocemente da lasciare a bocca aperta i viaggiatori ma dopo pochi metri deragli\u00f2 senza conseguenze tragiche. Si pens\u00f2 ad un errore del macchinista che aveva affrontato la prima curva a velocit\u00e0 troppo elevata. Ma non era cos\u00ec: all'incirca una volta alla settimana la littorina, ad una determinata curva, deragliava adagiandosi lentamente sul fianco di una collina senza mai nessuna conseguenza per i viaggiatori che seraficamente aspettavano che fosse rimessa sui binari. Lo stesso Camilleri racconta come volle viaggiare sulla nuova automotrice per provare, senza pericolo, il brivido dell'incidente ferroviario.\nUn episodio, che Camilleri giura autentico, delle sue avventure di viaggiatore in treno dove tutto pu\u00f2 accadere, \u00e8 quello che dimostra come sia complessa la natura dei gatti. Arrivato a Palermo con il treno da Roma in attesa della coincidenza per Agrigento, Camilleri vide un gatto bianco e nero che, come la cosa pi\u00f9 naturale del mondo, saliva su una vettura del treno in partenza. Amante dei gatti, Camilleri, in pensiero per la sorte del felino, avvert\u00ec il capostazione il quale rispose tranquillamente di non angustiarsi perch\u00e9 il gatto sarebbe sceso a Termini Imerese.\nDopo averlo inutilmente cercato durante il viaggio Camilleri, naturalmente incuriosito, affacciato al finestrino alla stazione di Termini Imerese vide scendere tranquillamente il gatto. \u00abAllora chiesi al controllore: \"Ma c'era un gatto su questo treno, l'ha visto?\". \"Non si preoccupi\", mi disse il controllore, \"riprende stasera il treno delle otto per Palermo\".\u00bb"}
{"id": "1868194", "revid": "729019", "url": "https://it.wikipedia.org/wiki?curid=1868194", "title": "Aeroporto Internazionale di Pointe-\u00e0-Pitre", "text": "LAeroporto Internazionale di Pointe-\u00e0-Pitre (in francese: \"A\u00e9roport Guadeloupe - P\u00f4le Cara\u00efbes\"), conosciuto anche come Aeroporto di Guadeloupe-P\u00f4le Cara\u00efbes, \u00e8 un aeroporto francese d'oltremare situato vicino alla citt\u00e0 di Pointe-\u00e0-Pitre nel dipartimento di Guadalupa."}
{"id": "1868203", "revid": "767487", "url": "https://it.wikipedia.org/wiki?curid=1868203", "title": "Barnsbury", "text": "Barnsbury \u00e8 un'area della North London nel London Borough of Islington."}
{"id": "1868209", "revid": "339392", "url": "https://it.wikipedia.org/wiki?curid=1868209", "title": "Charles DeGoulash", "text": ""}
{"id": "1868211", "revid": "599013", "url": "https://it.wikipedia.org/wiki?curid=1868211", "title": "Macieira", "text": ""}
{"id": "1868213", "revid": "309289", "url": "https://it.wikipedia.org/wiki?curid=1868213", "title": "Tavda (fiume)", "text": "La Tavda () \u00e8 un fiume della Russia siberiana occidentale (Oblast' di Sverdlovsk e di Tjumen'), affluente di sinistra del Tobol nel bacino dell'Ob'.\nNasce nel pedemonte uraliano orientale dalla confluenza dei due rami sorgentiferi Loz'va e Sos'va; scorre per tutto il suo corso nel bassopiano della Siberia occidentale, in una valle molto ampia, piatta e costellata di zone paludose. La relativa vicinanza delle linee spartiacque fra i vari bacini confinanti rende ragione della scarsit\u00e0 di affluenti di rilievo; il maggiore \u00e8 il Pelym, dalla sinistra idrografica.\nIl fiume ha un regime molto simile a quello di quasi tutti i fiumi russi e siberiani. \u00c8 congelato, mediamente, nel periodo fra inizio novembre e fine aprile, nel quale la portata d'acqua raggiunge i valori minimi annuali (nel basso corso, circa 11\u00a0m\u00b3/s a fronte di una media di poco inferiore ai 500); lo scioglimento dei ghiacci, nella tarda primavera, precede di poco i periodi di massima portata, durante la quale i valori possono raggiungere i 3.250\u00a0m\u00b3/s e il livello delle acque raggiungere i 6 metri oltre la norma.\nLa Tavda attraversa una zona poco popolata, ragione per cui non tocca numerosi centri urbani di rilievo; il maggiore \u00e8 la cittadina omonima, nel basso corso.\nIl fiume \u00e8 navigabile per tutto il suo corso."}
{"id": "1868214", "revid": "74801", "url": "https://it.wikipedia.org/wiki?curid=1868214", "title": "Zach Randolph", "text": "Giocava nel ruolo di ala grande ed \u00e8 soprannominato \"Z-Bo\".\nCarriera.\nHigh school.\nRandolph nacque e crebbe a Marion (Indiana) e frequent\u00f2 la Marion High School, dove fu allenato da Moe Smedley. Nel frattempo fu seguito, sin dall'et\u00e0 di 12 anni, da Craig Moore, che si accorse subito delle grandi potenzialit\u00e0 del ragazzo. I due ancora oggi si conoscono e sono grandi amici. Come sophomore, guid\u00f2 i Marion Giants a grandi risultati, dimostrando la sua leadership, unita per\u00f2 a un carattere non facile da gestire. Come senior, vinse il settimo titolo dello stato dell'Indiana con Marion. Risult\u00f2 secondo nel concorso \"Mr. Basketball\" dell'Indiana di quell'anno, superato solamente da Jared Jeffries, in seguito suo compagno di squadra ai Knicks.\nCollege.\nDopo la parentesi della high school chiusa felicemente, entr\u00f2 a far parte dei Michigan State Spartans, in una delle universit\u00e0 pi\u00f9 celebri di tutti gli Stati Uniti, allenata da Tom Izzo. Tra i suoi compagni a Michigan State ci furono anche Charlie Bell e Jason Richardson. Nella sua prima e ultima stagione a Michigan, Randolph si rese protagonista di un'ottima stagione con 10,8 punti e 6,7 rimbalzi di media in 33 partite, numeri molto alti per il basket collegiale, e anche grazie al suo contributo Michigan raggiunse le Final Four della NCAA. Notato da alcuni scout, si rese eleggibile al Draft subito dopo la sua stagione da matricola.\nNBA.\nFu scelto dai Blazers nel Draft NBA 2001 al primo giro come 19\u00aa scelta assoluta, molto in l\u00e0 se si pensa a come poi ha giocato nella NBA. Gioc\u00f2 sin dall'inizio nella posizione di ala grande, e nel 2004 vinse il premio di NBA Most Improved Player, dopo aver rinnovato il suo contratto con Portland, 6 anni a 84 milioni di dollari. Nella stagione 2006-07 and\u00f2 a referto con la media di 23,6 punti e 10,1 rimbalzi, ma a Marzo fu costretto a fermarsi per un brutto infortunio. In quella che poi sarebbe stata la sua ultima partita con la maglia di Portland, fece registrare il suo career high, con 43 punti e 17 rimbalzi.\nIl 28 giugno 2007, Randolph assieme a Dan Dickau, Fred Jones e Demetris Nichols fu girato ai New York Knicks in cambio di Steve Francis, Channing Frye e una seconda scelta al draft. A New York vest\u00ec la maglia numero 50, ma la sua parentesi nella Grande Mela non fu delle pi\u00f9 brillanti.\nIl 21 novembre 2008 fu coinvolto in una trade che lo port\u00f2 a Los Angeles, sulla sponda meno celebre dei Clippers. L'intesa coi compagni di squadra, tra cui Baron Davis, fu abbastanza buona, ma i Clippers non riuscirono nemmeno a qualificarsi ai play-off. Durante una partita contro i Phoenix Suns, Randolph fu espulso e in seguito squalificato per aver tirato un pugno sulla mandibola a Lou Amundson. Le sue medie rimasero costantemente sopra i 20 punti e 10 rimbalzi a partita.\nIl 17 luglio 2009, Zach Randolph viene scambiato ai Memphis Grizzlies in cambio di Quentin Richardson. In questa stagione sta tenendo le medie di 21 punti e 11 rimbalzi a partita, cifre che gli valgono la convocazione al suo primo All-Star Game in carriera. Il 30 aprile 2011 trascin\u00f2 i Memphis Grizzlies nella prima vittoria nei playoffs contro i San Antonio Spurs.\nIl 27 dicembre 2019 annuncia il suo ritiro dalla pallacanestro."}
{"id": "1868217", "revid": "371529", "url": "https://it.wikipedia.org/wiki?curid=1868217", "title": "Sinatra Sings Days of Wine and Roses, Moon River, and Other Academy Award Winners", "text": "Sinatra Sings Days of Wine and Roses, Moon River, and Other Academy Award Winners, anche noto semplicemente come Academy Award Winners \u00e8 un album del crooner statunitense Frank Sinatra, pubblicato nel 1964 dalla Reprise Records.\nIl disco.\nL'idea era quella di raccogliere una serie di canzoni molto popolari che avevano vinto un Premio Oscar e metterle insieme sullo stesso album, con nuovi arrangiamenti e con un'aggiunt\u00e0 di modernit\u00e0. Si notano i primi due pezzi, entrambi di Henry Mancini, che ottennero un grande successo negli anni sessanta grazie ai rispettivi film \"I giorni del vino e delle rose\" e \"Colazione da Tiffany\".\nIn realt\u00e0 l'album, registrato in soli due giorni, non \u00e8 considerato uno dei pi\u00f9 grandi di Sinatra: il canto suona stanco ed annoiato, e le versioni originali di Bing Crosby sembrano essere di gran lunga inattaccate. L'arrangiatore \u00e8 Nelson Riddle."}
{"id": "1868218", "revid": "599013", "url": "https://it.wikipedia.org/wiki?curid=1868218", "title": "Udonis Haslem", "text": "Carriera NBA.\nFirma un contratto con i Miami Heat, dopo un anno passato in Francia, e prende parte alla sfida dei rookie durante l\u2019All-Star weekend. A partire dalla stagione seguente, dopo il trasferimento di Lamar Odom ai Los Angeles Lakers in cambio di Shaquille O'Neal, entra a far parte del quintetto base. Al termine della stagione registra una media di 7,3 punti e 6,3 rimbalzi a partita.\nVince il campionato NBA con i Miami Heat nel 2006, segnando 17 punti in gara-6 contro i Dallas Mavericks, portando cos\u00ec gli Heat sul 4-2.\nIl 10 novembre 2006, Haslem totalizza un career-high di 28 punti (con 9 rimbalzi) nella vittoria per 113-106 sui New Jersey Nets.\nLa stagione 2007-2008 si rivela per Udonis la pi\u00f9 prolifica, con 12,0 punti di media, 9,0 rimbalzi e 1,4 assist in 36,8 minuti giocati a partita.\nIl 12 luglio 2010, Haslem firma con gli Heat un nuovo contratto. Avrebbe ricevuto quasi 10 milioni di dollari in pi\u00f9 se avesse firmato con i Dallas Mavericks o con i Denver Nuggets.\nAi play-off del 2011, dopo aver sconfitto i Philadelphia 76ers (4-1), i Boston Celtics (4-1) e i Chicago Bulls (4-1), gli Heat arrivano alle NBA Finals contro i Dallas Mavericks di Dirk Nowitzki e Jason Kidd, ma vengono battuti per 4-2, non riuscendo a vincere il secondo titolo nella storia della franchigia della Florida.\nL'anno successivo gli Heat arrivano secondi in regular season con 46 vittorie e 20 sconfitte (la stagione \u00e8 durata solo 66 partite a causa del \"lock-out\" che \u00e8 durato fino a dicembre), accendendo cos\u00ec ai play-off, dove incontrano al primo round i New York Knicks che battono 4-1, poi gli Indiana Pacers, dove a causa di un infortunio capitato a Chris Bosh, Udonis inizia a giocare in quintetto base, e si riveler\u00e0 fondamentale per la serie, vinta per 4-2. In finale di conference affrontano i Boston Celtics, che sconfiggono in rimonta (grazie anche al rientro di Bosh) per 4-3. Alle Finals NBA affrontano gli Oklahoma City Thunder che battono per 4-1, diventando cos\u00ec per la seconda volta nella loro storia campioni NBA.\nCon gli Heat la stagione successiva si rivela per Haslem e compagni ancora pi\u00f9 dominante: gli Heat ottengono il miglior record dell'NBA, con 66 vittorie e 16 sconfitte, riuscendo nell'impresa di vincere 27 gare consecutive, seconda striscia vincente pi\u00f9 lunga della storia, dietro ai soli Los Angeles Lakers del 1971-72 di Wilt Chamberlain e Jerry West che ottennero 33 vittorie consecutive.\nConclude la stagione con 75 partite giocate di cui 59 da titolare, con 18,9 minuti giocati. La franchigia di Miami arriva prima in regular season (66-16), e ai NBA playoffs supera prima i Milwaukee Bucks (4-0), poi i Chicago Bulls orfani di Derrick Rose, e in finale di conference gli Indiana Pacers di Paul George arrivando alle finals contro i San Antonio Spurs. Miami e San Antonio danno il via ad una combattutissima serie che portano sino a gara-7 dove Miami far\u00e0 il back-to-back battendo gli Spurs 95-88. Per Haslem \u00e8 il terzo anello NBA (il secondo consecutivo)."}
{"id": "1868220", "revid": "767487", "url": "https://it.wikipedia.org/wiki?curid=1868220", "title": "Fred Hoiberg", "text": ""}
{"id": "1868225", "revid": "287204", "url": "https://it.wikipedia.org/wiki?curid=1868225", "title": "Ynglingatal", "text": "L'Ynglingatal \u00e8 un poema scaldico dell'alto medioevo scandinavo che elenca i re del casato degli Ynglingar datato dalla maggior parte degli studiosi al tardo IX secolo.\nLa versione originale \u00e8 attribuita a \u00dej\u00f3\u00f0\u00f3lfr da Hvinir, scaldo di un re norvegese chiamato Ragnvald l'Altissimo che era cugino di Harald Bellachioma. La ragione di questa attribuzione \u00e8 che i re norvegesi si dicevano discendenti degli dei norreni attraverso il casato reale svedese, una discendenza che dava gloria ai re norvegesi.\nL\"'Ynglingatal\" ci \u00e8 giunto in tre versioni, fra le quali la pi\u00f9 conosciuta \u00e8 la \"Saga degli Ynglingar\" contenuta nella raccolta di saghe di Snorri Sturluson chiamata \"Heimskringla\". La seconda versione, contenuta nel testo chiamato \"Historia Norvegi\u00e6\", \u00e8 una traduzione in latino e contiene essenzialmente le stesse informazioni. La terza versione \u00e8 la pi\u00f9 concisa ed \u00e8 conservata solo come una lista di nomi del \"Libro degli Islandesi\", o \"\u00cdslendingab\u00f3k\", dell'inizio del XII secolo.\nControversie.\nLa storicit\u00e0 dell\"'Ynglingatal\" \u00e8 stata oggetto di dibattito tra gli studiosi fin dal XIX secolo. Tuttavia, nei primi anni novanta la stessa datazione del poema \u00e8 stata messa in discussione.\nL'ipotesi di un'origine tarda.\nL'autenticit\u00e0 di questo poema \u00e8 stata messa in dubbio da Krag (1991), che credeva che fosse un'opera propagandistica del XII secolo fabbricata per legittimare l'ascesa al trono dei re di Norvegia.\nKrag sostenne che esso era basato sulla dottrina dei quattro elementi di Empedocle, essendo le prime quattro morti dei re (le morti di Fj\u00f6lnir, Sveig\u00f0ir, Vanlandi e V\u00edsburr) sono associate a questi elementi. Secondo Krag questo suggerisce che l\"'Ynglingatal\" non \u00e8 del IX secolo, ma \u00e8 un'opera molto pi\u00f9 tarda; egli sostenne anche che la prima parte contiene un approccio evemeristico.\nLa tesi di Krag ha avuto un certo successo tra gli studiosi scandinavi negli anni Novanta ed \u00e8 diventato il punto di vista espresso nel \"Nationalencyclopedin\" quando esso fu scritto in quegli anni. Tuttavia da allora molti critici e altri studi hanno mostrato seri problemi e lacune nella tesi di Krag.\nProve contro l'ipotesi di un'origine tarda.\nMolti si sono chiesti: se l'opera era veramente un'opera di propaganda del XII secolo, perch\u00e9 non termina con un re famoso del calibro di Harald Bellachioma? Invece termina con il molto meno famoso re Ragnvald l'Altissimo. La replica di Krag secondo cui ci fosse stato un vecchio testo su Ragnvald inserito nell'opera \u00e8 stata considerata forzata e contraddice la sua tesi.\nH\u00e4gerdal (1994) dubita che le idee cristiane fossero sconosciute in Scandinavia prima dell'XI secolo ed ha fatto notare che il Borre e lo Skiringssal, nominati nella parte dei re di Vestfold, erano secondo gli archeologi localit\u00e0 importanti durante l'epoca vichinga ma non oltre. Quando i tumuli a Gamla Uppsala e quello di Ohthere furono scavati, essi diedero conferma della datazione data originariamente all\"'Ynglingatal\".\nSapp (2002) ha studiato il linguaggio dell\"'Ynglingatal\" e di altri poemi scaldici; egli ha trovato che la particella esplicativa \"di\" smise di essere utilizzata quasi del tutto nell'XI secolo. La conclusione di Sapp \u00e8 stata che il poema utilizza il linguaggio del IX o al massimo del X secolo; Sapp esclude anche che si tratti di un'imitazione di un linguaggio precedente, perch\u00e9 i tratti linguistici non lasciano spazio ad ambiguit\u00e0. Inoltre, lo studio di altre caratteristiche linguistiche d\u00e0 lo stesso risultato: IX secolo.\nSundquist (2004), che ha compiuto il pi\u00f9 profondo ed esteso studio dell'opera, sostiene che le argomentazioni di Krag sono rigide ed errate. Al contrario Sundquist nota che ci sono ovvi elementi svedesi nell\"'Ynglingatal\": questi includono kenning, nomi di luogo e di persona. Alcune tradizioni risalgono all'et\u00e0 di Vendel e forse anche prima, come il ruolo del re di protettore dei santuari, una cultura fondata sull'aristocrazia, le origini divine dei re, i presagi e molte altre peculiarit\u00e0. Inoltre molte delle obiezioni di Krag non sono basate sulla stessa \"Ynglingatal\", ma sulla versione di Snorri nella \"Saga degli Ynglingar\", e dunque Krag ha criticato la versione sbagliata. La conclusione di Sundquist \u00e8 che \u00dej\u00f3\u00f0\u00f3lfr da Hvinir abbia basato la sua opera su una tradizione svedese diffusa in quel secolo.\nI re.\nEcco la lista dei re norvegesi nominati nell\"'Ynglingatal\":"}
{"id": "1868228", "revid": "125247684", "url": "https://it.wikipedia.org/wiki?curid=1868228", "title": "GayVN Awards", "text": "Il GayVN Award \u00e8 un premio annuale dedicato alla pornografia gay. Il riconoscimento viene consegnato annualmente a San Francisco a personalit\u00e0 e film che hanno maggiormente contribuito allo sviluppo del settore.\nPanoramica.\nIl premio nato nel 1986 \u00e8 sponsorizzato da AVN Magazine ed \u00e8 una parte dei AVN Awards. Fino al 1998 i premi venivano consegnati durante la cerimonia dei AVN Awards, ma dal 1998 in poi, a causa dell'incremento del settore, hanno una cerimonia a parte.\nIl riconoscimento premia oltre 20 categorie, tra le quali spiccano \"Miglior regia\", \"Miglior attore\", \"Miglior scena di sesso\", \"Miglior scena di gruppo\", \"Miglior scena di sesso orale\" e molte altre. Dal 2010 sono state introdotte nuove categorie legate al web, come \"Miglior blog\", \"Miglior sito internet\" ect.\nDalla sua nascita i premi sono stati sempre consegnati nel mese di marzo, dal 2010 l'annuale cerimonia \u00e8 stata spostata al mese di settembre, in concomitanza con la Folsom Street Fair di San Francisco.\nL'attuale detentore del record per il maggior numero di premi in un anno \u00e8 \"Micheal Lucas \u2018 La Dolce vita\" della Lucas Entertainment, che ha vinto 14 premi nel 2007, seguito da \"To the Last Man\" di Raging Stallion Studios con 13 premi. I GayVN Awards sono stati trasmessi per la prima volta in televisione sul canale via cavo Showtime, che ha trasmesso la 12\u00aa edizione nel luglio 2011.\nEdizioni.\nDal 1998 ad oggi si sono succedute 12 edizioni del GayVN Awards. Il premio \u00e8 stato attribuito annualmente con soluzione di continuit\u00e0, ad esclusione dell'edizione del 1999. Quest'ultima cerimonia di premiazione, infatti, non si \u00e8 tenuta poich\u00e9, partire dal 2000, i premi sono stati attribuiti alle produzioni avvenute l'anno precedente. Ci\u00f2 ha comportato l'inevitabile slittamento della seconda edizione all'anno successivo.\nDopo sette anni di pausa la tredicesima edizione avr\u00e0 luogo a Las Vegas a gennaio 2018.\n1998'2000'2001'2002'2003'2004'2005'2006'2007'2008'2009'2010'2018'2019'2020'2021'2022\n1999.\nA partire dal 2000, i premi sono stati consegnati per i risultati dell'anno precedente. Pertanto, i premi del 1999 sono stati consegnati alla cerimonia di premiazione nel 2000. Nel 1999 non vi \u00e8 stata alcuna cerimonia di premiazione."}
{"id": "1868229", "revid": "71433", "url": "https://it.wikipedia.org/wiki?curid=1868229", "title": "GayVN Award", "text": ""}
{"id": "1868231", "revid": "767487", "url": "https://it.wikipedia.org/wiki?curid=1868231", "title": "America, I Hear You Singing", "text": "America, I Hear You Singing \u00e8 un album del crooner statunitense Frank Sinatra, realizzato in collaborazione con Bing Crosby e Fred Waring e pubblicato nel 1964 dalla Reprise Records.\nDescrizione.\nL'album \u00e8 una raccolta di canzoni patriottiche, registrate in tributo per l'assassinio del presidente degli Stati Uniti John Kennedy. Non \u00e8 mai stato pubblicato in compact disc, ma tutte le canzoni sono presenti in \"Complete Reprise Studio Recordings\"."}
{"id": "1868233", "revid": "92723", "url": "https://it.wikipedia.org/wiki?curid=1868233", "title": "Kosty\u010dany", "text": "Kosty\u010dany (, , rumeno Costiceni) \u00e8 un villaggio dell'oblast' di \u010cernivci nella regione occidentale dell'Ucraina. Le prime attestazioni documentali risalgono al 1619."}
{"id": "1868237", "revid": "767487", "url": "https://it.wikipedia.org/wiki?curid=1868237", "title": "Cedric Ceballos", "text": ""}
{"id": "1868245", "revid": "599013", "url": "https://it.wikipedia.org/wiki?curid=1868245", "title": "Stacy Dragila", "text": ""}
{"id": "1868252", "revid": "599013", "url": "https://it.wikipedia.org/wiki?curid=1868252", "title": "Clarence Weatherspoon", "text": ""}
{"id": "1868258", "revid": "110157", "url": "https://it.wikipedia.org/wiki?curid=1868258", "title": "The Spirit", "text": "The Spirit \u00e8 un personaggio dei fumetti creato da Will Eisner. Pubblicato dal 1940 fino al 1952, \u00e8 stato ristampato pi\u00f9 volte e tradotto in tutto il mondo. In Italia le storie originali di \"Spirit Section\" sono pubblicate da Kappa Edizioni, mentre le nuove avventure a fumetti, scritte e disegnate da autori che raccolgono il patrimonio narrativo di Will Eisner sono pubblicate da Panini Comics.\nIl sito web IGN ha inserito Spirit alla 21\u00aa posizione nella classifica dei cento maggiori eroi della storia dei fumetti, dopo Catwoman e prima del Professor X.\nPersonaggio.\nSpirit \u00e8 un detective mascherato che cerca di mantenere l'ordine e la giustizia.\nDietro la sua maschera si cela il criminologo Denny Colt, creduto morto dopo uno scontro con lo scienziato criminale Dr. Cobra.\nAl suo fianco il commissario di polizia di Central City Dolan, sua figlia Ellen e il giovane taxista Ebony White.\nNon ha particolari superpoteri ma nulla sembra poterlo uccidere, ha un fascino magnetico che attira le donne, una nemesi (Octopus) dotata approssimativamente delle stesse caratteristiche e un'identit\u00e0 reale che si \u00e8 lasciato alle spalle tempo fa.\nNon ha passioni Spirit, non sembra animato da nessun particolare sentimento, da nessuna etica se non un profondo rispetto per l'ordine e la giustizia, da nessuna passione se non quella per la sua citt\u00e0 che considera al pari di una donna: l'unica che gli fa venire gli occhi lucidi, l'unica che non tradir\u00e0 mai, l'unica che rispetta. Tutte le altre sono solo avventure semiserie: medici, poliziotte, danzatrici, criminali e amori d'infanzia che tornano come dark lady dell'et\u00e0 adulta.\nPoteri e abilit\u00e0.\nSpirit non ha superpoteri in senso esplicito, tuttavia nulla sembra poterlo uccidere, riuscendo a stare in piedi anche dopo essere stato riempito di proiettili e dopo veri e propri pestaggi. Inoltre non sembra invecchiare e le sue ferite guariscono a un ritmo tanto veloce da poter ricomporre il proprio corpo anche dopo essere stato mutilato. Spirit \u00e8 dotato di una grande forza con cui pu\u00f2 stendere un uomo con un pugno e rompere diverse ossa e di un'incredibile agilit\u00e0 che usa per saltare da un palazzo all'altro ed \u00e8 molto abile nel combattimento riuscendo ad affrontare gruppi numerosi. \nTecnica realizzativa.\n\"Evidente \u00e8 l'influenza di un segno caricaturale, di cui l'autore si serve per imprimere effetto al proprio registro narrativo che si basa principalmente su uno spettacolo grafico, e della grafica pubblicitaria nello stile d'impaginazione dove tutta l'impostazione grafica \u00e8 rivolta a mantenere armonia ed al contempo a fornire al lettore quante pi\u00f9 informazioni \u00e8 possibile, stupendolo e dimostrando una costante ricerca di soluzioni grafico-narrativo che bench\u00e9 siano composte sul piano narrativo sia di dimensioni temporali che spaziali devono essere riportate per esigenze grafiche al solo piano spaziale, inducendo conseguentemente l'autore ad attingere dalla propria cultura poetico-musicale per sfruttare i ritmi della successione delle vignette, che opportunamente modulati e ripetuti possono rivelarsi evocativi e suggestivi, ed il lettering, sovrapponendo la scrittura a margine e quella dei balloon sovrapponendo contesti estemporanei.\"\nTrasposizioni cinematografiche.\nNel 2008 \u00e8 stato prodotto un film, intitolato \"The Spirit\", scritto e diretto Frank Miller. Gabriel Macht interpreta Spirit, mentre Samuel L. Jackson veste il ruolo del suo nemico Octopus."}
{"id": "1868260", "revid": "599013", "url": "https://it.wikipedia.org/wiki?curid=1868260", "title": "LaPhonso Ellis", "text": ""}
{"id": "1868266", "revid": "300067", "url": "https://it.wikipedia.org/wiki?curid=1868266", "title": "Nate McMillan", "text": ""}
{"id": "1868269", "revid": "2093383", "url": "https://it.wikipedia.org/wiki?curid=1868269", "title": "Charles Oakley", "text": ""}
{"id": "1868271", "revid": "767487", "url": "https://it.wikipedia.org/wiki?curid=1868271", "title": "Stanley Smith Stevens", "text": " \nBiografia.\nStevens svolse la maggior parte della sua attivit\u00e0 alla Harvard University. Diede origine, nel 1957, a una nuova teoria psicofisica da lui definita \"psicofisica soggettiva\". Egli riteneva che i metodi della psicofisica classica non fossero in grado di giungere direttamente al giudizio sensoriale dell'individuo. Introdusse in psicologia il concetto di \"stima di grandezza\", noto anche come \"Stevens' power law\", per mezzo del quale verific\u00f2 che i soggetti sono capaci di valutare direttamente l'intensit\u00e0 di una sensazione associandola a un numero. In conformit\u00e0 a queste ricerche Stevens scopr\u00ec che la funzione che descrive in maniera pi\u00f9 efficace la relazione fra il giudizio sensoriale del soggetto (Y) e l'intensit\u00e0 dello stimolo (I) \u00e8 una funzione di potenza:\ndove formula_2 \u00e8 l'intensit\u00e0 dello stimolo fisico, formula_3 \u00e8 la funzione psicofisica legata all'intensit\u00e0 soggettiva della sensazione evocata dallo stimolo, formula_4 \u00e8 un esponente che dipende dal tipo di stimolo e formula_5 \u00e8 una costante che dipende dalla natura dello stimolo e dalle unit\u00e0 usate.\nOltre ad aver sviluppato la teoria psicofisica soggettiva, Stevens ha dato importanti contributi anche comprensione della percezione uditiva. "}
{"id": "1868274", "revid": "599013", "url": "https://it.wikipedia.org/wiki?curid=1868274", "title": "Jamal Mashburn", "text": "Carriera.\nDopo essersi messo in mostra alla high school e all'Universit\u00e0 del Kentucky, approda in NBA con la chiamata da parte dei Dallas Mavericks al draft NBA 1993 (4\u00aa scelta). Nonostante il fatto di essere un'esordiente, Mashburn ha terminato la prima stagione con una media di 19,2 punti a partita, tanto da venire selezionato nell'NBA All-Rookie Team di quell'anno, tuttavia la squadra archivia l'annata con il secondo peggior record della sua storia: 13 vittorie e 69 sconfitte. Complice quel bilancio negativo, i Mavs ottengono la 2\u00aa scelta al draft e si rinforzano con Jason Kidd, e Mashburn incrementa ulteriormente le sue cifre, portandole a 24,1 punti di media. Il 12 novembre 1994 segna 50 punti sul campo dei Chicago Bulls di Michael Jordan. Durante la stagione 1995-1996 \u00e8 limitato dagli infortuni, che lo costringono a giocare solo 18 partite. Anche l'anno successivo inizia la stagione a Dallas, ma il 14 febbraio 1997 viene scambiato ai Miami Heat in cambio di Predrag Danilovi\u0107, Kurt Thomas e Martin M\u00fc\u00fcrsepp.\nA Miami trova coach Pat Riley, intanto la squadra stabilisce il suo miglior record storico fino a quel momento (61 vittorie) arrivando fino alle finali della Eastern Conference. Le due stagioni successive di Mashburn con gli Heat sono nuovamente condizionate dagli infortuni: nel 1997-1998 gioca solo 48 partite, utilizzo che scende a 24 partite l'anno seguente pur considerando che quella stagione \u00e8 stata pi\u00f9 breve per via del \"lockout\". Nel 1999-2000 i suoi numeri sono tornati a migliorare, sfiorando i 17 punti di media, tuttavia a fine stagione passa agli Charlotte Hornets in uno scambio multiplo.\n\"Monster Mash\" (questo il suo soprannome) chiude la sua prima stagione con la canotta degli Hornets con 20,1 punti, 7,6 rimbalzi e 5,4 assist in 76 partite. Al primo turno di play-off, Charlotte ha eliminato l'ex squadra di Mashburn, Miami, con un secco 3-0 prima di essere eliminata successivamente per mano di Milwaukee. La stagione 2001-2002 si rivela ancora una volta problematica dal punto di vista fisico per l'ala newyorkese, che gioca solo 40 partite nell'ultimo anno a Charlotte prima del trasferimento di franchigia a New Orleans. Superati i 30 anni, Mashburn nel 2002-2003 gioca per la prima volta in carriera tutte e 82 le partite di una stagione NBA. Contemporaneamente, il eguagliando il suo \"career high\" viene chiamato per la prima e unica volta a partecipare a un NBA All-Star Game. Il 21 febbraio 2003 ha segnato 50 punti ai Memphis Grizzlies, eguagliando il suo \"career high\". Quello che risulter\u00e0 essere il suo ultimo anno in NBA \u00e8 segnato dagli infortuni per l'ennesima volta: gioca solo 19 partite ma diventa il quinto giocatore di sempre a giocare l'ultima stagione in carriera segnando almeno 20 punti di media.\nIn realt\u00e0 Mashburn non ha comunicato subito il ritiro, visto che inizialmente aveva manifestato l'intenzione di saltare la sola stagione 2004-05 per curare i problemi al ginocchio. Nonostante ci\u00f2, il 24 febbraio 2005 \u00e8 stato scambiato ai Philadelphia 76ers, con cui per\u00f2 non ha mai visto il campo. Il 24 marzo 2006 \u00e8 stato svincolato dai 76ers, e successivamente ha annunciato il ritiro.\nAppese le scarpe al chiodo, ha lavorato come analista con l'emittente ESPN e avviato una serie di iniziative imprenditoriali in vari settori, tanto da interessarsi qualche anno pi\u00f9 tardi a un eventuale acquisto degli Hornets."}
{"id": "1868275", "revid": "287204", "url": "https://it.wikipedia.org/wiki?curid=1868275", "title": "Satala", "text": "Satala era il nome dell'antica fortezza legionaria della provincia romana della Cappadocia, che corrisponde all'odierna citt\u00e0 turca di Sadak. Era posizionata di fronte al regno d'Armenia.\nStoria.\nDa Tiberio a Nerone.\nIn seguito all'annessione della provincia di Cappadocia, avvenuta sotto l'imperatore Tiberio nel 17 furono posti lungo il fiume Eufrate alcuni forti militari a presidio del settore settentrionale del \"limes\" settentrionale orientale. E qui come in altre localit\u00e0 potrebbe essere sorto un primo sito di milizie ausiliarie.\nDa Vespasiano alla \"Notitia Dignitatum\".\nUna volta terminata la guerra civile e volgendo ormai verso la conclusione la prima guerra giudaica, la legio XII \"Fulminata\" e la XVI \"Flavia Firma\" furono destinate alla provincia di Cappadocia dal 72/73, la prima con destinazione Melitene, la seconda fu posizionata a Satala, a protezione del confine dell'Eufrate.\nLa legione XVI Flavia rimase fino alla fine principato di Traiano, quando al termine delle campagne militari contro la Partia, fu rimpiazzata dalla legio XV Apollinaris (dal 117), che rimase a presidio di questo tratto di \"limes\" fino alla fine del IV secolo come \u00e8 testimoniato dalla \"Notitia Dignitatum\" (databile al 387 circa)."}
{"id": "1868284", "revid": "599013", "url": "https://it.wikipedia.org/wiki?curid=1868284", "title": "Bryant Reeves", "text": ""}
{"id": "1868288", "revid": "110157", "url": "https://it.wikipedia.org/wiki?curid=1868288", "title": "Elisir (Alice)", "text": "Elisir \u00e8 un album del 1987 della cantautrice italiana Alice.\nOriginariamente era stato concepito come album live, ma fu poi deciso di registrare in studio alcuni brani del passato. L'album \u00e8 prodotto da Francesco Messina. Tra gli altri, hanno collaborato agli arrangiamenti Marco Liverani e Marco Guarnerio, e Michele Fedrigotti per la supervisione.\nL'album contiene anche un inedito (\"Nuvole\") e una cover dei Beatles (\"The fool on the hill\") arrangiata da Marco Liverani, che ha arrangiato anche \"Il vento caldo dell'estate\": il transfer del brano \u00e8 stato realizzato proprio negli Abbey Road Studios.\n\"Notte a Roma\" presenta una lieve modifica nella strofa iniziale, rispetto alla versione originale contenuta nell'album \"Falsi allarmi\" (1983); \"Hispavox\" \u00e8 la nuova versione di \"Rumba rock\" (gi\u00e0 pubblicata nell'album \"Capo Nord\" del 1980), cos\u00ec reintitolata per l'arrangiamento spagnoleggiante.\nL'album \u00e8 stato premiato dalla critica tedesca. In Italia \u00e8 stato presentato nella trasmissione musicale \"DOC\" (1988), attraverso le esecuzioni dal vivo di tutti i brani, con tutti i musicisti.\nLa grafica e la copertina dell'album sono state utilizzate l'anno successivo per una raccolta dal titolo \"Kusamakura\", pubblicata solo in Giappone. \"Kusumakura\" attinge dagli album \"Park Hotel\" ed \"Elisir\", e contiene \"Le scogliere di Dover\", prima versione del brano \"Cieli del nord\" (poi inserito ne \"Il sole nella pioggia\") presentata al World Song Popular Festival Yamaha di Tokyo."}
{"id": "1868289", "revid": "599013", "url": "https://it.wikipedia.org/wiki?curid=1868289", "title": "Derrick McKey", "text": ""}
{"id": "1868294", "revid": "767487", "url": "https://it.wikipedia.org/wiki?curid=1868294", "title": "Awake - Anestesia cosciente", "text": "Awake - Anestesia cosciente (\"Awake\") \u00e8 un film del 2007 scritto e diretto da Joby Harold, con protagonisti Hayden Christensen e Jessica Alba.\nIl film \u00e8 uscito negli Stati Uniti e in Canada il 30 novembre 2007, in Italia \u00e8 stato distribuito dalla Eagle Pictures a partire dal 14 novembre 2008.\nTrama.\nClayton \"Clay\" Beresford Jr. \u00e8 un giovane e ricco manager, affetto da una rara malformazione al cuore; \u00e8 fidanzato da sei mesi con la bella Samantha \"Sam\" Lockwood, segretaria di sua madre Lilith, vedova da prima della nascita del figlio.\nA seguito di vari consulti con il medico chirurgo Jack Harper, suo fidato amico, Clay si convince a sottoporsi ad un trapianto di cuore. In attesa della disponibilit\u00e0 di un organo compatibile, Jack consiglia a Clay di vivere godendo al meglio di tutto ci\u00f2 che far\u00e0 prima dell'intervento, perch\u00e9 si tratta di un'operazione estremamente difficile e delicata, a seguito della quale non pu\u00f2 essere garantita la sopravvivenza.\nAscoltando il consiglio dell'amico, Clay presenta Sam alla madre, che per\u00f2 non approva la loro relazione. La stessa sera, ricordando le parole di Jack, Clay convince Sam a sposarlo; subito dopo il matrimonio, Clay viene avvertito che si \u00e8 reso disponibile un cuore compatibile per il suo trapianto.\nLa madre tenta di convincerlo a far eseguire l'intervento dal dottor Neyer, un importante cardiochirurgo, ma non vi riesce, in quanto Clay si fida solo di Jack.\nDurante il delicato intervento chirurgico, Clay manifesta i sintomi dell'anestesia cosciente, in quanto, pur essendo paralizzato, rimane cosciente e prova dolore a causa dell'operazione in corso; non potendo muoversi, \u00e8 impossibilitato a comunicare il proprio stato ai medici, che quindi procedono con l'intervento e non si accorgono che il ritmo dei suoi battiti cardiaci diventa sempre pi\u00f9 alto, a causa del dolore e della paura.\nClay affronta quindi i lancinanti dolori dell'intervento e si ritrova a vivere un'esperienza extracorporea, nel profondo del suo inconscio. Scopre cos\u00ec che \u00e8 stata organizzata una cospirazione alle sue spalle, non solo dai medici ma anche dalla sua amata Sam. \nQuesta, infatti, si \u00e8 segretamente accordata con i dottori per fare in modo che Clay resti ucciso durante l'intervento, per ereditare il suo patrimonio e dividerlo con loro.\nAppena Lilith viene a sapere che l'operazione di Clay avrebbe avuto esito negativo, con Clay che \u00e8 tenuto in vita temporaneamente da una macchina per la circolazione extracorporea, che pompa e ripulisce il sangue in luogo del suo cuore, comincia a collegare alcuni elementi e, recatasi in ospedale, approfittando di una distrazione di Sam, che dimentica la sua borsa vicino a lei, capisce tutto: Sam \u00e8 in realt\u00e0 un'ex infermiera che conosce il chirurgo Harper e tutto lo staff che esegue il trapianto, fatta eccezione per l'anestesista, e ha addirittura cambiato nome. Il suo scopo era stato fin dall'inizio quello di far innamorare di s\u00e9 Clay, sposarlo e poi eliminarlo per impadronirsi del suo patrimonio. Distrutta dal dolore, decide di donare il proprio cuore, sacrificando la propria vita per salvare quella del figlio, quindi chiama il dottor Neyer e gli spiega tutto.\nLilith e Clay si incontrano nella dimensione extracorporea ed iniziano a discutere. Lei mostra al figlio una scena del passato, in cui Clay scopre che suo padre Clay Beresford Sr., un uomo molto violento, che tutti pensavano fosse morto in un incidente, in realt\u00e0 \u00e8 stato ucciso proprio dalla moglie, che voleva evitare al figlio di essere anche lui vittima del suo brutto comportamento.\nIl dottor Neyer sopraggiunge con la polizia ed interviene riuscendo a completare il trapianto cardiaco, con un momento di difficolt\u00e0 (infatti Clay voleva rimanere con la madre, ma quest'ultima riesce a convincerlo a consentirle di sacrificarsi).\nClay quindi sopravvive grazie al sacrificio della madre e i responsabili del tentativo di ucciderlo vengono arrestati.\nProduzione.\nGirato in parte nella Fordham University e in parte nel Bellevue Hospital, il film \u00e8 costato circa 8 milioni di dollari.\nAccoglienza.\nPubblico.\nIl film ha incassato 32,7 milioni di dollari al botteghino.\nCritica.\nSull'aggregatore Rotten Tomatoes il film riceve il 23% delle recensioni professionali positive con un voto medio di 4,2 su 10 basato su 62 critiche, mentre su Metacritic ottiene un punteggio di 33 su 100 basato su 17 critiche."}
{"id": "1868305", "revid": "75510619", "url": "https://it.wikipedia.org/wiki?curid=1868305", "title": "Ferrovia Milano-Saronno-Varese-Laveno", "text": "Per ferrovia Milano\u2013Saronno-Varese-Laveno, s'intende una relazione passeggeri regionale Trenord che utilizza:"}
{"id": "1868307", "revid": "6923", "url": "https://it.wikipedia.org/wiki?curid=1868307", "title": "Enciklopedio de Esperanto", "text": "La Enciklopedio de Esperanto (pron. \"enzicloped\u00eco de esper\u00e0nto\"; in italiano, letteralmente, \"enciclopedia di esperanto\") fu la prima enciclopedia pubblicata interamente in lingua esperanto; conteneva notizie su fatti e personaggi fondamentali del movimento esperantista, e fu pubblicata a pi\u00f9 riprese nel corso del XX secolo.\nL'edizione del 1934.\nComunemente, per \"Enciklopedio de Esperanto\" (senza ulteriori specificazioni) si deve intendere l'enciclopedia del 1934, pubblicata in due edizioni di \"Literatura Mondo\", a Budapest, nel 1934. L'Associazione Esperantista Ungherese cur\u00f2 una ristampa dell'opera nel 1979 e nel 1986. Gran parte degli articoli di questa enciclopedia sono oggi consultabili, opportunamente riveduti e attualizzati, nella Wikipedia in lingua esperanto.\nLe edizioni precedenti.\nPrima del 1934 il progetto di un'enciclopedia che raccogliesse ogni tipo di informazione relativo a fatti e personaggi dell'esperantismo era gi\u00e0 stato tentato pi\u00f9 volte. Nel 1913 Peter Stojan aveva proposto una \"Universala Slipa Enciklopedio\" (\"enciclopedia universale monografica\"), di cui uscirono le prime cinque edizioni (\"L'Enciclopedia e il suo futuro\", \"Teoria cinematica del tempo\", l'inno \"La espero\", \"Trascrizione dei nomi propri\", e \"Raduno\", un componimento poetico di Lev Levenzon).\nIl \"Filo di Arianna\".\nNel 1917, a Petrograd, Vladim\u00edr Szmurlo aveva pubblicato un'altra enciclopedia dell'esperantismo, con il titolo di \"Filo di Arianna\". Le prime pagine (1\u201388) vennero alla luce a Riga; a causa della prima guerra mondiale le pagine successive apparvero con frequenza minore, e con contenuti estremamente stringati."}
{"id": "1868312", "revid": "110157", "url": "https://it.wikipedia.org/wiki?curid=1868312", "title": "Falsi allarmi", "text": "Falsi allarmi \u00e8 un album della cantautrice italiana Alice, pubblicato nel 1983.\nIl disco.\nUscito nella stagione autunnale, dopo la vittoria della cantante (in coppia con Nada) alla gara canora \"Azzurro\", l'album segna un temporaneo distacco da Franco Battiato, per quanto riguarda musica, testi e arrangiamenti, ai quali collabora Matteo Fasolino.\nIn Italia \u00e8 stato estratto il singolo \"Il profumo del silenzio/Solo un'idea\" (numero 15), mentre in Germania usc\u00ec \"Carthago/Una sera di novembre\" (EMI 1C 006.1186397) e in Svizzera \"Solo un'idea/Notte a Roma\" (EMI 13C.200328). I primi due hanno veste grafica praticamente identica ed utilizzano la stessa foto del fronte copertina dell'LP. Totalmente differente il singolo svizzero, che adopera una foto inedita e veste grafica originale; sul retro sono presenti le date del tour europeo del 1984.\n\"Osanna\" verr\u00e0 inserita come lato B sull'edizione italiana del duetto col cantante tedesco Stefan Waggershausen \"Zu nah am Feuer\"(EMI 06.2000907); l'edizione tedesca, edita dall'Ariola sia come singolo che come disco mix 12\", ha sul retro un pezzo cantato dal solo Waggershausen \"Leider nur Liebe\".\nDel brano \"Notte a Roma\", , verr\u00e0 inserita una versione alternativa nell'album \"Elisir\" del 1987.\nEdizioni internazionali.\nLa versione olandese dell'album (edita nel 1984) contiene un quinto brano sulla seconda facciata: \"I treni di Tozeur\", duetto con Franco Battiato presentato con grande successo all'Eurovision Song Contest 1984 (5\u00ba posto); non viene inserita invece la canzone che fece da lato B al singolo, ovvero \"Le biciclette di Forl\u00ec\", brano strumentale scritto dalla stessa Alice.\nLa seconda stampa tedesca, del 1984, ha in pi\u00f9, come ultima traccia, il brano \"Zu nah am Feuer\". Edito su EMI-Electrola col numero di catalogo 1C 064.2600231. La canzone in pi\u00f9 \u00e8 segnalata anche sul fronte copertina con una piccola fascetta diagonale.\nLa prima stampa tedesca \u00e8 del tutto identica all'edizione italiana, per scaletta e veste grafica. EMI-Electrola 1C 064.1186291."}
{"id": "1868336", "revid": "4252", "url": "https://it.wikipedia.org/wiki?curid=1868336", "title": "Mandorla (arte)", "text": ""}
{"id": "1868340", "revid": "729019", "url": "https://it.wikipedia.org/wiki?curid=1868340", "title": "Benelli M1 Super 90", "text": "Il Benelli M1 super 90 \u00e8 un fucile a canna liscia semiautomatico prodotto da Benelli Armi.\nCaratteristica principale \u00e8 il sistema Benelli di controllo del rinculo, conosciuto per l'affidabilit\u00e0 e la comodit\u00e0. Il modello standard \u00e8 realizzato in lega di alluminio con caricatore tubolare, ed \u00e8 disponibile con impugnatura standard o a pistola. Pu\u00f2 contenere 7 colpi.\nTra gli accessori disponibili vi sono mirini laser e torce tattiche."}
{"id": "1868343", "revid": "2312", "url": "https://it.wikipedia.org/wiki?curid=1868343", "title": "Stazione di Genova Principe Sotterranea", "text": ""}
{"id": "1868352", "revid": "3115", "url": "https://it.wikipedia.org/wiki?curid=1868352", "title": "La nazione indiana", "text": ""}
{"id": "1868353", "revid": "838137", "url": "https://it.wikipedia.org/wiki?curid=1868353", "title": "Blood Island (La maledizione di Monkey Island)", "text": ""}
{"id": "1868358", "revid": "300067", "url": "https://it.wikipedia.org/wiki?curid=1868358", "title": "Tomas Van Den Spiegel", "text": "Carriera.\nMilita nel Telindus Ostenda dal 1997 al 2001, prima di trasferirsi alla Fortitudo Bologna. Qui trov\u00f2 subito grande feeling con il compagno Gianmarco Pozzecco, infatti erano memorabili i pick 'n roll tra i due. Nei due anni a Bologna van den Spiegel disput\u00f2 due finali scudetto e una finale di Eurolega, purtroppo per lui e per la Fortitudo, tutte perse. Nei due anni successivi van den Spiegel gioc\u00f2 per la Lottomatica Roma, e destino volle che nel 2005 la squadra giallorossa venisse eliminata ai play-off proprio dalla Fortitudo, ex squadra di van den Spiegel.\nNella stagione 2006-07 pass\u00f2 al CSKA Mosca, la squadra allenata da Ettore Messina, che centr\u00f2 la finale di Eurolega per poi perderla contro il Panathinaikos di Ram\u016bnas \u0160i\u0161kauskas nonostante una grande partita del greco Theod\u014dros Papaloukas. \nDopo l'anno al CSKA Mosca pass\u00f2 al Prokom Sopot ma a gennaio 2009 Van den Spiegel ritorna al CSKA, chiamato da Messina per sostituire l'infortunato Savrasenko: la seconda esperienza del belga al CSKA fu pi\u00f9 che felice, infatti i moscoviti vinsero sia il campionato che l'Eurolega.\nIl campionato 2008-09 Tomas lo inizi\u00f2 in Ucraina all'Azovmash Mariupol', ma a dicembre fu acquistato dal Real Madrid per sostituire Lazaros Papadopoulos, che nel frattempo pass\u00f2 alla Fortitudo.\nNel novembre 2010 van den Spiegel si \u00e8 aggregato all'Armani Jeans Milano a causa dell'infortunio di Petravi\u010dius, ma il suo contratto a gettone non fu poi rinnovato. Torn\u00f2 quindi in Belgio all'Ostenda, dove si ritira nel luglio 2013.\nNazionale.\nCon il Belgio partecip\u00f2 agli Europei 2011 realizzando 4 punti nel match d'esordio contro la Georgia. Contro la Bulgaria realizz\u00f2 12 punti e cattur\u00f2 8 rimbalzi, ma non bast\u00f2 per evitare la sconfitta della sua squadra."}
{"id": "1868363", "revid": "121193906", "url": "https://it.wikipedia.org/wiki?curid=1868363", "title": "Liu Zongyuan", "text": "Vissuto durante la dinastia Tang, fu un burocrate a corte, ma dopo alcuni rovesci politici, nonostante la difesa tenace da parte di Han Yu per mezzo dei suoi saggi, venne mandato in esilio nel sud dello Hunan.\nLiu Zongyuan \u00e8 un rappresentante del \"movimento per la riforma della prosa\" per il ritorno all'antico stile di prosa \"guwen\", in luogo dell'allora prevalente stile \"pianwen\". \u00c8 oltretutto l'inventore e maggior esponente della prosa paesaggistica cinese (parla dei paesaggi del sud dello Hunan durante il periodo d'esilio) che utilizza in numerosi saggi per formulare considerazioni filosofiche e sociologiche, ed \u00e8 considerato in generale il pi\u00f9 elegante prosatore della letteratura cinese. Per le sue critiche ed analisi sociologiche si serve anche di biografie di persone comuni, spesso fittizie, in cui cerca di dar voce ai problemi del popolo. Coltiv\u00f2 con dovizia anche il genere minore \"xiaoshue\" (\"piccolo discorso\", ossia la novella e l'aneddoto) e le sue favole allegoriche, dove per la prima volta appaiono animali parlanti, gli hanno valso l'appellativo di \"Esopo cinese\".\nLa poetica di Liu Zongyuan \u00e8 marcatamente intimista e rivela un profondo legame spirituale col Buddhismo; cinque delle sue poesie sono state inserite nell'antologia \"Trecento poesie Tang\".\nFu anche un calligrafo particolarmente apprezzato."}
{"id": "1868364", "revid": "767487", "url": "https://it.wikipedia.org/wiki?curid=1868364", "title": "Mari-Leen Kaselaan", "text": "Biografia.\nMari-Leen Kaselaan \u00e8 nata il 2 dicembre 1987 a Tartu, ma \u00e8 cresciuta ad Elva, dove ha studiato canto e violino. La propria carriera inizia con il gruppo \"Ekvivalent\", per poi farsi conoscere come solista grazie ad un concorso lanciato dalla stazione radiofonica estone \"Skyplus\" dove Mari-Leen ha raggiunto la finale.\nHa raggiunto fama e successo nel 2005 quando entra nel gruppo Suntribe, con cui aggiudica la vittoria dell'Eurolaul e con cui rappresenta l'Estonia all'Eurofestival 2005 con il brano \"Let's Get Loud\". \nDopo lo scioglimento del gruppo, Mari-Leen ha intrapreso una carriera solista. Nell'aprile del 2006 pubblica il suo primo singolo solista \"Rahutu Tuhkatriinu\", una cover estone del pezzo finlandese \"Levoton Tuhkimo\" dei Dingo. Il pezzo \u00e8 un successo e riesce a raggiungere la #1 nella classifica estone. Anche il secondo singolo \"Suure Linna Inglid\", pubblicato a settembre, riesce ad ottenere un buon successo. Il 4 dicembre 2006 pubblica il primo album solista \"Rahutu Tuhkatriinu\", disco scritto e prodotto da Sven L\u00f5hmus e Lauri Laagus. L'album riesce anch'esso a raggiungere il primo posto in classifica. \u00c8 stata anche premiata come \"Miglior nuovo artista\" ai \"Radio 2 Aastahitt 2006\" e agli Eesti Muusikaauhinnad 2006. Nel 2007 continua la promozione del disco estraendo altri due singoli: \"Kiirteel\" a gennaio e \"\u00d5petaja\" ad aprile. Lo stesso anno riceve anche due premi agli \"Kuldne Plaat 2007\": come \"Miglior nuovo artista\" e \"Miglior artista femminile\". Nel giugno del 2008 ha pubblicato il suo secondo album solista \"1987\"."}
{"id": "1868367", "revid": "486946", "url": "https://it.wikipedia.org/wiki?curid=1868367", "title": "Tomas Van den Spiegel", "text": ""}
{"id": "1868371", "revid": "108107", "url": "https://it.wikipedia.org/wiki?curid=1868371", "title": "Segmento Standard", "text": ""}
{"id": "1868374", "revid": "2217830", "url": "https://it.wikipedia.org/wiki?curid=1868374", "title": "Fedrigoni", "text": "La Fedrigoni S.p.A. \u00e8 una societ\u00e0 produttrice di carte speciali per packaging, grafica, editoria, belle arti, sicurezza, e dei materiali autoadesivi. Terzo attore globale nei materiali autoadesivi e il leader europeo nelle carte speciali, con 4.000 persone nel mondo, 34 stabilimenti produttivi e centri di taglio e pi\u00f9 di 25.000 prodotti, a cui si aggiungono 10.000 carte realizzate in esclusiva per grandi brand della moda e del lusso, distribuite in oltre 130 Paesi.\nDal dicembre 2017 appartiene al fondo americano Bain Capital.\nStoria.\nGli inizi.\nLa storia delle cartiere Fedrigoni inizi\u00f2 il 17 gennaio 1724 quando Giuseppe Fedrigoni acquist\u00f2 un terreno di 705 pertiche sul torrente Leno nei pressi dell'Eremo di San Colombano alle porte di Rovereto. Indebitandosi, avvi\u00f2 una cartiera che produceva \"carta da scrivere, cartoni sortiti, carta da libro, carta da strazzo\".\nLa cartiera poi pass\u00f2 di mano, nel 1744, al figlio Marco che ne espanse l'attivit\u00e0 ed estinguendo le ipoteche che gravavano su essa. Marco mor\u00ec nel 1762 lasciando l'azienda nelle mani del nipote Giuseppe. Giuseppe fu affiancato da un socio paritario nella persona di Giovanni Sarcletti. Nel 1806 l'inventario della azienda presentava i dati di 12.412 lire in carta prodotta e 4.593 lire in strumenti di lavoro.\nNel 1815 la cartiera venne venduta a Luigi Jacob che la tenne fino al 1837 quando la chiuse per aprirne un'altra pi\u00f9 a valle.\nLe cartiere Fedrigoni tornarono ad esistere il 9 gennaio 1888 quando Giuseppe Antonio Fedrigoni costitu\u00ec una societ\u00e0 in accomandita semplice fondando la cartiera di Verona. L'idea alla base del progetto di Giovanni Antonio Fedrigoni fu quella di utilizzare la forza motrice offerta dal canale industriale Camuzzoni che era stato appena realizzato. Fu infatti uno dei primi imprenditori a chiedere di utilizzare le acque del canale. Fedrigoni ottenne l'utilizzo di 10\u00a0000 metri quadrati di terreno in localit\u00e0 \"Basso Acquar\" in cambio di una spesa di 223.300 lire in 29 rate annuali.\nFedrigoni riusc\u00ec ad ottenere la costruzione dei macchinari da parte di una delle pi\u00f9 prestigiose officine dell'epoca, la Ditta Escher Wiess di Zurigo. All'inizio delle attivit\u00e0 la cartiera impiegava circa 60 operai. \"La macchina continua messa in opera\"poco chiaro fu poi ben presto affiancata da una seconda.\nGli anni successivi videro le cartiere espandersi notevolmente, assumendo nuovi operai e acquisendo maggior potenza motrice dal canale. Nel 1896 gli operai arrivarono a 147 unit\u00e0 e il volume di carta prodotta pass\u00f2 in un anno da 14\u00a0000 quintali a 20\u00a0000.\nIl 20 ottobre 1910 Giuseppe Antonio Fedrigoni moriva lasciando la gestione dell'impresa ai figli. Nel 1934 e nel 1936 le cartiere si espansero ulteriormente con l'acquisizione di terreni e di forza motrice. Vincenzo Fagiuoli assume la presidenza delle Cartiere Fedrigoni, poich\u00e9 nel 1924 aveva sposato Elsa Fedrigoni. Nel 1945 le cartiere di Verona furono distrutte da un bombardamento aereo e ricostruite nel dopoguerra.\nL'espansione.\nNel 1963 fu aperto il terzo stabilimento ad Arco, per la produzione delle prime schede perforate per i computer IBM. Fu anche costituita in Sudafrica la S. A. Acamas Fibreboard &amp; Paper Company ltd che verr\u00e0 poi ceduta l'anno dopo.\nNel 1987 furono aperte le prime consociate estere per la distribuzione in Germania e in Spagna a cui si aggiunsero quelle in Inghilterra e Francia nel 1993. Sempre nel 1993 fu acquisita la Manter di Gerona, in Spagna, per la produzione di carte autoadesive dopo che gi\u00e0 da quattro anni \u00e8 stata inaugurata in Italia Arconvert, una nuova azienda per la produzione di tali carte.\nNel 2002 furono acquistate dall' Istituto Poligrafico e Zecca dello Stato le cartiere Miliani di Fabriano. \"Un atto di coraggio\", racconter\u00e0 l'amministratore delegato di allora. La carta Fabriano, con 750 anni di storia all'attivo, \u00e8 parte del patrimonio culturale italiano e ogni anno \u00e8 scelta da milioni di studenti e artisti in Italia e nel mondo. Attraverso Fabriano Boutique, il Gruppo Fedrigoni produce e commercializza anche prodotti di cartoleria fine venduti tramite 11 boutique monomarca di propriet\u00e0. Nel 2004 nacque Fabriano Securities sulla base di un investimento nella ditta Mantegazza, specializzata in sistemi di sicurezza e anti-contraffazione.\nRiassetto familiare.\nNel 2006 fu inaugurata Fedrigoni Asia e fu anche aperto lo stabilimento di cartotecnica di Castelraimondo (MC). Quell'anno ci fu inoltre un riassetto familiare con l'uscita di scena di Giuseppe Fedrigoni che cedette il suo 40% e la presidenza al fratello Alessandro. Nel 2009 fu aperto Arconvert Brasil, subito seguito dall'avvio di consociate in Austria e Benelux. Nel gennaio 2011 dalla fusione di Fedrigoni Cartiere, Cartiere Miliani Fabriano e Fabriano Securities nacque Fedrigoni SpA. Alla fine del 2014 la societ\u00e0 decise di non farsi quotare alla Borsa di Milano, come aveva pensato in un primo tempo, per il deterioramento dei mercati finanziari e nel 2015 acquis\u00ec per 80 milioni di euro l'americana GPA (Gummed Papers of America) con sede a Chicago e per 85 milioni la brasiliana Arjo Wiggins Ltda, unico produttore sudamericano di carta per banconote, poi diventata Fedrigoni Brasil Papers Ltda.\nCon circa 3.000 dipendenti (di cui 1.700 in Italia), 16 stabilimenti (in Italia, Spagna, Brasile e Stati Uniti), 14 impianti di fabbricazione a macchine continue, 7 impianti di macchine spalmatrici e oltre 25.000 referenze prodotto in catalogo, il Gruppo vende i propri prodotti in oltre 130 Paesi nel mondo. L'estero incide sui ricavi per oltre il 70%. Lo stabilimento situato nel Maceratese, a Pioraco, in cui si producevano 70-80.000 tonnellate all'anno di carta pregiata, \u00e8 stato semidistrutto dal terremoto del 2016, \u00e8 stato poi rimesso in funzione nel 2017, subendo danni per una decina di milioni. Proprio questo fatto ha interrotto le trattative in corso per la cessione dell'intero Gruppo Fedrigoni a una cordata formata da Edizione della famiglia Benetton e Investindustrial di Carlo Bonomi.\nNell'ottobre 2017 la societ\u00e0 ha annunciato di aver perso due commesse importanti: la Bce ha deciso che per la carta moneta non si servir\u00e0 pi\u00f9 dell'Italia perch\u00e9 vuole acquistarla per almeno la met\u00e0 in Francia e l'India ha deciso di non voler pi\u00f9 acquistare all'estero la carta per le banconote ma di voler prodursela in casa.\nGestione di Bain Capital.\nNel dicembre 2017 la Fedrigoni passa di mano: \u00e8 ceduta per 650 milioni di euro al fondo americano di private equity Bain Capital mentre un ramo della famiglia Fedrigoni mantiene il 10% del capitale e rimane attivamente presente nella gestione con Chiara Medioli, vicepresidente e direttrice marketing. Nel giugno 2018 la Fedrigoni acquisisce Cordenons, l'azienda che produce etichette e carta con due stabilimenti. Nell'ottobre 2018 Marco Nespolo, ex Cerved, \u00e8 nominato dalla nuova propriet\u00e0 amministratore delegato. Nel febbraio 2020 avviene un'ulteriore acquisizione di un'altra rivale italiana, la Ritrama S.p.A., e nel 2021 il gruppo completa due ulteriori transazioni nel continente americano.\nDati economici.\nNel 2016 ha superato il miliardo di fatturato (1.054 milioni con un aumento del 7,9%) grazie anche al consolidamento delle societ\u00e0 acquisiste nel 2015; Ebitda \u00e8 pari a 140,8 milioni (+16,7%). Nel 2018 il fatturato ha toccato 1.181,5 milioni rispetto ai 1.169,6 del 2017 (aumento dell'1%), l'Ebitda \u00e8 sceso da 149,8 milioni a 137,1 per effetto della riduzione nella produzione di cartamoneta.\nIl Gruppo chiude il 2020 con un fatturato di oltre 1,3 miliardi \u20ac, un EBITDA rettificato di 166,4 milioni \u20ac e un EBITDA rettificato Pro Forma di 197,2 milioni \u20ac."}
{"id": "1868375", "revid": "869733", "url": "https://it.wikipedia.org/wiki?curid=1868375", "title": "Silvio Muccino", "text": "Biografia.\nRomano, classe 1982, Silvio Muccino debutta al cinema come attore a soli 16 anni nel film \"Come te nessuno mai\" (1999), diretto da suo fratello Gabriele con il quale scrive anche la sceneggiatura. Con il suo primo lavoro guadagna una candidatura ai Nastro d'argento come miglior soggetto e vince il premio speciale come attore rivelazione.\nDopo aver interpretato Paolo, il figlio ribelle di Laura Morante e Fabrizio Bentivoglio nel film del fratello \"Ricordati di me\" (2003), torna sul set con la commedia sentimentale \"Che ne sar\u00e0 di noi\" (2004), film generazionale diretto da Giovanni Veronesi con il quale scrive la sceneggiatura. Quello stesso anno ottiene due candidature ai David di Donatello: come miglior attore protagonista e come miglior sceneggiatura.\nNel 2005 partecipa al film a episodi \"Manuale d'amore\", sempre diretto da Veronesi e con il quale arriva al grande successo. Sul set conosce Carlo Verdone e con lui, nel 2006, decide di scrivere e girare \"Il mio miglior nemico\". Sempre nel 2006 pubblica il suo primo romanzo \"Parlami d'amore\", scritto a quattro mani con la scrittrice e sceneggiatrice Carla Vangelista, che sfiora il milione di copie vendute. Proprio con questa storia Muccino decide di esordire alla regia, oltre che interpretarlo assieme alle attrici Carolina Crescentini e Aitana S\u00e1nchez-Gij\u00f3n. \"Parlami d'amore\" riscuote un grande successo di pubblico.\nNel 2009 viene scelto per prestare la voce al film di animazione \"Astro Boy\". Nel 2010 torna al doppio ruolo di attore-regista in \"Un altro mondo\", film tratto dal secondo romanzo di Carla Vangelista e con la quale scrive la sceneggiatura. \nNel 2011 pubblica \"Rivoluzione n. 9\", il suo secondo romanzo. \nA febbraio 2015 esce nelle sale la sua terza opera da regista \"Le leggi del desiderio\", scritto assieme a Carla Vangelista e interpretato con Nicole Grimaudo, Carla Signoris e Maurizio Mattioli. \nNel 2017, con la casa editrice La nave di Teseo, esce il suo romanzo \"Quando Eravamo Eroi\", che riscuote un notevole successo di pubblico e di critica."}
{"id": "1868377", "revid": "599013", "url": "https://it.wikipedia.org/wiki?curid=1868377", "title": "Marc-Andr\u00e9 Fleury", "text": "Carriera.\nPittsburgh Penguins.\nFleury debutt\u00f2 in NHL nella stagione 2003-2004 a soli 18 anni, risultando il pi\u00f9 giovane portiere ad esordire nella lega. La sua prima presenza arriv\u00f2 il 10 ottobre 2003 nella partita persa per 3-0 con i Los Angeles Kings, in cui par\u00f2 46 tiri ed un rigore. Nella partita del 18 ottobre vinta per 4-3 con i Detroit Red Wings ottenne la sua prima vittoria in carriera, con anche 31 parate. Tuttavia, le sue prestazioni cominciarono a calare di rendimento, anche per\u00f2 a causa della difesa dei Penguins; fu mandato nelle serie minori a guadagnare esperienza. Nella stagione seguente fu titolare nei Wilkes-Barre/Scranton Penguins, la squadra affiliata in AHL, a causa del Lock-out.\nNella stagione 2005-2006 si altern\u00f2 tra Wilkes-Barre/Scranton e Pittsburgh, diventando alla fine titolare della prima squadra, ruolo che mantenne negli anni seguenti. Nella stagione 2006-2007 ottenne ben 40 vittorie e 5 shutout in 67 partite, superando inoltre il precedente record societario di Johan Hedberg per partite e minuti giocati in una stagione; tuttavia, nei playoff, i Penguins furono eliminati gi\u00e0 nel primo turno dagli Ottawa Senators. La stagione 2007-2008 lo vide limitato da un infortunio alla caviglia, che lo tenne fuori per buona parte del campionato, dal 6 dicembre 2007 al 2 marzo 2008, ma nonostante ci\u00f2 riusc\u00ec a giocare i playoff, peraltro con ottime prestazioni; tuttavia, una sua disattenzione su un tiro di Henrik Zetterberg caus\u00f2 la sconfitta in overtime (3-2) con i Detroit Red Wings nella gara-6 della serie finale, cosa che permise alla squadra del Michigan di vincere la Stanley Cup. Nella stagione seguente, comunque, la squadra della Pennsylvania torn\u00f2 in finale, sempre contro i Red Wings, stavolta per\u00f2 vincendo la serie per 4-3, e Fleury fu particolarmente decisivo nell'ultima gara, vinta per 2-1, con due parate nel finale su un tiro di Zetterberg e sul successivo rimbalzo di Nicklas Lidstr\u00f6m. I due campionati successivi sono stati avari di successi.\nLa stagione 2011-2012 \u00e8 stata la migliore, statisticamente, per Fleury, con 42 vittorie (secondo migliore della lega dietro Pekka Rinne) e 3 shutout in 67 partite; tuttavia, nei playoff i Penguins sono stati eliminati dai Philadelphia Flyers nel primo turno in 6 gare, in cui le sue prestazioni sono state scialbe (ha mantenuto una media di 4,63 gol subiti). Nella stagione 2012-2013 ha ottenuto 33 presenze (con 23 vittorie), ma ha dovuto inizialmente alternarsi con Tom\u00e1\u0161 Vokoun, perdendo poi il posto da titolare nei playoff, in cui ha mantenuto, nelle 5 gare giocate, una media di 3,52 reti subite. I Penguins sono stati poi eliminati, in finale di Conference, dai Boston Bruins per 4-0 in serie.\nVerso la conclusione della stagione 2015-2016, Fleury ha perso il posto da titolare in favore di Matt Murray, nonostante un buon record in \"regular season\" di 35 vittorie in 58 gare. Nei playoff, anche a causa di una concussione, disput\u00f2 soltanto due gare, ma i Penguins riuscirono ugualmente a conquistare la Stanley Cup, la seconda nella sua carriera. La stagione seguente lo ha visto stabilmente a fare da secondo a Murray, giocando appena 38 partite in stagione regolare. Un infortunio del collega gli ha permesso per\u00f2 di giocare ben 15 partite di playoff, anche se dalla gara-3 delle Conference Finals con gli Ottawa Senators venne nuovamente sostituito da Murray. Superando i Nashville Predators in sei gare, i Penguins vinsero la loro seconda Stanley Cup consecutiva, la terza in carriera per Fleury. \nVegas Golden Knight.\nIl 21 giugno 2017, Fleury venne scelto dagli appena nati Vegas Golden Knights nel NHL Expansion Draft. Esord\u00ec con la nuova maglia il 7 ottobre in una partita vinta per 2-1 con i Dallas Stars. Condusse la sua squadra sino alla finale di Stanley Cup, dove vennero sconfitti per 4-1 dai Washington Capitals.\nNazionale.\nFleury fu titolare per la nazionale canadese che giunse in finale nei mondiali under-20 del 2003 e del 2004. Alle Olimpiadi invernali del 2010 di Vancouver fu il terzo portiere del Canada padrone di casa che vinse l'oro, pur senza mai scendere in campo."}
{"id": "1868381", "revid": "709565", "url": "https://it.wikipedia.org/wiki?curid=1868381", "title": "Episodi di I Dream", "text": "\"Perch\u00e9 io?\".\nTrama.\nFelix, Ollie, Amy, Natalie e Khush ricevono un misterioso DVD. Dopo averlo inserito nel pc, guardano un video messaggio del professor Toone che li invita a partecipare ad uno stage presso la prestigiosa accademia musicale di Avalon Heights. Accettato l'invito, giungono alla sede della famigerata scuola, ma una domanda li tornmenta: \"perch\u00e9 io?\". Dopo aver conosciuto di persona il professor Toone e gli altri due insegnanti della scuola, Patrick per la recitazione e Analie per la danza, visitano l'enorme edificio accompagnati da Toone.\nDopo aver seguito le prime lezioni, in cui spiccano le doti di ciascuno di loro nelle varie discipline, Amy e Natalie scoprono di non andare molto d'accordo. Khush e Ollie ascoltano di nascosto una conversazione tra Toone e Patrik e credono di essere stati presi in giro e che la loro permanenza l\u00ec sia destinata a finire presto. Ollie e Khush raggiungono gli altri in camera di Amy e discutono sull'accaduto. All'appello manca Natalie che in realt\u00e0 sta origliando la conversazione.\nLa mattina seguente i cinque ragazzi prendono la decisione di lasciare Avalon Heights. Al cancello incontrano per\u00f2 il professor Toone che spiega loro che si \u00e8 trattato di un terribile malinteso. Amy si scusa con Natalie per le discussioni avute in precedenza, ma la ragazza la sorprende ammettendo di non avere mai avuto l'intenzione di lasciare Avalon Heights: il suo sogno \u00e8 diventare famosa!\nAmy, Natalie, Khush, Felix e Ollie accolgono gli altri nuovi ragazzi ad Avalon: Frankie, Calvin, Jay, Aaron, Stacey, Rochelle, Hannah e Daisy.\n\"Una questione di fiducia\".\nTrama.\nJay e Calvin, appena arrivati ad Avalon Heights, incontrano la bella Natalie della quale si infatuano entrambi. Lo stesso giorno il professor Toone assegna agli allievi il loro primo compito: potranno creare canzoni, coreografie, cortometraggi, in gruppo o da soli. Amy, abituata a lavorare sola, decide di comporre una canzone che ha come tema la fiducia. Intanto Jay e Calvin chiedono rispettivamente a Stacey e Frankie di parlare di loro a Natalie che, avendo saputo delle qualit\u00e0 artistiche dei due, chiede loro di aiutarla nel suo progetto.\nAmy nel frattempo, in seguito a una brutta caduta che le ha procurato una slogatura del polso destro impedendole quindi di suonare, \u00e8 costretta ad accettare l'aiuto di Felix.\nL'amore per Natalie crea dissidi tra Jay e Calvin che non si rendono conto che Natalie li sta sfruttando. La collaborazione tra Amy e Felix non procede nel migliore dei modi: il ragazzo infatti crede che la canzone di Amy abbia bisogno di essere pi\u00f9 \"scomposta\"; lei, dal suo canto, non ha alcuna voglia di accettare il consiglio. Di conseguenza Felix, avendo conservato una copia del nastro su cui \u00e8 incisa la canzone, decide di modificarla da solo, registrandone una nuova versione. Mentre \u00e8 nello studio di registrazione entra Natalie, che chiede a Felix come mai lui ed Amy non stiano collaborando; il ragazzo le spiega allora che Amy non vuole lavorare con lui, che invece la ritiene una bravissima cantante e musicista. Natalie spiega invece a Felix che Jay e Calvin sono per lei solo degli aiutanti e che si serve di loro per completare il suo progetto. Arrivato il giorno della presentazione del compito svolto Amy, introdotta la cassetta nel registratore, scopre che il nastro che lei possiede non \u00e8 altro che l'audio di una prova del film di Khush e Aaron. Segue allora Felix in cortile urlandogli di sentirsi tradita da lui, soprattutto dopo essersene fidata. Felix allora le fa ascoltare la canzone modificata da lui in studio e la ragazza ne rimane sorpresa ma, al termine della musica, sul nastro si sente la conversazione avvenuta in precedenza tra Felix e Natalie. La ragazza viene smascherata e Jay e Calvin recuperano la loro amicizia. Amy e Felix chiariscono i loro dissidi mentre viene proiettato il film di Khush e Aaron: \"La rumba della giustizia\". Amy ammette che a volte \u00e8 necessario fidarsi delle persone affinch\u00e9 loro si fidino d lei, chiede poi a Felix se pensa veramente che lei sia una cantante straordinaria, ma lui ritira tutto affermando che era solo un modo per incastrare Natalie.\n\"Pettegolezzi in prima pagina\".\nTrama.\nMentre Khush, Amy e Natalie passeggiano sulla spiaggia chiacchierando sul loro stage presso Avalon Heights, una giornalista ascolta i loro discorsi e, fingendosi una donna un po' curiosa, con l'inganno convince Khush a rivelarle qualcosa in pi\u00f9 sulla scuola di spettacolo, scoprendo che \u00e8 stata frequentata da grandi musicisti, cantanti e attori. In questo modo il segreto di Avalon viene scoperto e mostrato al mondo, una miriade di giornalisti in cerca di un nuovo scoop assediano la scuola e, chi per un motivo, chi per un altro, ognuno degli allievi concede documentari ed interviste, ma vengono presi in giro leggendo su giornali scandalistici articoli poco veritieri e foto compromettenti. Solo grazie alla determinazione di Khush i ragazzi capiranno i loro errori, ma sar\u00e0 gi\u00e0 tardi: un nuovo scoop ha catturato l'attenzione dei giornalisti, non pi\u00f9 interessati ad Avalon Heights.\n\"Pantofole speciali\".\nTrama.\nIl professor Toone invita i ragazzi a cambiare il loro stile di vita, Calvin crede allora di dover cambiare \"look\" chiedendo l'aiuto di Natalie e Frankie, le quali, dopo aver trasformato l'aspetto di Calvin, decidono di dare una mano anche allo stesso professor Toone. Non hanno idea per\u00f2, quando buttano via delle vecchie pantofole dell'insegnante, di aver commesso un gravissimo errore. Intanto Felix chiede ad Amy qualche suggerimento sulla musica classica da ascoltare e Ollie, con l'aiuto di Khush, vuole imparare a danzare. Rochelle e Daisy desiderano cambiare il modo di fare di Patrick, che per\u00f2 le sorprende facendolo lui per primo. Natalie e Frankie scoprono che quelle pantofole erano per Toone un regalo speciale: appartenevano al grande Elvis. Cos\u00ec, armate di guanti e tanta forza di volont\u00e0, frugano tra i cassonetti della spazzatura ritrovando le pantofole del professor Toone.\n\"Radio Avalon\".\nTrama.\nKhush deve presentare il programma radiofonico della scuola, ma ha paura di non esserne in grado; Felix vorrebbe condurre lo stesso programma quindi, quando riceve un categorico \"no\", crea un suo programma personale condotto da una barca sul lago. Dopo i primi vani tentativi, l'originalit\u00e0 di Khush convince i compagni ad ascoltare la sua trasmissione. Felix si sente demoralizzato per il fatto che i suoi amici preferiscano Khush a lui, ne parla quindi con il professor Toone dicendosi in realt\u00e0 molto insicuro del proprio talento. Quando il periodo di prova di Khush alla radio giunge a termine, \u00e8 proprio Felix a sostituirla.\n\"Provini\".\nTrama.\nL'episodio ha inizio nell'aula di recitazione di Patrick che chiede a Natalie di interpretare uno dei ruoli secondari del musical di Romeo e Giulietta. Quando la ragazza afferma di essere pi\u00f9 adatta al ruolo della protagonista, l'insegnante la contraddice mortificandola. Ha inizio per Natalie una lotta per dimostrare a Patrick che si sbaglia. Nel frattempo Amy e Frankie si recano presso un bellissimo parco naturale, con uno stagno pieno di rane gracidanti. Alle due si aggiunge anche Calvin. Quando i ragazzi scoprono che quel parco sta per essere distrutto per trasformarlo in zona industriale, cercano in tutti i modi di evitarlo. Patrick e Toone discutono sull'andamento scolastico di Natalie trovandosi in disaccordo: Toone infatti \u00e8 certo che la ragazza abbia talento. La teoria di Toone trova fondamento quando Natalie si scopre essere l'unica ad avere un'idea brillante per salvare il parco. Solo lei infatti capisce che l'unico modo per vendere il CD realizzato dal resto dei ragazzi di Avalon Heights (un CD di beneficenza per raccogliere fondi a favore del parco naturale) \u00e8 parlarne alla radio per poi esibirsi sulla spiaggia, di fronte ai bagnanti. Perfino Amy, dapprima riluttante all'idea, cambia opinione quando si accorge del successo dell'iniziativa.\n\"Come Oliver Twist\".\nTrama.\nOllie parla del suo amore per il racconto \"Oliver Twist\", cos\u00ec Felix lo invita a scommettere di riuscire a vivere una settimana come ai tempi in cui \u00e8 ambientata la storia. Ollie accetta la scommessa e si trasferisce per una settimana intera in un vecchio capanno abbandonato insieme a Frankie, Khush, Stacey e Jay. Mentre tutti gli altri iniziano ad allontanarsi da Felix a causa del suo comportamento arrogante e presuntuoso, Ollie rischia di perdere la scommessa quando Stacey accusa sintomi influenzali. I ragazzi per\u00f2 non si fanno abbattere e riescono a superare brillantemente la prova.\n\"Amiche\".\nTrama.\nLa figlia di un famoso produttore chiede a Stacey di cantare al party organizzato in occasione del compleanno del padre. Quando Stacey viene a sapere della fama di cui il produttore, Jack Smith, gode, spavenata, \u00e8 tentata a rinunciare. Natalie riesce a farle cambiare idea proponendo di cantare insieme a lei. Amy non vede di buon occhio questa collaborazione e cerca di far cambiare idea a Stacey: \u00e8 convinta che la ragazza debba cavarsela da sola. Si unisce per\u00f2 anche lei al gruppo quando Stacey resta decisa a non esibirsi da sola. Purtroppo le divergenze tra Amy e Natalie non cessano di esistere e Stacey scioglie il gruppo. Nel frattempo Jay e Calvin, desiderosi anch'essi di esibirsi di fronte a un profuttore del calibro di Jack Smith, indicono dei provini per cercare un terzo membro per il loro gruppo. Non ottenendo buoni risultati decidono di cantare soli con il loro amici Aaron. Uno dei pretendenti al ruolo di terzo membro della boy band per\u00f2 non demorde, cos\u00ec Jay e Calvin sono costretti a prenderlo. Alla festa di compleanno di Jack Smith Aaron, Jay e Calvin scopriranno che il ragazzo, do nome Magnus, altri non \u00e8 che il figlio dello stesso Jack. Dopo la loro esibizione \u00e8 Natalie a salire sul palco, ma quando inizia a cantare inciampa e cade a terra. Malgrado le discussioni ci penseranno Amy e Stacey ad aiutarla. Jack Smith, colpito dall'esibizione, offre loro un contratto, ma il pensiero di trascorrere tre mesi insieme in tourn\u00e9e fa scappare Amy e Stacey a gambe levate, rifiutando il contratto.\n\"Non saper dir di no\".\nTrama.\nPatrick d\u00e0 a Jay l'idea di girare un cortometraggio su un video pirata. Il ragazzo vorrebbe che Lady Natasha, la protagonista del film, venisse interpretata da Amy, ma la ragazza rifiuta. Quando durante la lezione successiva con il professor Toone ad Amy viene detto di non saper ascoltare gli altri, lei scopre ad un tratto di aver perso la voce. Chiede consiglio al suo professore che le fa capire che forse il suo problema \u00e8 dovuto al non saper ascoltare le sue emozioni. Intanto Jay cerca di preparare il suo video sui pirati con pochi amici. Ma quando tutti cercano in ogni modo di entrare a farne parte, Jay decide di non girare pi\u00f9 il suo corto. Amy nel frattempo si reca sulla scogliera, ma sfortunatamente cade fratturandosi la caviglia. Ha perso la voce e non pu\u00f2 gridare aiuto, ma fortunatamente per lei Jay la vede e cerca di aiutarla. Purtroppo per\u00f2 non ce la fa e i due restano intrappolati sulla scogliera. Jay allora ne approfitta per confidare ad Amy il suo stato d'animo. Il suo problema \u00e8 il non riuscire a dire \"no\" agli amici che gli chiedono qualsiasi cosa. Amy allora, che nel frattempo riacquista la voce, gli consiglia di gridare quello che non \u00e8 mai riuscito a dire ad alta voce. Felix e Ollie, che si trovano nei paraggi, sentono l'urlo di Jay e aiutano gli amici a tornare ad Avalon.\nFinalmente Jay riesce a dire di no, cos\u00ec decide di girare il film a modo suo, senza le aggiunte dei suoi compagni.\n\"Il segreto di Calvin\".\nTrama.\nPatrick informa gli allievi che, per il modulo dedicato al teatro musicale tradizionale, dovranno interpretare \"Raperonzolo\". Calvin ha gi\u00e0 imparato le battute del principe e i compagni si chiedono il perch\u00e9. Frankie pensa che sia dislessico. Infatti quando Felix propone di far diventare la fiaba un rap, Calvin si oppone. I ragazzi esprimono a patrick la loro proposta, che, anche se con un po' di iniziale titubanza, viene approvata dall'insegnante. Ollie decide di cimentarsi come regista. D\u00e0 a Calvin il ruolo di narratore, scoprendo cos\u00ec che il ragazzo ha bisogno di occhiali speciali per leggere. Amy e Felix hanno qualche problema nell'interpretare Raperonzolo e il principe. Impareranno a fingere di amarsi e ad essere professionali per il successo dello spettacolo, cos\u00ec come Natalie accetter\u00e0 di interpretare la strega cattiva.\n\"Senza pi\u00f9 regole\".\nTrama.\nFelix \u00e8 stanco della severit\u00e0 di Patrick, cos\u00ec con la complicit\u00e0 dei compagni decide di non seguire pi\u00f9 le regole della scuola: niente pi\u00f9 lezioni di canto, ballo e recitazione; ognuno pu\u00f2 fare ci\u00f2 che vuole, quando vuole e con chi vuole. Contrariato Patrick lascia la sua cattedra di insegnante di recitazione ad Avalon Heights e nella scuola inizia a regnare il caos pi\u00f9 totale. Mentre gli altri ragazzi capiscono di stare sprecando una grande opportunit\u00e0, Felix rimane fermo nelle sue convinzioni. Solo parlare con l'odiato Patrick gli far\u00e0 cambiare idea, ed entrambi riacquisteranno il loro ruolo nella scuola di Avalon Heights.\n\"Famiglia\".\nTrama.\nOllie non ha un bel rapporto con i suoi genitori. Il padre vorrebbe che diventasse un avvocato o un politico e n\u00e9 lui che la madre condividono la sua passione per l'arte. La famiglia diviene quindi lo spunto per una prova di improvvisazione. Ignaro che i suoi genitori siano l\u00ec per volere di Toone, Ollie esprime il suo disagio durante la prova di recitazione. In questo modo Ollie riuscir\u00e0 ad ottenere l'attenzione che i suoi genitori non gli davano da tempo. Intanto Amy e Frankie aiutano Stacey con il suo problema: il non riuscire a piangere o a commuoversi come le altre ragazze.\n\"Toone innamorato\".\nTrama.\nL'edificio scolastico cade a pezzi, ma non ci sono fondi per ristrutturarlo. Toone decide quindi di prendersi un periodo di vacanza prima di trovare il modo di risolvere questa spiacevole situazione. Quando torna dalla sua breve vacanza, porta con s\u00e9 una novit\u00e0: \u00e8 in procinto di sposare Lollie. Come regalo di matrimonio Amy e Felix vogliono creare una canzone d'amore, il che li avviciner\u00e0 in modi inaspettati. Natalie \u00e8 l'unica che non vede di buon occhio la relazione tra Toone e Lollie, per questo, con l'aiuto di Amy, cerca notizie che possano inchiodare la donna. Scoprono che Lollie \u00e8 una truffatrice e vuole sposare il professore solo per mettere le mani sul suo patrimonio e su Avalon Heights. Lollie scopre cosa Natalie ed Amy hanno intenzione di fare e le chiude a chiave in una stanza alla \"Lollie Prop\". Grazie alla loro collaborazione Amy e Natalie si liberano in tempo per smascherare Lollie e salvare il futuro di Avalon Heights. La scuola riceve una cospicua donazione da parte di un ex allievo. I festeggiamenti sono d'obbliogo e finalmente, mentre tutti si muovono a ritmo di musica, Felix confessa ad Amy di essere innamorato di lei e la bacia."}
{"id": "1868382", "revid": "767487", "url": "https://it.wikipedia.org/wiki?curid=1868382", "title": "Bat*21", "text": "Bat*21 \u00e8 un film del 1988 diretto da Peter Markle, interpretato da Gene Hackman e Danny Glover.\nIl film \u00e8 basato sull'omonimo romanzo di William Charles Anderson che tratta di un episodio realmente accaduto di cui \u00e8 stato protagonista il Tenente colonnello USAF Iceal Hambleton durante la guerra del Vietnam.\nTrama.\nIl Tenente colonnello Iceal E. \"Gene\" Hambleton, specialista in guerra elettronica ed appassionato giocatore di golf, mentre stava effettuando una partita con il Maggiore Jake \"Scotty\" Scott, viene prelevato con un elicottero assieme all'amico per presenziare ad un importante briefing. Un accentramento di mezzi militari nordvietnamiti scoperto dall'intelligence prelude ad una probabile offensiva da parte del nemico. L'operazione proposta dal Colonnello George Walker prevede un massiccio invio dell'aviazione per bombardare a tappeto la zona, ma Hambleton risponde che sarebbe il caso di mandare in avanscoperta un ricognitore d'alta quota in grado di scoprire le eventuali minacce SAM avversarie. Per ironia della sorte il Colonnello decide di approvare questa opzione scegliendo proprio Hambleton e il maggiore Scott nell'equipaggio. Durante la ricognizione per\u00f2 l'imprevista scoperta di postazioni antiaeree pi\u00f9 a sud di quanto pensassero causa l'abbattimento dell'aereo e la perdita di tutto l'equipaggio tranne Hambleton che da quel momento scopre suo malgrado la crudezza dei combattimenti in prima linea.\nL'importanza strategica della cattura di Hambleton da parte dei nordvietnamiti spinge gli statunitensi ad effettuare un'operazione di recupero affidata ad un apposito reparto. Ad Hambleton viene assegnato il nome in codice \"Bat 21\" che da quel momento viene assistito dal Capitano Bartholomew \"Birddog\" Clark, in volo con l'agile ricognitore Cessna O-2 Skymaster. Bench\u00e9 gli fosse stato ordinato di rimanere nell'area, la consapevolezza dell'imminente attacco e la perfetta conoscenza dei campi di golf dove giocava normalmente, sugger\u00ec ad Hambleton di studiare un percorso che lo porter\u00e0 distante dalla posizione in cui si era paracadutato. Tra \"Birddog\" e \"Bat 21\" nascer\u00e0 un rapporto di amicizia che porter\u00e0 il Capitano a promettere il suo recupero a qualsiasi costo. Intanto una nuova complicazione era sopraggiunta; Il comando USAF decide di effettuare il bombardamento dell'area e concede solamente un giorno di ritardo sulla data pattuita di recupero. Comincia cos\u00ec una corsa contro il tempo funestata da episodi avversi ad Hambleton e che potrebbero comprometterne definitivamente il recupero ma grazie alla caparbiet\u00e0 dei due questo viene scongiurato infine con il promesso recupero.\nLa vera storia del Bat 21.\nNell'aprile 1972 un aereo da guerra elettronica Douglas EB-66 Destroyer, nome in codice \u201cBat 21\u201d, venne abbattuto da un missile contraereo SA-2 Guideline sulla zona di confine tra Vietnam del nord e Vietnam del sud durante una missione di scorta ECM in appoggio ad alcuni bombardieri Boeing B-52 Stratofortress.\nL'unico superstite fu il navigatore, il tenente colonnello Iceal Hambleton, che rimase isolato in un territorio controllato dai nordvietnamiti. Hambleton aveva in precedenza ricoperto degli incarichi nello Strategic Air Command per cui era a conoscenza di una grande quantit\u00e0 di informazioni.\nVenne quindi deciso di tentare un'operazione di recupero (Combat Search and Rescue, CSAR), intanto \nHambleton per sfuggire alla cattura restava nascosto di giorno muovendosi solo di notte, comunicando via radio indicava i suoi spostamenti facendo riferimento alle buche di un campo da golf.\nAlcuni aerei ed elicotteri vennero utilizzati per mantenere il contatto con Hambleton e tentare di localizzarlo e recuperarlo. Un primo tentativo di recupero fall\u00ec, due elicotteri Bell UH-1 vennero abbattuti. Il 5 aprile venne abbattuto un OV-10 Bronco, uno degli uomini d'equipaggio venne recuperato e l'altro catturato.\nIl 6 aprile un elicottero Sikorsky HH-53C (68-10365), nome in codice \u201cJolly Green 67\u201d, venne abbattuto, non ci furono superstiti. Il 7 aprile venne abbattuto un altro OV-10 Bronco, i due uomini d'equipaggio vennero dichiarati dispersi. I tentativi di recupero continuarono con l'impiego anche di forze speciali, alla fine un Navy SEAL ed un ranger sudvietnamita riuscirono a raggiungere Hambleton che venne recuperato dopo undici giorni in territorio nemico."}
{"id": "1868383", "revid": "287204", "url": "https://it.wikipedia.org/wiki?curid=1868383", "title": "Edita Pucinskaite", "text": ""}
{"id": "1868386", "revid": "599013", "url": "https://it.wikipedia.org/wiki?curid=1868386", "title": "Kerry Kittles", "text": ""}
{"id": "1868389", "revid": "287204", "url": "https://it.wikipedia.org/wiki?curid=1868389", "title": "Indice di Gini", "text": "Con la locuzione indice di Gini, in statistica, possono intendersi due indicatori:\nEsiste inoltre il:"}
{"id": "1868393", "revid": "838137", "url": "https://it.wikipedia.org/wiki?curid=1868393", "title": "Famiglia Goodsoup", "text": ""}
{"id": "1868394", "revid": "338238", "url": "https://it.wikipedia.org/wiki?curid=1868394", "title": "Jeff Hornacek", "text": "Carriera.\n\u00c8 stato assunto per la stagione 2007-2008 dai Jazz come assistente allenatore e per aiutare Andrei Kirilenko e altri a tirare. Nel maggio 2008 Hornacek \u00e8 stato intervistato per una posizione di allenatore con i Chicago Bulls, incontrando il direttore generale John Paxson. Ha rimandato la ricerca di una posizione di allenatore fino a quando i suoi figli non erano pi\u00f9 grandi, in modo che i lunghi viaggi non avrebbero esercitato una pressione eccessiva sulla sua famiglia. Dopo la partenza di Jerry Sloan e Phil Johnson nel febbraio 2011, Jeff Hornacek \u00e8 diventato un assistente allenatore a pieno titolo con gli Utah Jazz.\nDurante il 2013, Hornacek \u00e8 stato considerato un candidato per la carica di capo allenatore per due delle sue ex squadre, i Philadelphia 76ers e i Phoenix Suns, cos\u00ec come i Charlotte Bobcats. Il 28 maggio 2013 \u00e8 stato nominato capo allenatore dei Phoenix Suns. Hornacek ha dichiarato che il suo stile di allenatore ricorda quello di Cotton Fitzsimmons e Sloan, che lo hanno allenato entrambi quando ha giocato per le rispettive squadre degli allenatori. Hornacek ha anche allenato la squadra della Summer League dei Suns durante la stagione 2013 a Las Vegas. Nella sua prima partita come capo allenatore alla Summer League, ha contribuito a portare la squadra alla vittoria per 82-69 sui Portland Trail Blazers. I Suns hanno vinto sei vittorie consecutive prima di perdere nel round inaugurale del campionato contro i Golden State Warriors 91-77. Hornacek era 5-2 in pre-campionato e ha iniziato la stagione NBA 2013-14 con una vittoria per 104-91 sui Portland Trail Blazers e una vittoria per 87-84 sugli Utah Jazz, entrambe le volte in casa. Hornacek \u00e8 anche diventato il primo allenatore in assoluto della squadra a iniziare il suo periodo di allenatore con un record di 4-0 nelle partite casalinghe.\nHornacek ha vinto il premio NBA Coach of the Month nel dicembre 2013, il suo primo onore da allenatore, dopo aver portato i Suns a un record di 10\u20133 durante il mese. Hornacek \u00e8 anche diventato il terzo ex giocatore NBA a vincere i premi Giocatore del mese e Allenatore del mese (dopo Larry Bird e Larry Drew) e il primo allenatore a ricevere entrambi i premi con la stessa squadra. Per la stagione, i Suns sono migliorati di 23 vittorie rispetto al record della stagione precedente, che ha portato a un record di 48-34 nella prima stagione di Hornacek come capo allenatore. Questo risultato ha portato i Phoenix Suns a diventare la squadra che ha migliorato di pi\u00f9 durante la stagione NBA 2013-14. Nonostante il miglioramento, i Suns hanno comunque mancato i playoff e Hornacek \u00e8 arrivatp secondo per il premio di NBA Coach of the Year ricevendo 37 voti al 1\u00ba posto. Ha perso contro il tre volte vincitore Gregg Popovich.\nIl 1\u00ba febbraio 2016, Hornacek \u00e8 stato licenziato come capo allenatore dei Phoenix Suns dopo due stagioni e mezzo nella posizione. Il 2 giugno 2016, i New York Knicks hanno annunciato ufficialmente Hornacek come il loro nuovo allenatore. La sua prima stagione a New York \u00e8 stata un inizio abbastanza promettente, al punto che la squadra ha avuto un record di 16-13 all'inizio. Tuttavia, il malcontento che circonda i Knicks tra il front office e alcuni dei loro giocatori ha portato Hornacek ad avere un record di 31-51 alla fine della stagione. Il 12 aprile 2018, i Knicks hanno licenziato Hornacek dopo una stagione 29-53.\nIl 30 novembre 2020, Hornacek \u00e8 stato assunto dagli Houston Rockets come assistente allenatore."}
{"id": "1868396", "revid": "287204", "url": "https://it.wikipedia.org/wiki?curid=1868396", "title": "Manuel Beltran", "text": ""}
{"id": "1868400", "revid": "190914", "url": "https://it.wikipedia.org/wiki?curid=1868400", "title": "Onda longitudinale", "text": "Si ha un'onda longitudinale, in un solido elastico, quando le particelle del mezzo in cui si propaga l'onda oscillano lungo la direzione di propagazione. Si parla anche di onde longitudinali nel caso delle onde di pressione in un gas, in quanto il gradiente di pressione che si determina al passaggio dell'onda \u00e8 parallelo alla direzione di propagazione.\nOnde meccaniche.\nSono onde longitudinali le onde sonore e le onde sismiche di tipo P (causate da terremoti o esplosioni)\nOnde sonore.\nPer le onde sonore armoniche, la frequenza e la lunghezza d'onda possono essere messe in relazione con la formula\ndove:\nLa quantit\u00e0 \"x\"/\"c\" \u00e8 il tempo necessario all'onda per percorrere la distanza \"x\".\nLa frequenza \"f\", in hertz, dell'onda \u00e8 data da:\nPer le onde sonore, l'ampiezza dell'onda \u00e8 la differenza tra la pressione del mezzo non perturbato e la pressione massima causata dall'onda.\nLa velocit\u00e0 di propagazione delle onde sonore dipende dalla temperatura e pressione del mezzo attraverso il quale si propagano.\nOnde di pressione.\nIn un mezzo elastico, un'onda armonica di pressione ha la forma\ndove:"}
{"id": "1868403", "revid": "1870933", "url": "https://it.wikipedia.org/wiki?curid=1868403", "title": "Neft\u00e7i Pe\u015f\u0259kar Futbol Klubu", "text": "Il Neft\u00e7i Pe\u015f\u0259kar Futbol Klubu, meglio noto come Neft\u00e7i Baku, \u00e8 una societ\u00e0 calcistica azera con sede nella capitale, Baku.\n\u00c8 uno dei migliori club della prima divisione del campionato azero, la Premyer Liqas\u0131, nella quale si \u00e8 imposto per 9 volte. Inoltre ha conquistato 6 coppe e 2 supercoppe nazionali e, in ambito internazionale, la Coppa dei Campioni della CSI nel 2005.\nStoria.\nIl periodo sovietico.\nNel marzo 1937 fu fondato il Neftyanik Baku. La squadra mantenne questo nome per trent'anni, fino a quando assunse, nel 1968, l'attuale denominazione.\nMilit\u00f2 nella prima divisione sovietica in tre periodi distinti: nel 1949-1950, dal 1960 al 1970 e dal 1977 al 1988, per un totale di 23 stagioni. Il giocatore pi\u00f9 rappresentativo a cavallo degli anni cinquanta e sessanta fu Alekper Mamedov, che gioc\u00f2 anche per la Dinamo Mosca.\nIl miglior risultato fu il terzo posto raggiunto nel 1966, che costitu\u00ec anche il miglior risultato raggiunto da una squadra azera nell'era sovietica. Nel 2006 giornalisti e tifosi azeri hanno commemorato questo successo.\nLa nascita del campionato azero.\nNel 1992 l'Azerbaigian divenne uno stato indipendente, e subito la locale federazione calcistica organizz\u00f2 il campionato nazionale. Il Neft\u00e7i conquist\u00f2 la prima edizione vincendo anche la Supercoppa e nel 1994-1995 la prima Coppa d'Azerbaijan della sua storia. Nel 1995-1996 e 1996-1997 conquist\u00f2 ancora il titolo nazionale. Poi cominci\u00f2 un digiuno interrotto nel 2003-2004, quando i bianco-neri conquistarono il primo di due titoli consecutivi.\nNel gennaio 2008 l'allenatore ceco Vlastimil Petr\u017eela fu sostituito dal trainer ucraino Anatoliy Demyanenko. Nella stagione 2007-2008 il Neft\u00e7i si \u00e8 classificato terzo. Tre anni pi\u00f9 tardi, nel 2010-2011, il club \u00e8 tornato a vincere il titolo nazionale, il settimo della sua storia, impresa ripetuta nella stagione 2011-2012.\nNelle competizioni UEFA, il Neft\u00e7i ha raggiunto due volte il secondo turno preliminare di Champions League, superando i campioni bosniaci del \u0160iroki Brijeg e quelli islandesi del Hafnarfj\u00f6r\u00f0ur nel 2004-2005 e nel 2005-2006 rispettivamente. Nel 2008, in Coppa Intertoto, ha eliminato gli slovacchi del Nitra al primo turno e i belgi del Germinal Beerschot al secondo, per poi essere eliminato dai rumeni del Vaslui al terzo turno.\nNel 2012-2013 \u00e8 riuscito a qualificarsi per la fase a gironi di Europa League, prima volta nella storia del calcio azero, eliminando i ciprioti dell' ai play-off, venendo successivamente inserito nel gruppo H, con Inter, Rubin Kazan e Partizan Belgrado. Il Neft\u00e7i otterr\u00e0 3 punti, grazie ai tre pareggi ottenuti con il Partizan Belgrado (0-0 in casa e 1-1 in Serbia) e con l'Inter (2-2 a San Siro), ma perdendo le altre gare e qualificandosi cos\u00ec al terzo posto.\nIl 14 maggio 2013 arriva la conferma matematica che il club ha vinto (per il terzo anno di fila) il campionato, ed \u00e8 la prima squadra azera a vincere pi\u00f9 di due scudetti consecutivi. Pochi giorni pi\u00f9 tardi, il 28 maggio, arriva anche la conquista della coppa nazionale, in un match vinto ai tiri di rigore contro\nil Khazar Lenkoran.\nPrende parte alle qualificazioni per la fase a gironi di UEFA Europa League 2018-2019, ma qui subisce un incredibile rimonta contro l\u2019\u00dajpest: il club dell\u2019Azerbaigian vince 3-1 l\u2019andata in casa, ma al ritorno le cose vanno storte e subiscono un pesante 4-0, venendo cos\u00ec eliminati al primo turno. Nella stagione 2020-2021 torna a vincere il campionato, interrompendo dopo 8 stagioni il dominio dei rivali del Qaraba\u011f, sconfiggendo proprio i rivali all'ultimo minuto dell'ultima giornata di campionato grazie a una rete di Ahmed Ahmedov."}
{"id": "1868405", "revid": "599013", "url": "https://it.wikipedia.org/wiki?curid=1868405", "title": "Rodney Rogers", "text": ""}
{"id": "1868410", "revid": "125908979", "url": "https://it.wikipedia.org/wiki?curid=1868410", "title": "Marco Bonitta", "text": "Carriera.\nDopo le prime esperienze da allenatore in formazioni giovanili di Ravenna, nel 1990 entra nello staff tecnico del vivaio del , coordinato da Alexander Skiba, ottenendo nei sei anni successivi otto titoli italiani di categoria; nella stagione 1996-97 esordisce nella pallavolo professionistica grazie all'ingaggio da parte dell', storica societ\u00e0 femminile appena retrocessa in Serie A2 con cui al termine del campionato ottiene la promozione in Serie A1. \nIl risultato ottenuto gli vale la chiamata del fresco vincitore del \"grande slam\", per l'annata 1997-98; alla guida del club orobico per tre campionati, vince due scudetti, la Coppa Italia 1997-98, tre edizioni della Supercoppa italiana e due Coppe dei Campioni.\nRientrato al club ravennate per l'annata 2000-01, sempre in massima serie, a partire dal marzo 2001 sostituisce Angelo Frigoni alla guida tecnica della nazionale femminile italiana,con cui vince la medaglia d'argento agli Europei nelle edizioni del 2001 e del 2005 ed il campionato mondiale 2002, rimettendo tuttavia il proprio mandato nel settembre 2006 a seguito della richiesta di un suo allontanamento dall'incarico da parte delle atlete della nazionale, e venendo rimpiazzato da Massimo Barbolini. \nNel corso della stagione 2006-07 torna ad allenare una formazione maschile, il , in Serie A2, non potendo tuttavia salvare il club dalla retrocessione in Serie B; nel frattempo, viene nominato Commissario Tecnico della nazionale femminile della Polonia, con la quale raggiunge il quarto posto agli Europei 2007 e partecipa ai Giochi olimpici di Pechino del 2008, venendo eliminato al primo turno.\nTornato in Italia, nel novembre 2008 Bonitta debutta alla guida di una squadra di A1 maschile, la ; l'esperienza si conclude dopo solo un mese con le dimissioni dell'allenatore.\nDopo un periodo senza incarichi professionali, nel corso dell'annata 2009-10 fa il proprio ritorno in panchina, nuovamente in serie cadetta al club di Cavriago, dove rimane per una stagione e mezza, concludendo entrambi i campionati a met\u00e0 classifica ed uscendo sconfitto in entrambe le occasioni al primo turno dei playoff.\nRientra quindi nei ranghi federali nel campionato 2011-12 guidando il in Serie A2 nel corso della stagione di club e quindi la Nazionale maschile Under-20 in quella estiva; con quest'ultima si aggiudica il campionato europeo 2012.\nPur mantenendo l'incarico come selezionatore della formazione giovanile, che nell'estate 2013 porter\u00e0 alla conquista della medaglia di bronzo ai Mondiali maschili Under-21, nell'annata 2012-13 \u00e8 ancora una volta al Porto Ravenna, che guida alla promozione dalla Serie B1 in Serie A2; il salto di categoria diventa doppio, perch\u00e9 con la fusione con la , da cui eredita il titolo sportivo, la neonata si trova a disputare il massimo campionato nella stagione successiva, con Bonitta alla guida.\nNel 2014, a distanza di 8 anni dall'esperienza precedente, viene nuovamente nominato Commissario Tecnico della nazionale femminile italiana, che guider\u00e0 per un biennio fino alla fine della sfortunata spedizione (tre sconfitte su tre partite) ai Giochi olimpici di Rio de Janeiro del 2016.\nA partire dall'annata 2016-17 smette i panni dell'allenatore accettando l'incarico di direttore generale della Porto Robur Costa; resta dietro alla scrivania per tre stagioni, prima di tornare alla guida del club romagnolo nel ruolo abituale di allenatore nel campionato 2019-20.\nDopo un biennio a Ravenna, per la stagione 2021-22 si accorda con i polacchi dell'; l'esperienza in Polska Liga Siatk\u00f3wki dura per\u00f2 soltanto pochi mesi: nel dicembre 2021 il club e Bonitta annunciano l'interruzione del rapporto.\nNel gennaio 2022 viene nominato nuovo commissario tecnico della Nazionale di pallavolo femminile della Slovenia."}
{"id": "1868412", "revid": "31269", "url": "https://it.wikipedia.org/wiki?curid=1868412", "title": "Diane Delano", "text": "\u00c8 famosa per aver interpretato Bobbi Glass nella serie tv americana \"Popular\" (1999) e per il suo ruolo ricorrente in \"Un medico tra gli orsi\" interpretando Barbara Semanski."}
{"id": "1868417", "revid": "287204", "url": "https://it.wikipedia.org/wiki?curid=1868417", "title": "Ammortamento titoli di credito", "text": "Lammortamento dei titoli di credito \u00e8 la procedura di giurisdizione volontaria volta ad ottenere la dichiarazione giudiziale di inefficacia dei titoli di credito all'ordine e nominativi. Tale procedura, in Italia, \u00e8 disciplinata dagli articoli 2016, 2017, 2018, 2019, 2020 e 2027 del codice civile.\nChi ha ottenuto l'ammortamento pu\u00f2 infatti esigere il pagamento su presentazione della relativa dichiarazione giudiziale e, se il titolo non \u00e8 scaduto, pu\u00f2 ottenere dall'emittente un duplicato del titolo perduto.\nTale procedura si suddivide in due fasi e pu\u00f2 essere richiesta in caso di smarrimento, sottrazione o distruzione del titolo.\nFase necessaria.\nLa prima fase si apre con la denunzia al debitore, da parte dell'ex possessore, della perdita del titolo e con il ricorso contestuale al presidente del tribunale dove il titolo \u00e8 pagabile; ricorso con il quale si chiede l'ammortamento del titolo. (La denunzia al debitore \u00e8 pacificamente considerato atto facoltativo)\nIl giudice procede quindi con gli opportuni accertamenti sulla veridicit\u00e0 dei fatti allegati dal ricorrente e sul diritto del possessore. \nCompiute tali operazioni, pronuncia con decreto l'ammortamento del titolo.\nIl decreto deve essere pubblicato nella Gazzetta Ufficiale della Repubblica Italiana e deve essere notificato al debitore, a cura del ricorrente. Il pagamento fatto all'eventuale detentore del titolo libera il debitore se effettuato prima della notifica (art. 2016, 5\u00b0 comma). Il titolo perde quindi, da tale momento, la sua funzione di legittimazione. Il testo della pubblicazione verr\u00e0 inoltrato all'ufficio delle pubblicazioni.\nIl debitore non pu\u00f2 pagare all'ammortante prima che siano decorsi 30 giorni dalla pubblicazione in Gazzetta Ufficiale, infatti solo allo scadere di questo termine l'ammortamento \u00e8 definitivo.\nFase eventuale.\nAlla seconda fase si pu\u00f2 passare se l'eventuale detentore del titolo propone opposizione contro il decreto da introdurre con atto di citazione e depositando il titolo presso la cancelleria del tribunale che ne ha pronunciato l'ammortamento. Il deposito del titolo \u00e8 necessario, poich\u00e9, in assenza l'opposizione diviene inammissibile.\nSi apre cos\u00ec un giudizio di cognizione che ha per oggetto l'accertamento della propriet\u00e0 del titolo: se l'opposizione \u00e8 accolta il decreto di ammortamento perde efficacia; in caso contrario il titolo deve essere consegnato alla parte che ha ottenuto l'ammortamento.\nAmmortamento titoli di credito al portatore.\nNon \u00e8 ammessa la procedura di ammortamento per i titoli di credito al portatore, salvo alcune eccezioni tassativamente previste per titoli a circolazione ristretta (libretti di deposito e assegni bancari al portatore). \nIl possessore, che ne provi la distruzione, ha diritto al rilascio da parte dell'emittente di un duplicato o di un titolo equivalente (art. 2007 c.c.).\nNel caso di smarrimento o sottrazione del titolo, fornendone sempre prova all'emittente, il possessore ha diritto alla prestazione decorso il termine di prescrizione del titolo (art. 2006 c.c.).\nSolo cos\u00ec il debitore \u00e8 posto al riparo dal pericolo di un doppio pagamento."}
{"id": "1868422", "revid": "62004", "url": "https://it.wikipedia.org/wiki?curid=1868422", "title": "Nancy SLUC Basket", "text": ""}
{"id": "1868424", "revid": "838137", "url": "https://it.wikipedia.org/wiki?curid=1868424", "title": "Monte Acidofilo", "text": ""}
{"id": "1868431", "revid": "1540882", "url": "https://it.wikipedia.org/wiki?curid=1868431", "title": "Pro A", "text": "La Pro A \u00e8 la massima serie del campionato francese di pallacanestro maschile.\nFondato nel 1987, \u00e8 diventato un campionato professionistico quasi autonomo rispetto alla federazione francese di pallacanestro.\nFormula.\nIl campionato Pro A, massima serie della pallacanestro francese, \u00e8 costituito (a partire dalla stagione 2014/15) da 18 squadre. Le 18 squadre si incontrano fra loro due volte a stagione, una in casa ed una in trasferta (girone all'italiana) per un totale di 34 partite per squadra. Dalla stagione 2006-2007, al termine della regular season, le squadre classificate nelle prime 8 posizioni si qualificano per i playoff. Tutte le serie dei playoff sono al meglio delle cinque partite eccetto il primo turno (i quarti di finale), giocato al meglio dei tre incontri.\nLe due squadre classificate al 17\u00ba e 18\u00ba posto retrocedono nella Pro B."}
{"id": "1868433", "revid": "757396", "url": "https://it.wikipedia.org/wiki?curid=1868433", "title": "Pro B", "text": "La Pro B \u00e8 la seconda serie del campionato francese di pallacanestro maschile.\nFormula.\nNato nel 1994, il Pro B si \u00e8 sostituito al \"National Masculine 1\" come seconda divisione, con la differenza di essere a carattere professionistico. Come nel Pro A, anche il torneo del Pro B \u00e8 organizzato come girone all'italiana con incontri di andata e ritorno, per un totale di 34 partite per squadra. Le squadre classificate dalla prima all'ottava posizione dopo la regular season partecipano ai playoff, che si svolgono con serie al meglio delle tre gare (eccetto la finale, in gara singola). La vincitrice della regular season e la vincitrice dei playoff accedono alla Pro A. Nel caso che una stessa squadra vinca sia la regular season che i playoff, ad essere promossa \u00e8 la squadra piazzatasi seconda nella regular season."}
{"id": "1868437", "revid": "125685756", "url": "https://it.wikipedia.org/wiki?curid=1868437", "title": "Quarantena (film)", "text": "Quarantena \u00e8 un film horror del 2008 diretto da John Erick Dowdle, remake statunitense della pellicola spagnola del 2007 \"Rec\".\nIl film \u00e8 uscito nelle sale italiane il 30 gennaio 2009.\nNel 2011 \u00e8 stato girato un sequel, \"Quarantena 2\", il quale tuttavia non \u00e8 un remake di \"Rec 2\", e neanche il seguito di questo film, in quanto prende una strada propria discostandosi completamente dalla serie spagnola.\nTrama.\nA Los Angeles, Angela Vidal \u00e8 una giovane reporter alla ricerca di scoop per il suo prodigioso programma televisivo \"Turno di Notte\". Una notte decide di intervistare l'intera unit\u00e0 dei vigili del fuoco di Los Angeles. Dopo un po' di interviste suona l'allarme e, insieme ad un gruppo di pompieri, si reca sul posto: un palazzo al centro di Los Angeles. Al palazzo i pompieri trovano molti inquilini spaventati e allarmati al pianterreno, insieme a dei poliziotti. I condomini spiegano di aver chiamato per via di alcune terrificanti urla provenienti dall'appartamento di un'anziana, la signora Espinosa. Una volta entrati nell'appartamento, l'anziana si scaraventa su un poliziotto mordendolo al collo.\nLa corsa verso l'ospedale viene tuttavia immediatamente interrotta nell'atrio, dove il portone d'ingresso risulta barricato dall'esterno dalla polizia, che non lascer\u00e0 uscire nessuno prima dell'arrivo di un ufficiale sanitario. Il gruppo tenta un'altra via di fuga, ma viene interrotto dall'improvvisa caduta dalla tromba delle scale di Fletcher, il pompiere che era rimasto nell'appartamento della signora Espinosa, nel tentativo di calmarla.\nTutte le uscite dell'edificio risultano barricate. Durante l'attesa forzata dell'arrivo di un ufficiale sanitario, Angela intervista una bambina di nome Brianna che le racconta di vivere coi genitori e il suo cane Max, che era dal veterinario a causa di una malattia. Intanto arriva l'ufficiale sanitario che si dirige subito dai feriti per verificare se siano stati infettati dalla rabbia. Improvvisamente uno dei feriti morde un membro dell'\u00e9quipe medica, l'altro riesce a fuggire e impedisce l'uscita dalla stanza del condomino che stava assistendo all'analisi, convinto che sia stato morso. L'ufficiale svela quindi agli inquilini che il giorno precedente, in un centro veterinario, un cane ha manifestato i sintomi tipici della rabbia. I documenti sull'identit\u00e0 del cane hanno permesso di risalire al palazzo in cui vive. Si tratta infatti di Max, il cane di Brianna.\nPresto la situazione degenera del tutto. Nella disperata via di fuga dai condomini infetti che continuano ad aumentare ogni volta che qualcuno viene morso, Angela e Scott riescono a raggiungere l'attico. Qui trovano un vero e proprio laboratorio, pieno di gabbie con dentro cavie, e pile di documenti che parlano di una malattia estremamente pericolosa. Vengono attaccati da un contagiato che era intrappolato nel sottotetto. La colluttazione provoca il danneggiamento della luce delle telecamera di Scott, costringendo i due a usare la visione notturna. Scott viene attaccato e perde la vita. La videocamera cade a terra. Angela la raccoglie, e col visore notturno scorge l'inquietante figura che sta divorando il cadavere di Scott. La reporter non riesce a trattenere un urlo, e viene a sua volta attaccata, e cade insieme alla telecamera. Nell'inquadratura finale Angela, sdraiata a terra, si avvicina lentamente alla telecamera, finch\u00e9 non viene afferrata per le gambe e trascinata nell'oscurit\u00e0."}
{"id": "1868438", "revid": "436907", "url": "https://it.wikipedia.org/wiki?curid=1868438", "title": "Quarantine", "text": ""}
{"id": "1868439", "revid": "287204", "url": "https://it.wikipedia.org/wiki?curid=1868439", "title": "Leone Foca il Vecchio", "text": "Biografia.\nAppartenente alla famiglia cappadoce dei Foca, era figlio di Niceforo Foca il vecchio.\nNel 917 era al comando dell'esercito bizantino che attacc\u00f2 la Bulgaria col sostegno della marina bizantina guidata da Romano I Lecapeno. Mentre era diretto a Mesembria, dove avrebbe dovuto ricevere rinforzi per mare, il 20 agosto 917 Leone Foca cadde in un'imboscata nei pressi di Anchialo: la battaglia vide la vittoria dei Bulgari, guidati da Simeone I e la morte di molti comandanti bizantini. Leone fu tuttavia in grado di raggiungere Mesembria e salvare la vita.\nIn seguito Leone tent\u00f2 di salire al soglio imperiale con l'appoggio dell'imperatrice Zoe Carbonopsina, quarta moglie di Leone VI. Fu per\u00f2 avversato da Romano I Lecapeno, il quale all'inizio del 919 attu\u00f2 un colpo di Stato, entr\u00f2 a Costantinopoli con la flotta e assunse la corona dei basileis. Si giunse allo scontro fra i due pretendenti; ma Leone Foca fu sconfitto in battaglia, fatto accecare e poi uccidere da Romano Lecapeno."}
{"id": "1868440", "revid": "322321", "url": "https://it.wikipedia.org/wiki?curid=1868440", "title": "Chiesa di San Michele di Cambianica", "text": "La ex chiesa di San Michele in Cambianica si trova nel territorio di Tavernola Bergamasca, localit\u00e0 Cambianica, in provincia di Bergamo. L'edificio \u00e8 sconsacrato al culto dal 1996.\nStoria e Descrizione.\nLa chiesa fu il primo luogo cristiano costruito nella zona di Tavernola, e serviva anche le frazioni di Vigolo, Cambianica e Bianica. L'intitolazione a san Michele arcangelo viene probabilmente dai Longobardi che amavano i santi guerrieri.\n\u00c8 un edificio ecclesiale romanico a pianta rettangolare, leggermente romboidale, da cui fuoriesce l'abside semicircolare.\nL'abside costituisce l'elemento architettonico, tipicamente romanico, superstite di una struttura che ha subito le offese non solo del tempo ma anche di interventi ristrutturativi irrispettosi e frettolosi che ne hanno alterato l'aspetto originario.\nL'interno dell'abside presenta pregevoli affreschi, tuttora leggibili, risalenti al XIV e XV secolo attribuibili al Maestro di Cambianica, tra i quali si evidenzia un Cristo Pantocratore racchiuso in una mandorla, attorniato dagli Evangelisti datato 1364.\nLa parete esterna dell'abside \u00e8 suddivisa da lesene piatte unite in alto da archetti. Tra le lesene si trovano delle monofore che danno slancio ed eleganza alla struttura.\nDal 1996 la chiesa \u00e8 stata sconsacrata, e oggetto di ricerche e ristrutturazioni."}
{"id": "1868445", "revid": "1776051", "url": "https://it.wikipedia.org/wiki?curid=1868445", "title": "TNT (TNT)", "text": "TNT \u00e8 il primo album in studio dei TNT, uscito nel 1982 per l'Etichetta discografica PolyGram Records."}
{"id": "1868454", "revid": "1776051", "url": "https://it.wikipedia.org/wiki?curid=1868454", "title": "Knights of the New Thunder", "text": "Knights of the New Thunder \u00e8 il secondo album in studio dei TNT, uscito nel 1984 per l'Etichetta discografica PolyGram Records."}
{"id": "1868456", "revid": "709565", "url": "https://it.wikipedia.org/wiki?curid=1868456", "title": "Timon e Pumbaa (serie animata)", "text": "Timon e Pumbaa (\"Timon and Pumbaa\") o anche Da Il re leone - Timon e Pumbaa (\"The Lion King's Timon &amp; Pumbaa\") \u00e8 una serie televisiva statunitense a cartoni animati prodotta dalla Walt Disney Television nel 1995. \u00c8 lo spin-off del film \"Il re leone\" e ha come protagonisti Timon e Pumbaa. \u00c8 composta da 85 episodi che accorpano un totale di 168 cortometraggi divisi in 3 stagioni. \u00c8 stata trasmessa in Italia dal 1996 su Rai 1 e Rai 2, e successivamente su Disney Channel, Toon Disney e Disney Junior.\n\u00c8 stato trasmesso per la prima volta sulla ABC, poi Disney Channel e Toon Disney.\nTrama.\nIn questa serie, ambientata dopo gli eventi de \"Il re leone\" (con qualche episodio ambientato prima e durante il primo film), Timon e Pumbaa, nonostante la loro amicizia soprattutto con Simba, fanno avventure nella foresta e in citt\u00e0 per farsi capire dagli uomini, e farsi conoscenze, in diversi tempi, e soprattutto alle prese con vari avversari da sistemare; infine tentano continuamente di vivere una vita senza pensieri.\nDoppiaggio.\nDirettore del doppiaggio: Renzo Stacchi\nVHS e DVD.\nIn Italia la serie \u00e8 stata distribuita sul mercato VHS e DVD in tre edizioni:\nTutte e tre le edizioni sono state rese disponibili anche in DVD nel 2004, sotto marchio Walt Disney Home Entertainment, e nel 2011, sotto marchio Walt Disney Studios Home Entertainment.\nTrasmissioni nel mondo.\n\"Timon e Pumbaa\" \u00e8 stato trasmesso, oltre che in USA e in Italia, anche in diversi Paesi in tutto il mondo."}
{"id": "1868457", "revid": "584834", "url": "https://it.wikipedia.org/wiki?curid=1868457", "title": "Cattedrale di Christchurch di Dublino", "text": ""}
{"id": "1868460", "revid": "59975", "url": "https://it.wikipedia.org/wiki?curid=1868460", "title": "Knights Of The New Thunder", "text": ""}
{"id": "1868463", "revid": "339392", "url": "https://it.wikipedia.org/wiki?curid=1868463", "title": "Haggis McMutton", "text": ""}
{"id": "1868468", "revid": "968255", "url": "https://it.wikipedia.org/wiki?curid=1868468", "title": "Colmata persiana", "text": "La colmata persiana (in tedesco \"Perserschutt\") \u00e8 il giacimento di reperti archeologici derivante dalla raccolta e successivo seppellimento, sull'Acropoli di Atene, dei resti mutili o distrutti di statue ed ex voto fatto dagli Ateniesi dopo il 480 a.C.: \"seppellimento rituale di oggetti votivi, carichi di valenze religiose e quindi degni di essere sottratti al deterioramento\". Furono rinvenuti anche cesti ripieni di quello che agli studiosi \u00e8 sembrato pesce mediterraneo sotto sale (THUC VI, 3-56). Le sculture provenivano dalla distruzione e dal saccheggio della citt\u00e0 perpetrati dai Persiani guidati da Serse nella seconda guerra persiana.\nStoria.\nDopo le Guerre persiane, e in particolare dopo la battaglia di Platea nel 479 a.C., gli Ateniesi decisero di non ristrutturare l'Acropoli ma di lasciare tutto distrutto a testimonianza delle barbarie dei Persiani. Tornando \"sull'Acropoli saccheggiata e distrutta dai Persiani\", infatti decisero \"di lasciare ben visibili le tracce del sacrilegio compiuto dai barbari\". Il programma architettonico, effettivamente, rimase fermo fino al 447 a.C.. Le statue, ormai inservibili, ma ugualmente oggetti sacri, vennero seppellite.\nPer gli archeologi la colmata persiana ha costituito una fonte preziosissima non solo per il recupero di materiale scultoreo, seppure mutilato, ma anche per definire, con una data ben precisa, il confine tra lo stile del periodo arcaico ed il primo stile del periodo classico, lo stile severo. \"Il rinvenimento del \"Perserschutt\", sul finire del XIX secolo, ha mutato in modo radicale l'indirizzo degli studi storico-artistici portando ad una vera e propria scoperta dell'arte greca di et\u00e0 arcaica, sino ad allora molto poco nota anche perch\u00e9 raramente interessata dal fenomeno copistico. Le tracce di distruzione intenzionale riscontrabili su alcuni dei materiali (segni di incendio, colpi di mazza) e la conoscenza delle vicende storiche legate al sacco persiano, hanno fatto di tali riempimenti un fondamentale, anche se oggi controverso e da taluni disconosciuto, \"terminus ante quem\". In tal senso non \u00e8 da escludere che la valenza di cesura cronologica tali depositi possano averla esclusivamente per il settore settentrionale della rocca; a sud, per contro, essi sarebbero stati piuttosto funzionali a pi\u00f9 tarde operazioni edilizie\".\n\"\u00c8 merito della storiografia recente aver contribuito a fare maggiore chiarezza su questo tipico retaggio ottocentesco, determinato, oltre che da trasparenti motivazioni ideologiche, anche dalla certezza di aver scoperto il pi\u00f9 colossale \"terminus ante quem\" di tutta la storia dell'arte greca, potendo collocare a data precedente il 480 a.C. tutte le sculture rinvenute sull'Acropoli in una giacitura definibile come 'colmata persiana', vale a dire come scarico sistematico effettuato dagli Ateniesi, al loro ritorno in citt\u00e0 dopo Salamina, di tutti gli arredi e gli \"anathemata\" danneggiati (realmente o ipoteticamente) dai Persiani. \u00c8 merito della discussione recente aver collocato il problema in una dimensione filologicamente corretta, dal momento che, nonostante i pochi diari di scavo, si possono distinguere momenti diversi del seppellimento delle sculture, non tutti ascrivibili alla stessa fase\".\nLudwig Ross, codirettore degli scavi sull'Acropoli alla met\u00e0 degli anni trenta dell'Ottocento, scopr\u00ec le prime korai; la statua del \"Moscoforo\" e la testa di Atena del frontone della Gigantomachia nel 1863. Numerosi ritrovamenti seguirono e soprattutto tra il 1884 e il 1888, durante le campagne di scavo di Kavvadias con l'assistenza tecnica di Wilhelm D\u00f6rpfeld; nel 1886 avvenne la scoperta di nove korai, fra le quali la kore col peplo.\nOpere.\nDalla colmata persiana proviene molta della statuaria arcaica del Museo dell'Acropoli, tra cui il \"Moscoforo\", il \"Cavaliere Rampin\", la \"Kore di Antenor\", la \"Kore col peplo\".\n\"Il gruppo pi\u00f9 cospicuo e impressionante di \"anathemata\" \u00e8 certamente costituito dalle statue soprattutto femminili (\"korai\") realizzate a partire dal 570 a.C. ca. in marmo insulare. Esse sono variamente intese ora come rappresentazioni di mortali (aristocratiche fanciulle dedite alla dea, \"parthenoi\"), ora, al contrario, come immagini della stessa divinit\u00e0. Decisamente pi\u00f9 rare le sculture in marmo raffiguranti la dea poliadica (l'Atena di Endoios) e le immagini maschili che, accanto al Moscoforo dedicato da Rhombos, contano una dozzina di cavalieri, qualche scriba, e pi\u00f9 tarde e frammentarie statue maschili nude, probabilmente atleti. Seppure il rinvenimento di tali ex-voto dai depositi noti come colmata persiana non renda possibile recuperarne gli originari luoghi di esposizione, l'area settentrionale della rocca, in prossimit\u00e0 dell'Archaios Naos, sembrerebbe la maggiore indiziata per l'esposizione delle korai\".\nLa kore dedicata da Euthydikos \u00e8 stata rinvenuta in due pezzi, dei quali la parte inferiore nella \u00abcolmata persiana\u00bb e quindi databile poco prima del 480 a.C.; databile grosso modo allo stesso periodo, ma non proveniente invece dalla \u00abcolmata persiana\u00bb l'Efebo di Crizio, rinvenuto in un altro settore dell'Acropoli.\nColmata tirannica.\nRinvenuta a sud e a sud-est del Partenone e da non confondersi con la colmata persiana, la colmata tirannica \u00e8 \"un enorme riempimento generalmente considerato coevo alla messa in opera del gigantesco stereobate del Partenone intorno alla fine del VI secolo a.C.; nella colmata sarebbero state raccolte parti di edifici andati in rovina o smantellati per la progettata costruzione del Partenone tardoarcaico, edifici da collocarsi dunque sull'Acropoli e da datarsi prima della fine del secolo VI a.C.\".\nNella cosiddetta \u00abcolmata tirannica\u00bb, definita anche \"Tyrannenschutt\", \"(Dickins 1912) e \"Porosschicht\" (Heberdey 1919), ad indicarvi la presenza pressoch\u00e9 esclusiva di materiale in \"poros\" appartenuto ad edifici arcaici del periodo della tirannide a differenza della composizione della cd. colmata persiana\", \u00e8 stata ritrovata una notevole quantit\u00e0 di elementi architettonici e scultorei.\nInfatti \"all'Acropoli di et\u00e0 arcaica si lega una cospicua serie di edifici, non conservati in \"situ\", bens\u00ec ricostruibili a partire da membrature, sculture architettoniche e tetti, il cui difficile posizionamento sul pianoro della rocca (in assenza di fondazioni o tagli chiaramente leggibili) ha guadagnato loro la definizione di \u00abArchitetture erranti\u00bb\" foggiata da B. Holtzmann, ovvero di \"floating temples\", foggiata da Mark, tutti rinvenuti appunto nella colmata tirannica."}
{"id": "1868469", "revid": "729019", "url": "https://it.wikipedia.org/wiki?curid=1868469", "title": "Aeroporto della Martinica Aim\u00e9 C\u00e9saire", "text": "LAeroporto della Martinica Aim\u00e9 C\u00e9saire (in francese: \"A\u00e9roport Martinique Aim\u00e9 C\u00e9saire\"), noto con il nome commerciale di \"A\u00e9roport International Martinique Aim\u00e9 C\u00e9saire\" e fino al 2007 \"a\u00e9roport de Fort-de-France/Le Lamentin\", \u00e8 un aeroporto francese d'oltremare situato nel comune di Le Lamentin vicino alla citt\u00e0 di Fort-de-France nel dipartimento di Martinica. La struttura, fino al 2007, portava il nome di \nNel 2007 \u00e8 stato il tredicesimo aeroporto francese pi\u00f9 trafficato e il secondo della Francia d'oltremare.\nL'aeroporto \u00e8 intitolato ad Aim\u00e9 C\u00e9saire (1913-2008), poeta, scrittore e politico martinicano."}
{"id": "1868470", "revid": "400518", "url": "https://it.wikipedia.org/wiki?curid=1868470", "title": "Saturno 5", "text": ""}
{"id": "1868471", "revid": "729019", "url": "https://it.wikipedia.org/wiki?curid=1868471", "title": "Battaglia di Clavijo", "text": "La battaglia di Clavijo \u00e8 una battaglia leggendaria che si svolse secondo la tradizione il 23 maggio 844.\nStoria.\nDivenne particolarmente famosa poich\u00e9 \u00e8 tradizione la partecipazione di San Giacomo (Santiago) nelle vesti di Matamoros (\"Ammazza-mori\"), che in sella ad un cavallo bianco, aiut\u00f2 l'esercito asturiano contro le truppe islamiche, una leggenda che diede origine all'iconografia di Santiago Matamoros.\nA seguito della battaglia in cui Ramiro I delle Asturie sconfisse l'emiro \u02bfAbd al-Rahm\u0101n II, il tributo annuo da versare a Cordova e consistente, secondo la leggenda, in 100 giovinette (per questo motivo il tributo si chiamava \"delle cento donzelle\"), iniziato con il regno di Mauregato delle Asturie, divenne il \"voto de Santiago\", consistente in un tributo in denaro al santuario di Santiago di Compostela.\nSecondo il \"Dizionario di Storia della Spagna\", \"l'esistenza di questa battaglia non \u00e8 nemmeno competenza di uno storico serio\". L'idea di una battaglia di Clavijo, con Santiago Matamoros, era il prodotto dell'immaginazione di una persona, un mistificatore, di cui non si conosce l'identit\u00e0, anche se non risaliva all'VIII o al IX secolo. Tuttavia, la battaglia fu celebrata come un elemento di conformazione della storia nazionale spagnola (e per questo fu creata)."}
{"id": "1868474", "revid": "30794", "url": "https://it.wikipedia.org/wiki?curid=1868474", "title": "Palazzo dei Priori (Narni)", "text": "Il Palazzo dei Priori di Narni \u00e8 situato in Piazza dei Priori, l'antica \"Platea Major\", dove all'epoca romana c'era il foro. Si presenta con la torre campanaria sulla destra e, di fronte, il Palazzo comunale.\nL'edificio.\nL'edificio \u00e8 ricco di elementi: il portale, la loggetta del banditore, la loggia attribuita al Gattapone architettonicamente composta da un pilastro centrale, due arcate che formano il prospetto e da un altro pilastro centrale, di forma ottagonale, che sostiene gli archi della volta divisa da quattro crociere a vela. Le pareti presentano tracce di affreschi e iscrizioni.\nAd una certa altezza si notano degli anelli di ferro che sono, presumibilmente, le tracce della gogna. La parte superiore dell'edificio \u00e8 di epoca rinascimentale.\nLo stesso edificio, nel 1618, divenne sede della casa dei Padri Scolopi, occupato dagli stessi fino al 1800."}
{"id": "1868475", "revid": "1702319", "url": "https://it.wikipedia.org/wiki?curid=1868475", "title": "Fella", "text": "Il Fella (\"Fele\" in friulano, \"Bela\" in sloveno) \u00e8 un fiume del Friuli-Venezia Giulia lungo 54\u00a0km, che nasce nei pressi di Malborghetto Valbruna ed attraversa la Val Canale ed il Canal del Ferro per confluire poi nel Tagliamento nei pressi di Portis di Venzone, costituendone il principale tributario.\nCaratteristiche.\nSi caratterizza, come il Tagliamento, per il suo alveo larghissimo dai caratteristici ciottoli biancastri (rocce calcaree) che rendono le sue acque particolarmente chiare in confronto a quelle del Tagliamento, come si vede alla confluenza dei due fiumi.\nPur con acque sempre perenni, il Fella ha regime estremamente torrentizio risentendo in maniera pesantissima dell'andamento delle precipitazioni. Non di rado d\u00e0 luogo ad imponenti piene improvvise, soprattutto tardo primaverili ed estive, che mutano continuamente la fisionomia del suo ampio greto ciottoloso. Con oltre 35\u00a0m\u00b3/s di portata media, fornisce al Tagliamento quasi met\u00e0 della sua portata media annua, influenzandone anche in modo assai rilevante le piene.\nA differenza del Tagliamento, le cui acque vengono in gran parte deviate dalla diga di Caprizi, insieme a quelle del Lumiei, verso le centrali elettriche a valle, il fiume Fella non ha rilevanti strutture di captazione per alimentare impianti idroelettrici, pertanto nel fiume scorre indisturbata tutta l'acqua raccolta dal suo bacino imbrifero. In passato era stata ventilata l'ipotesi di costruire una diga presso Moggio Udinese.\nAlluvioni.\nQui di seguito sono elencate le pi\u00f9 disastrose alluvioni che hanno colpito il bacino del Fella negli ultimi due secoli:"}
{"id": "1868476", "revid": "1540738", "url": "https://it.wikipedia.org/wiki?curid=1868476", "title": "Z-Score (economia)", "text": "Lo Z-Score \u00e8 un indice dell'analisi discriminante che serve per determinare con tecniche statistiche le probabilit\u00e0 di fallimento di una societ\u00e0.\nStoria.\nL'indice venne creato da Edward I. Altman nel 1968, allorquando svilupp\u00f2 il modello previsionale \"Z-Score\". L'indice fu sviluppato analizzando i dati di bilancio di 66 societ\u00e0, 33 delle quali erano societ\u00e0 solide e 33 delle quali erano societ\u00e0 fallite, con un grado di accuratezza del 95%.\nVariabili e formula.\nLe variabili utilizzate per il calcolo dello Z-Score sono 7:\nLa formula \u00e8 data dalla seguente equazione: Z-Score = 1,2 a + 1,4 b + 3,3 c + 0,999 d/e + 0,6 f/g\nSignificato delle lettere presenti nella formula:\na= (attivo corrente - passivo corrente) / attivo totale\nb= utili non distribuiti / attivo totale\nc= utile ante interessi e imposte / attivo\nf/g= valore di borsa del capitale netto / valore di libro del debito\nd/e= vendite / attivo totale\nRisultati.\nIn base al valore dello Z-Score la probabilit\u00e0 di fallimento \u00e8:\nSe 1,8 &lt; Z-Score &lt; 2,99 il modello identifica una zona grigia in cui i risultati non sono di per s\u00e9 univoci, ma vanno approfonditi con ulteriori strumenti di analisi."}
{"id": "1868479", "revid": "1645873", "url": "https://it.wikipedia.org/wiki?curid=1868479", "title": "Monte Re", "text": "Il Monte Re (\"Kraljevska \u0161pica\" in sloveno, \"K\u00f6nigsberg\" in tedesco), (1.912 ) \u00e8 una montagna delle Alpi Giulie situata in provincia di Udine.\nCaratteristiche.\nSi tratta di una elevazione isolata che sorge tra la valle di Riofreddo e la val Rio del Lago all'altezza dell'abitato di Cave del Predil. Il suo nome \u00e8 legato all'antica attivit\u00e0 estrattiva che si \u00e8 svolta sulle sue pendici fin dall'epoca romana.\nSalita alla vetta.\nSi pu\u00f2 salire tramite un sentiero piuttosto ripido che inizia presso alcune vecchie costruzioni minerarie sopra il paese di Cave del Predil."}
{"id": "1868480", "revid": "767487", "url": "https://it.wikipedia.org/wiki?curid=1868480", "title": "Tell No Tales", "text": "Tell No Tales \u00e8 il terzo album in studio dei TNT, uscito nel 1987 per l'Etichetta discografica Mercury Records."}
{"id": "1868481", "revid": "261541", "url": "https://it.wikipedia.org/wiki?curid=1868481", "title": "Maestro delle celebrazioni liturgiche pontificie", "text": ""}
{"id": "1868485", "revid": "339392", "url": "https://it.wikipedia.org/wiki?curid=1868485", "title": "Edward van Helgen", "text": ""}
{"id": "1868486", "revid": "1776051", "url": "https://it.wikipedia.org/wiki?curid=1868486", "title": "Intuition (TNT)", "text": "Intuition \u00e8 il quarto album in studio dei TNT, uscito nel 1989 per l'Etichetta discografica Mercury Records."}
{"id": "1868495", "revid": "1488558", "url": "https://it.wikipedia.org/wiki?curid=1868495", "title": "Filippo Cassola", "text": "Biografia.\nFilippo Cassola nacque a Ferrandina il 12 settembre 1792, da nobile discendenza di Mondov\u00ec. Suo padre Nicola esercitava la carica di governatore e di ripartitore di beni demaniali e in qualit\u00e0 di giudice regio mor\u00ec a Sorrento. Sua madre Emanuela Pezzella era sorella del vescovo di Teano e dell\u2019araldo reale e amministratore del regio Palazzo di Caserta.\nLo scienziato ebbe per moglie la signora Maria Di Lucca napoletana, da cui ebbe sei figli, tre maschi e tre femmine: Alessandro, Carlo, Eduardo, Giovanna, Adelaide e Amalia. La sua vita, come quella di tutti i migliori esponenti del pensiero italiano, fu amareggiata da non poche avversioni, dovute certamente alle idee politiche, che in quei tempi si professavano anche dai suoi familiari. Infatti nel 1849 egli veniva destituito da tutte quelle cariche che aveva per lo innanzi guadagnato, gli fu proibito di insegnare in privato e di ristampare persino le sue opere. Nel 1850 poi, fu invitato ad allontanarsi da Napoli e a ritirarsi con la famiglia a Ercolano. Con la cacciata dei Borboni dal regno di Napoli, avvenuta nel 1860, hanno termine per Cassola le persecuzioni. Venne allora insignito dell'onorificenza mauriziana e reintegrato nelle cariche, e prima d'ogni altro nella nomina di professore emerito della farmacia del Complesso degli Incurabili con l'annuo stipendio di 1800 lire. Mor\u00ec a Napoli il 25 luglio 1869. \nFamiglia.\nDelle femmine la primogenita Giovanna spos\u00f2 l\u2019illustre mineralogista Arcangelo Scacchi; Amalia aveva sposato Ernesto Filotico, dai quali discendeva la signora Virginia Filotico - Cafiero, che fu residente in una frazione di Ercolano.\nCarlo, suo figlio, fu carcerato nel dicembre 1847 e poi esiliato. Questi si rec\u00f2 successivamente in Lombardia con la prima coscrizione volontaria dove ottenne il grado di ufficiale per la memorabile giornata del 30 aprile a Pastrengo; si rec\u00f2 successivamente in Ungheria, in Grecia, in Turchia e poi a Parigi, ove in seguito a studi e concorsi, fu inviato come professore all'universit\u00e0 dell'Ecuador, dove spos\u00f2 la \"se\u00f1orita\" Adelaide. Per imputazioni politiche gli altri due figli, Alessandro ed Eduardo, vennero anch'essi arrestati nell'agosto 1849. Il primo dopo due anni e il secondo, dopo sette mesi di detenzione, ottennero la libert\u00e0 provvisoria, ma dietro cauzione e sorveglianza. Nessun favore, nessun sussidio o compenso fu chiesto dalla sua famiglia a rivalsa di tanti danni sofferti a causa delle lotte per l'Indipendenza e per l'unificazione della Patria. Nel 1861 rientra dall'esilio il figlio Carlo, il quale fonda a Napoli la facolt\u00e0 di chimica, pubblica libri e poi muore nel 1868. Alessandro, funzionario nel dicastero della Pubblica Istruzione, muore celibe nel 1888. Eduardo, invece, in seguito alla campagna del 1860 fu promosso ufficiale e si dimise per applicarsi alla questura di Napoli, dove veniva chiamato dalle premure del sindaco del tempo Nicola Amore. Eduardo spos\u00f2 la nobile contessa Giulia Fieschi Ravaschieri e mor\u00ec nel 1893, anch\u2019egli senza prole.\nStudi e formazione.\nNutritosi di forti studi, Filippo Cassola volle applicare il suo ingegno alle scienze naturali, con tanto amore da meritare, insieme con le sue opere, la stima dei maggiori scienziati d\u2019Europa.\nFu professore di fisica nel collegio militare della Nunziatella di Napoli, professore di chimica e di mineralogia nella Scuola di Applicazione dei Ponti e Strade, socio dell'Accademia delle Scienze di Torino (dal 19 luglio 1835), della e di chimica e fisica di Parigi, dell'Istituto Storico di Francia, della Societ\u00e0 filosofico-medica di Wurtzburg in Baviera, dell'Accademia Gioenia di scienze naturali di Catania e infine dell'Accademia Peloritana dei Pericolanti di Messina.\nLe sue opere furono molto apprezzate in Italia, Francia, in Germania e in Russia. Pregevoli a preferenza sono i trattati di chimica, che lo resero celebre in Europa, e molte memorie scientifiche, che lo tennero in grande onore dappertutto. Nei primi anni del 1800 a causa di scarsa disponibilit\u00e0 di docenti validi, l'Ospedale degli Incurabili fu costretto a chiudere il collegio degli studenti. Successivamente fu disposta la riapertura e Filippo Cassola, personalit\u00e0 gi\u00e0 nota nell'ambito chimico-scientifico, venne assunto come responsabile nel laboratorio del suddetto Stabilimento degli Incurabili a Napoli all'et\u00e0 di diciotto anni. Partecip\u00f2, insieme con altri giovani medici dell'ospedale, alle idee liberali della Rivoluzione Partenopea del 1799. Stimolato dalle eleganti strutture della farmacia dell'Ospedale, Filippo Cassola, poco pi\u00f9 che ventenne, realizz\u00f2 le prime esperienze di laboratorio, portando avanti gli studi di chimica farmaceutica. Nel clima della restaurazione borbonica, dove qualsiasi forma di innovazione era fortemente contrastata dalla censura, lo scienziato non pot\u00e9 coltivare le sue idee e i suoi progetti scientifici in piena libert\u00e0.\nOsservazioni sulla chimica inorganica e analitica.\nDurante gli scontri per l'Unit\u00e0 d'Italia, il chimico ferrandinese concentr\u00f2 il suo interesse sulla chimica inorganica e sulla chimica analitica attraverso studi su due particolari sostanze: la cubebina (Piper cubeba o pepe di Giava) e la lupinina. La cubebina viene estratta dal Piper cubeba, una specie di pepe asiatico, conosciuto come pepe dell\u2019India. Con lo scopo di migliorare la cura della gonorrea (nominata popolarmente, specie in quei tempi, \u201cscolo\u201d), individu\u00f2 un metodo per la preparazione del solfato di chinino, estraendo dal cubebe la nuova sostanza. In questo periodo venne assunto alla cattedra di chimica tecnica per l'insegnamento finalizzato alla formazione dei lavoratori nelle fabbriche. In seguito all'esperienza in Francia e Inghilterra, dove soggiorn\u00f2 per due anni, pot\u00e9 disporre di ampie nozioni acquisite in tal campo. Nel 1821 Cassola pubblic\u00f2 uno studio sull'estrazione dello iodio dall'alga marina.\u201cEssendomi trovato a diporto in un luogo della costiera, che guarda il Mediterraneo, vicino al golfo di Salerno, vidi in diverse spiagge di esse una grande quantit\u00e0 ...di Zostera Oceanica, volgarmente chiamata alga marina. M\u2019immaginai che questa avesse potuto contenere il Iode; perci\u00f2 ne feci ammucchiare una quantit\u00e0, che, avendola riunita dentro gli incavi di alcuni sassi a larga superficie, vi adattai un solfanello acceso per poterla bruciare, ed indi raccoglierne le ceneri\u201d.Trattate le ceneri con acido solforico e acqua bollente, si manifestarono vapori che testimoniavano la presenza dello iodio.\nSi riporta da un carteggio di Davide Winspeare, ex ufficiale dell'esercito napoletano rifugiatosi in Russia dopo il 1860 per militarvi, una sua lettera scritta all'amico Ferrarelli, il quale era interessato a favore dei Cassola, e la si riporta perch\u00e9 documenta i meriti dello scienziato e conferma le non floride condizioni in cui il medesimo lasci\u00f2 la famiglia.\"Pietroburgo, 21 gennaio 1889\"\n\"Caro Ferrarelli,\"\n\"Ti sono grato della memoria che servi di me e della testimonianza dei tuoi amichevoli sentimenti che mi hai dato con l'obbligante lettera del 10 corr. m. Sarei stato lieto, se avessi potuto rendere un servizio alla Signora Filotico, figlia del nostro caro e venerato maestro, signor Cassola. Ma la sua domanda non \u00e8 stata e non poteva essere accolta; n\u00e9 mi sembra che in questa circostanza il governo Russo possa essere accusato di mancanza di memoria, o di generosit\u00e0. Il signor Cassola \u00e8 venuto in Russia, orsono quasi cinquanta anni; egli fu ricevuto coi riguardi e le attenzioni dovute al suo merito; fu largamente ricompensato pei suoi lavori scientifici e per le sue pene; e ritorn\u00f2 in patria soddisfatto nel suo amor proprio e nei suoi interessi. Non \u00e8 dunque possibile di richiamare alla mente dei governanti i servigi del signor Cassola, i quali furono pagati a tempo debito e pei quali non si pu\u00f2 rivendicare alcun diritto. Mi compiaccio di sapere che sei contento della tua posizione e delle tue occupazioni. Io invecchio, ma non posso dolermi della mia salute, la quale resiste ancora bene al clima rigidissimo del paese che mi ospita. Addio Ferrarelli; sta stano, e ricordati di tanto in tanto del tuo compagno ed amico.\"\n\"Davide Winspeare\"\nSole di Cassola.\nL'invenzione che senz'altro port\u00f2 grande fama al chimico, e degna di importanti riconoscimenti nel mondo antico e moderno, fu il \"Sole di Cassola\".\"Egli di\u00e8 spettacolo d'una nuova luce, che, secondo i cronisti del tempo, fece sembrare la notte illuminata a luce di sole.\"Trasformando la luce di Drummond, un concentrato di gas ossidrico sull'ossido di calcio, scopriva quella lampada abbagliante che egli stesso os\u00f2 sperimentare per prima sul faro del Molo Angioino di Napoli. Il calore sviluppato nella combustione stessa rende incandescente un corpo introdotto nella fiamma (come ad esempio un cilindretto di ossido di calcio). Nel punto dove il dardo della fiamma batte sopra il cilindretto, questo, reso incandescente, risplende di luce vivissima.\n Nel 1838, lo zar di Russia Nicola I, lo chiam\u00f2 a illuminare la capitale dell'Impero. Il Cassola incominci\u00f2 l'esperimento nell'Imperiale Teatro di Pietroburgo e precisamente la sera in cui si rappresentava l'opera in musica di Gioacchino Rossini : \"Il Mos\u00e8\". Nel momento infatti in cui il grande Profeta implora dal cielo la cessazione delle tenebre, comparve la portentosa luce, che sbalord\u00ec gli spettatori, i quali l'appellarono \"Sole di Cassola\". Stupefatto da quella invenzione, il letterato Giuseppe Perticari gli dedic\u00f2 un canto che \u00e8 tutto un inno di gloria alla scoperta e all\u2019autore."}
{"id": "1868499", "revid": "226458", "url": "https://it.wikipedia.org/wiki?curid=1868499", "title": "Episodi di Adventures of Superman (quarta stagione)", "text": "La quarta stagione della serie TV \"Adventures of Superman\" \u00e8 andata in onda negli Stati Uniti d'America dal 18 febbraio 1956 al 16 giugno 1956."}
{"id": "1868503", "revid": "1086846", "url": "https://it.wikipedia.org/wiki?curid=1868503", "title": "Torino Football Club 2008-2009", "text": "Questa voce raccoglie le informazioni riguardanti il Torino Football Club nelle competizioni ufficiali della stagione 2008-2009.\nStagione.\nL'estate 2008 vide arrivare Nicola Amoruso nel capoluogo piemontese, dopo l'esperienza juventina di fine anni '90. Il campionato inizi\u00f2 con un successo (per 3-0 ai danni del Lecce), circostanza che trovava l'ultimo precedente nel 1993-94. Ben presto, la squadra cadde per\u00f2 in una spirale negativa: sconfitta anche nel derby di andata, la formazione dovette nuovamente limitare il proprio obiettivo stagionale alla salvezza. In seguito al knock-out casalingo con la Fiorentina per 1-4, e con soli 12 punti ottenuti, De Biasi fu sostituito in panchina da Novellino. Il nuovo corso tecnico s'inaugur\u00f2 con una pesante disfatta a Bologna(5-2), seguita dal ritorno alla vittoria contro il Napoli a ridosso della pausa natalizia (1-0). A concludere il girone di andata furono due sconfitte, contro Genoa e Roma: battuti nettamente dai liguri, i granata persero invece con i capitolini nel recupero. Senza aver ancora conseguito successi esterni, il \"Toro\" si ritrov\u00f2 terzultimo con 2 punti di ritardo dal Lecce: la situazione rimase tale all'inizio della fase di ritorno, dopo il 3-3 con gli stessi salentini. \nLa prima affermazione del 2009 giunse soltanto a fine febbraio, quando un gol di Dellafiore contro l'Udinese riport\u00f2 la compagine a vincere dopo due mesi. Al contempo, i 3 punti conquistati permisero di effettuare il sorpasso sui pugliesi salendo al quartultimo posto. Lo scenario mut\u00f2 in breve tempo, dacch\u00e9 un ulteriore crollo nella stracittadina comport\u00f2 l'aggancio del Chievo: in posizione utile per la salvezza si iss\u00f2 invece il Bologna con 2 punti di vantaggio. Durante la sosta di marzo \u2014 cui arriv\u00f2 reduce da tre battute d'arresto consecutive \u2014 il Torino opt\u00f2 nuovamente per l'avvicendamento alla guida, rimpiazzando Novellino (che fece anche lui 12 punti) con Camolese (gi\u00e0 in panchina dal 2000 al 2002). Nel mese di aprile, l'undici sabaudo si riport\u00f2 in quartultima posizione battendo in casa Catania e Siena. Il movimento in classifica si tradusse in un punto di margine sui felsinei, mantenuto sino a tre giornate dalla conclusione (grazie anche al pari nello scontro diretto): al 36\u00ba turno, i granata centrarono poi l'unica vittoria in trasferta piegando per 2-1 il Napoli. Risult\u00f2 tuttavia fatale il 3-2 incassato dal Genoa alla penultima domenica, in quanto gli emiliani pareggiarono con il Chievo (gi\u00e0 certo, da par suo, della permanenza) spedendo \u2014 in virt\u00f9 della miglior classifica avulsa \u2014 il Torino al diciottesimo posto. La ventesima sconfitta del torneo, maturata nella capitale contro i giallorossi, certific\u00f2 la retrocessione: alla salvezza sarebbe infatti dovuta corrispondere una sconfitta dei rossoblu (vittoriosi invece sul Catania), con almeno un punto conquistato dagli uomini di Camolese.\nMaglie e sponsor.\nLo sponsor tecnico per la stagione \u00e8 Kappa, con cui il Torino sigla un contratto triennale. La prima maglia \u00e8 granata con calzoncini bianchi e calzettoni neri come vuole la tradizione. La seconda maglia \u00e8 bianca con il logo dello sponsor tecnico granata, calzoncini granata e calzettoni bianchi. La terza maglia \u00e8 blu con le maniche coperte dal logo Kappa in giallo, calzoncini blu e calzettoni blu. Il primo sponsor ufficiale \u00e8 Renault Trucks. azienda che fabbrica autocarri. \u00c8 presente un secondo sponsor, Reale Mutua Assicurazioni, societ\u00e0 assicurativa, presente sulle maglie in alto a destra. A inizio stagione, sono stati esposti sulla maglia anche sponsor come Movida e MG.K Vis Il logo della squadra \u00e8 in alto a sinistra, sul cuore.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nCalciomercato.\nSessione estiva \"(dall'1/7 all'1/9)\".\nTrasferimenti della sessione estiva di calciomercato\nSessione invernale \"(dal 7/1 al 2/2)\".\nTrasferimenti della sessione invernale di calciomercato\nStatistiche.\n\"Statistiche aggiornate al 31 maggio 2009\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva\nArea tecnica - Primavera\nArea tecnica - Allievi Nazionali\nArea tecnica - Allievi Regionali\nArea tecnica - Giovanissimi Nazionali\nArea tecnica - Giovanissimi Fascia B\nArea tecnica - Esordienti 1996\nArea tecnica - Esordienti 1997\nArea tecnica - Pulcini 1998\nArea tecnica - Pulcini 1999\nArea tecnica - Pulcini 2000"}
{"id": "1868511", "revid": "287204", "url": "https://it.wikipedia.org/wiki?curid=1868511", "title": "Stadio Contador Damiani", "text": "Lo stadio Contador Damiani (), noto comunemente come \"Las Acacias\", \u00e8 un impianto calcistico di Montevideo (Uruguay) cos\u00ec denominato in memoria di Jos\u00e9 Pedro Damiani, che fu tra i fondatori e presidenti del Pe\u00f1arol.\nDi propriet\u00e0 del Pe\u00f1arol, \u00e8 uno tra i pi\u00f9 antichi stadi del paese. Date, tuttavia, le sue modeste dimensioni, l'amministrazione comunale di Montevideo ha revocato ormai da qualche anno l'abilitazione dello stadio a ospitare partite di prima divisione. Il Pe\u00f1arol, di conseguenza, disputa tutte le proprie gare casalinghe allo stadio del Centenario, lasciando invece il Damiani alla squadra giovanile.\nNon disponendo di un proprio stadio, gioca qui le proprie gare interne anche il Coraceros, club di Segunda Divisi\u00f3n Amateur."}
{"id": "1868514", "revid": "6923", "url": "https://it.wikipedia.org/wiki?curid=1868514", "title": "Strada provinciale 62/a Via Castel de Paolis", "text": ""}
{"id": "1868519", "revid": "770813", "url": "https://it.wikipedia.org/wiki?curid=1868519", "title": "Robinson R44", "text": "Il Robinson R44 \u00e8 un elicottero leggero monomotore da turismo, quadriposto e con rotore bipala, utilizzato anche come addestratore, prodotto dall'azienda statunitense Robinson Helicopter Company dal 1992 e tuttora in produzione.\nSviluppo.\nProgettato negli anni ottanta da Frank D. Robinson, progettista e titolare dell'azienda, per bissare il successo del pi\u00f9 piccolo R22, l'R44 \u00e8 stato introdotto sul mercato per contrastare l'egemonia del Bell 206 con un prodotto di minor costo d'acquisto e di manutenzione.\nBasato sulle esperienze acquisite sul precedente R22, l'R44 ne \u00e8 la naturale evoluzione in termini di maggiore abitabilit\u00e0. Negli anni di produzione ha subito un'evoluzione tecnica che lo ha portato ad adottare comandi idraulici in sostituzione dei precedenti elettroattuati ed un pi\u00f9 parco motore ad iniezione.\nDescrizione tecnica.\nL'R-44 \u00e8 elicottero leggero dotato di un rotore a due pale semirigide e di un rotore controrotante in coda anch'esso a due pale. \nLa struttura \u00e8 realizzata in tubi saldati in acciaio al cromo-molibdeno sulla quale anteriormente \u00e8 montata una cabina di pilotaggio a quattro posti affiancati su due file, realizzata in fibra di vetro ed alluminio dotata di un'ampia finestratura in plexiglas. Posteriormente invece la trave di coda, gli stabilizzatori orizzontali e verticali sono costruiti interamente in alluminio. La versione normalmente prodotta prevede un paio di pattini di atterraggio o in alternativa due galleggianti per le versioni idro.\nControlli.\nAnche nei controlli l'R-44 riprende la soluzione tecnica gi\u00e0 introdotta nel primo e pi\u00f9 piccolo modello della gamma, l'R22.\nInvece di utilizzare un ciclico tradizionale composto da un'asta posta tra le ginocchia del pilota, l'R44 si avvale di un'unica \"barra a T\", soluzione brevettata dalla Robinson, collegata ad un'asta che emerge dalla console tra i due sedili. Questo facilita l'accessibilit\u00e0 ai sedili da parte degli occupanti e riduce la possibilit\u00e0 di causare danni in caso di brusco atterraggio. La barra \u00e8 ricoperta di un materiale antiscivolo su entrambi i lati che si estende sino alla parte che scende tra le gambe.\nUtilizzatori.\nAltri.\n- il robinson r44 \u00e8 apparso nella serie di romanzi di Clive Cussler della serie Oregon files."}
{"id": "1868520", "revid": "125588018", "url": "https://it.wikipedia.org/wiki?curid=1868520", "title": "Peter Gschnitzer", "text": "Biografia.\nHa debuttato nella gara inaugurale della Coppa del Mondo del 4 dicembre 1977 a Sch\u00f6nau am K\u00f6nigssee ottenendo subito la prima vittoria nel doppio. In classifica generale per due volte, nel 1977/78 e nel 1978/79 ha vinto il trofeo di doppio.\nIn carriera ha preso parte a due edizioni dei Giochi olimpici invernali: il suo esordio \u00e8 stato ad dove ha colto la trentasettesima piazza nel singolo ed ha partecipato successivamente a nel doppio in cui ha conquistato la medaglia d'argento.\nHa conquistato inoltre una medaglia ai campionati mondiali ed una in quelli europei."}
{"id": "1868522", "revid": "123224064", "url": "https://it.wikipedia.org/wiki?curid=1868522", "title": "Squarciarelli", "text": "Squarciarelli \u00e8 una frazione del comune di Grottaferrata, in provincia di Roma, nell'area dei Castelli Romani.\nStoria.\nLa prima menzione del \"tenimentum Squarciarilli\" \u00e8 contenuto in un privilegio di papa Pasquale II in favore dell'Abbazia di Grottaferrata. \nNel 1230 la signora di Marino Giacoma de Settesoli cede ai monaci dell'Abbazia di Grottaferrata il \"castro quod vocatur de Squarzerellis\" in cambio di un terreno \"a latere de castro Mareni\".\nNel 1462 il catasto dei beni dell'Abbazia di Grottaferrata cita il \"molendinum de Squassarilli\".\nGeografia.\nSquarciarelli sorge immediatamente a sud-est di Grottaferrata, sul crocevia stradale che da Frascati porta a Marino, in direzione nord-sud, e da Roma e Grottaferrata porta a Rocca di Papa, in direzione ovest-est. A pochi km a sud dell'abitato si trova il Lago Albano.\nCultura.\nLa localit\u00e0 di Squarciarelli \u00e8 nota per le sue sorgenti d'acqua, e per il ristorante \"Squarciarelli\u201d aperto dalla famiglia Dantini, che \u00e8 uno dei pi\u00f9 popolari tra i ristoranti fuori porta dei Castelli Romani, tanto che l\u2019allora proprietario Eleonato Dantini pag\u00f2 in denaro a Renato Rascel l\u2019inserimento di una strofa nella famosissima canzone \"Arrivederci Roma\"."}
{"id": "1868536", "revid": "6923", "url": "https://it.wikipedia.org/wiki?curid=1868536", "title": "Cheikh Sarr", "text": "Biografia.\nIl 14 agosto 2004 \u00e8 morto, all'et\u00e0 di 27 anni, dopo aver salvato un uomo di nazionalit\u00e0 italiana che rischiava di annegare in mare. Sarr \u00e8 stato trascinato via dalla violenza delle onde. Secondo le cronache, il sopravvissuto sarebbe andato via senza curarsi del destino del suo salvatore. Il corpo di Cheikh Sarr \u00e8 stato ritrovato dopo due giorni.\nIl comune di Castagneto gli ha conferito la cittadinanza onoraria e ha organizzato i suoi funerali nel cimitero di Donoratico e il trasferimento della salma in Senegal. L'operaio senegalese, di religione islamica, era in Italia dal 1998 e lavorava come muratore, era sposato e aveva una figlia, Yasin, di dieci mesi.\nPer questo atto di eroismo, il 19 agosto l'allora Presidente della Repubblica Italiana Carlo Azeglio Ciampi gli ha conferito la Medaglia d'oro al merito civile.\nIl 23 settembre 2006, in occasione della Festa della Protezione Civile di Pisa, \u00e8 stato consegnato al fratello Kadim Sarr il 2\u00ba Premio \"Marco Verdigi\" alla Memoria di Cheikh Sarr \"per il suo altruismo ed al coraggio dimostrato nel compiere un gesto disinteressato\"."}
{"id": "1868543", "revid": "92723", "url": "https://it.wikipedia.org/wiki?curid=1868543", "title": "Vicariatus Urbis", "text": ""}
{"id": "1868544", "revid": "151034", "url": "https://it.wikipedia.org/wiki?curid=1868544", "title": "Pasta di hoffmann", "text": ""}
{"id": "1868547", "revid": "729019", "url": "https://it.wikipedia.org/wiki?curid=1868547", "title": "Stazione di Vaiano", "text": "La stazione di Vaiano \u00e8 una stazione ferroviaria sulla linea Firenze\u2013Bologna, situata nell'omonimo comune della Val di Bisenzio. \u00c8 interessata da traffico esclusivamente regionale che la collega in breve tempo con i paesi dell'Appennino Tosco-Emiliano, sia del versante pratese che del versante bolognese, e con le grandi citt\u00e0 di Firenze, Prato e Bologna. \nMovimento.\nAl 2007, l'impianto risultava frequentato da un traffico giornaliero medio di circa 180 persone.\nServizi.\nLa stazione \u00e8 classificata da RFI nella categoria \"bronze\".\nLa stazione dispone di:"}
{"id": "1868549", "revid": "226458", "url": "https://it.wikipedia.org/wiki?curid=1868549", "title": "Episodi di Adventures of Superman (quinta stagione)", "text": "La quinta stagione della serie TV \"Adventures of Superman\" \u00e8 andata in onda negli Stati Uniti d'America dall'8 marzo 1957 al 31 maggio 1957."}
{"id": "1868551", "revid": "339392", "url": "https://it.wikipedia.org/wiki?curid=1868551", "title": "Costa dei Barbieri", "text": ""}
{"id": "1868553", "revid": "24989", "url": "https://it.wikipedia.org/wiki?curid=1868553", "title": "Kanjavec", "text": "Il Kanjavec (2.569 ), in passato in italiano Cima degli Agnelli, \u00e8 una montagna della Slovenia compresa nel parco nazionale del Tricorno. \nDescrizione.\nLa vetta \u00e8 situata tra le selle Doli\u010d e Prehodavci, alla testata della valle dei Sette laghi. \nQuando il cielo \u00e8 particolarmente limpido e c'\u00e8 buona visibilit\u00e0 si pu\u00f2 vedere il mare Adriatico a sud ovest mentre sull'altro versante si vedono le cime pi\u00f9 alte dell'Austria. Tra il 1920 e il 1943 si trovava sulla linea di confine tra il Regno d'Italia e la Jugoslavia e in questo periodo in Italia assunse l'esonimo di Cima degli Agnelli.\nAscensioni.\nLa salita, di difficolt\u00e0 escursionistica, \u00e8 perlopi\u00f9 di interesse panoramico, dalla cima infatti si pu\u00f2 godere di un'interessante vista del vicino monte Tricorno e delle Alpi Giulie. "}
{"id": "1868559", "revid": "253269", "url": "https://it.wikipedia.org/wiki?curid=1868559", "title": "E.G. Marshall", "text": "Biografia.\nVolto noto del piccolo e grande schermo, nacque in una cittadina del Minnesota e adott\u00f2 il nome d'arte di E.G. Marshall senza mai chiarire cosa significassero le sigle \"E.G.\" del nome proprio, anche se si suppone siano le iniziali dei suoi veri nome e cognome. Sposato 3 volte, ebbe 7 figli. Si avvicin\u00f2 alla recitazione interpretando, grazie alla corporatura massiccia e al volto severo, personaggi autoritari e inflessibili. Pi\u00f9 conosciuto in patria che all'estero, lo si ricorda principalmente per la sua interpretazione di uno dei 12 personaggi protagonisti del dramma giudiziario \"La parola ai giurati\" (1957). Divenne famoso negli anni sessanta per aver dato vita al personaggio dell'avvocato difensore Lawrence Preston nella serie televisiva \"La parola alla difesa\", che gli valse due Emmy Award come miglior interprete protagonista (1962 e 1963).\nAttivo al cinema pi\u00f9 in ruoli di caratterista che di attore protagonista, ebbe maggior risalto in TV negli anni settanta, grazie al personaggio del Dr. David Craig nella serie \"I nuovi medici\"; nel 1974 divenne una voce famosa nel programma radiofonico \"CBS Radio Mystery Theater\" (1974-1982), che tentava di rilanciare i fasti dell'et\u00e0 dell'oro della radio americana con un programma notturno. Marshall era l'ospite principale che intratteneva il pubblico e partecip\u00f2 al programma per i primi 7 anni di radiodiffusione. In et\u00e0 avanzata ebbe modo di lavorare con registi come Oliver Stone in \"Gli intrighi del potere - Nixon\" (1995), nella parte del generale John Newton Mitchell, implicato nello scandalo Watergate, e Clint Eastwood, che in \"Potere assoluto\" (1997) gli ritagli\u00f2 su misura il ruolo di un uomo d'affari politicamente influente.\nDoppiatori italiani.\nNelle versioni in italiano dei suoi film, E.G. Marshall \u00e8 stato doppiato da:"}
{"id": "1868563", "revid": "117268310", "url": "https://it.wikipedia.org/wiki?curid=1868563", "title": "Hasan Pasci\u00e0", "text": "Nato nella zona dei santi Giovanni e Paolo da una famiglia cittadinesca, i Celeste, gli venne dato il nome di Andrea (ma fu conosciuto anche con il diminutivo di Andre\u00e9ta).\nAncora giovinetto, si imbarc\u00f2 come aiuto-scrivano su una galea di Ragusa, che venne catturata dal corsaro ottomano Turghut Reis (conosciuto anche come Dragut). Portato a Tripoli divenne propriet\u00e0 di un soldato (levend) che lo fece abiurare. Essendo per\u00f2 questi mancato senza figli pass\u00f2 in eredit\u00e0 a Turghut Reis stesso e, alla sua morte avvenuta nel 1565, pervenne nelle mani del rinnegato calabrese Ulu\u00e7 (Kilic) Ali.\nNegli anni in cui questi gest\u00ec direttamente il governo di Algeri, tra il 1568 e il 1571, fu tra i suoi garzoni favoriti e cominci\u00f2 cos\u00ec una brillante carriera; i loro rapporti si guastarono nel 1585 e da quel momento Hasan e Ulu\u00e7 Ali (morto il 12 giugno 1587) furono acerrimi nemici.\nNel 1577 Hasan fu nominato bey di Salonicco, ma riusc\u00ec a farsi sostituire l'incarico con quello di bey di Algeri (1577-80, e poi ancora 1582-86, 1587). Fu anche bey di Tripoli di Barberia (1585-86) e quindi, dal 1588 alla morte (1591) capitan pasci\u00e0 (comandante in capo) della flotta ottomana.\nFu soprannominato Venedikli (cio\u00e8 il Veneziano). Spos\u00f2 Zahara, figlia del corsaro Haci Murad e vedova del sovrano del Marocco Abu Marwan Abd al-Malik I (morto nella battaglia di Alcazarquivir, 4 agosto 1578) e sostenne le pretese al trono marocchino del figliastro Isma\u2018il (nato nel 1576).\nDurante il primo periodo in cui fu al governo di Algeri Hasan ebbe tra i suoi schiavi Miguel de Cervantes che parl\u00f2 sia di lui che di sua moglie Zahara nelle sue opere. Nell'ultimo periodo della vita ebbe contatti con la famiglia che era rimasta a Venezia: sua sorella Camilla Celeste ottenne dal governo veneziano, grazie all'intervento del fratello, una panetteria nella parrocchia di Sant'Aponal; il cognato, Marcantonio dalla Vedova, lo and\u00f2 a trovare a Istanbul; il cugino, Livio Celeste, si convert\u00ec all'Islam, mor\u00ec ad Algeri nel 1591 e venne sepolto nella tomba (t\u00fcrbe) che Hasan aveva fatto costruire in quel luogo per un figlio che gli era morto in fasce.\nNel 1585 venne colpito dalla peste, ma si salv\u00f2. Soffriva di frequenti mal di testa. Fu pi\u00f9 amministratore che marinaio. Durante il periodo in cui fu capitan pasci\u00e0 perse diciassette navi e si assent\u00f2 da Istanbul solo per brevi crociere. Ridusse per\u00f2 le spese dell'arsenale e si occup\u00f2 sia di costruzioni navali che di edilizia. Poich\u00e9 le maestranze dell'arsenale erano utilizzate durante l'inverno come manodopera specializzata, diresse non solo i lavori della propria casa, ma anche quelli di una loggia per il gran visir e di un chiosco per il sultano. Mor\u00ec il 12 luglio 1591, in seguito a lancinanti dolori alla testa, dopo aver bevuto una gran tazza di sorbetto. Venne sepolto nella t\u00fcrbe del suo antico padrone, amico, e poi oppositore, Ulu\u00e7 (Kilic) Ali."}
{"id": "1868567", "revid": "226458", "url": "https://it.wikipedia.org/wiki?curid=1868567", "title": "Episodi di Adventures of Superman (sesta stagione)", "text": "La sesta stagione della serie TV \"Adventures of Superman\" \u00e8 andata in onda negli Stati Uniti d'America dal 3 febbraio 1958 al 28 aprile 1958."}
{"id": "1868569", "revid": "339392", "url": "https://it.wikipedia.org/wiki?curid=1868569", "title": "Bardas Foca", "text": ""}
{"id": "1868571", "revid": "113911977", "url": "https://it.wikipedia.org/wiki?curid=1868571", "title": "\u00dej\u00f3\u00f0\u00f3lfr da Hvinir", "text": "Fu uno scaldo attivo intorno al 900. \u00c8 considerato l'autore originale dell'\"Ynglingatal\", poema che glorifica il re di un regno norvegese, Ragnvald l'Altissimo, descrivendo come egli discenda dai re svedesi e dagli dei norreni. \u00dej\u00f3\u00f0\u00f3lfr \u00e8 anche l'autore pi\u00f9 accreditato dell\"'Haustl\u00f6ng\".\nLo \"Sk\u00e1ldatal\" lo dice poeta al servizio di molti signori, Harald Bellachioma, R\u00f6gnvaldr hei\u00f0umh\u00e1r, H\u00e1kon jarl Grj\u00f3tgar\u00f0sson, \u00deorleif il Saggio, Str\u00fat-Harald e uno jarl sconosciuto di nome Svein. Tuttavia l'associazione con H\u00e1kon, Str\u00fat-Haraldr e \u00deorleif potrebbe essere stata attribuita erroneamente, perch\u00e9 appartenenti al tardo X secolo, mentre \u00dej\u00f3\u00f0olfr \u00e8 vissuto quasi sicuramente all'inizio del 900. Nella \"Heimskringla\", Snorri presenta \u00dej\u00f3\u00f0olfr come un amico sia di Harald Bellachioma sia del figlio, Gudrod."}
{"id": "1868576", "revid": "33751", "url": "https://it.wikipedia.org/wiki?curid=1868576", "title": "Controgambetto", "text": ""}
{"id": "1868579", "revid": "114325", "url": "https://it.wikipedia.org/wiki?curid=1868579", "title": "\u00dej\u00f3\u00f0\u00f3lfr \u00f3r Hvini", "text": ""}
{"id": "1868580", "revid": "339392", "url": "https://it.wikipedia.org/wiki?curid=1868580", "title": "Ren\u00e9 Rottingham", "text": ""}
{"id": "1868581", "revid": "124482387", "url": "https://it.wikipedia.org/wiki?curid=1868581", "title": "Alessandro Pirzio Biroli", "text": "Biografia.\nEra di famiglia con lunghe tradizioni militari: il padre Carlo Alberto fugg\u00ec di casa a 16 anni per combattere con Garibaldi a Bezzecca. Egli stesso era cugino del sottosegretario al Ministero delle Colonie Alessandro Lessona e nipote di Luigi Nelson Pirzio Biroli; suo figlio Carlo Pirzio Biroli verr\u00e0 decorato con medaglia d'oro al valor militare alla memoria.\nAl termine della Grande guerra, iniziata con il grado di capitano, venne promosso brigadiere generale (oggi generale di brigata) per meriti di guerra. Tra il 1922 e il 1927, fu a capo della missione militare italiana di istruzione in Ecuador. Promosso generale di divisione nel 1928, nel 1932 fu comandante della 13\u00aa Divisione militare territoriale di Udine. Promosso generale di corpo d'armata nel 1933, tra il luglio 1933 e il marzo 1935 fu comandante del V Corpo d'armata territoriale di Trieste. Quindi partecip\u00f2 alla guerra d'Etiopia (nel corso della quale occup\u00f2 Dessi\u00e8) in qualit\u00e0 di comandante del Corpo d'armata eritreo, e divenne in seguito Governatore dell'Amara dal 1\u00ba giugno 1936 al 15 dicembre 1937.\nSeconda guerra mondiale.\nRientrato dall'Etiopia, rimase senza incarichi fino al febbraio 1941, quando gli venne affidato il comando della 9\u00aa Armata italiana, in sostituzione del generale Mario Vercellino. Nel luglio dello stesso anno gli fu affidato il comando di Superalba. Tra il 3 ottobre 1941 e il 20 luglio 1943 fu Governatore del Regno del Montenegro, dove era stato inviato il 15 luglio 1941 con pieni poteri militari e civili per reprimere la rivolta scoppiata due giorni prima.\nConvinto che \"... il regio esercito avrebbe portato in dono la superiore \"civilt\u00e0 latina\"; la \"millenaria civilt\u00e0 di Roma\", come la chiamava il generale Alessandro Pirzio Biroli, artefice della brutale repressione della rivolta scoppiata nel 1941 in Montenegro\". In Montenegro e nelle Bocche di Cattaro il generale Alessandro Pirzio Biroli additava ad esempio da imitare i metodi dei tedeschi; nel gennaio 1942 egli ordin\u00f2 che per ogni soldato ucciso o ufficiale ferito la rappresaglia avrebbe compreso una proporzione di 50 ostaggi fucilati per ogni militare italiano e di 10 ostaggi fucilati per ogni sottufficiale o soldato ferito.\nIn proposito il generale aveva redatto un opuscolo in cui, secondo la copia che ne distribuisce l'ANPI di Treviso, si legge:\nFu decorato con l'ordine della Gran Croce dell'Aquila Tedesca con spada come \u00ab\"massimo riconoscimento delle sue splendide qualit\u00e0 militari e organizzative, dimostrate in numerose circostanze durante la guerra d'Abissinia e ultimamente nella campagna di Grecia e del Montenegro\"\u00bb.\nRientr\u00f2 a Roma la mattina del 3 ottobre 1943, quando seppe la notizia della morte del figlio Carlo, capitano di cavalleria deceduto a Tirana il 16 settembre. Quel giorno sui quotidiani de La Stampa veniva discussa la sua adesione alla neo-formata Repubblica Sociale \u00abche fra la salvezza d\u2019Italia e la monarchia, egli, vecchio soldato, non poteva esitare a scegliere il suo posto di combattimento a fianco delle forze dell\u2019Asse\u00bb. Anche se sembrerebbe che Mussolini gli abbia offerto il ministero della Difesa Nazionale, la proposta, vagliata dai tedeschi, sarebbe stata rifiutata da Pirzio Biroli, che invece pass\u00f2 le linee tedesche raggiungendo Brindisi. Il 18 ottobre 1944 fu richiamato in servizio come presidente della Commissione militare unica per la concessione e la perdita di decorazioni di valor militare.\nNonostante sia stato inserito nella lista dei soggetti pi\u00f9 ricercati sia dalla UNWCC (Commissione delle Nazioni Unite sui crimini commessi durante la Seconda Guerra Mondiale), sia dal CROWCASS (Registro Centrale per i Criminali di Guerra), non \u00e8 stato n\u00e9 estradato in Jugoslavia n\u00e9 processato in Italia.\nCollocato in congedo assoluto nel 1954, si ritir\u00f2 a vita privata nella sua casa di Ciampino.\n\u00c8 morto a Roma il 20 maggio del 1962 come libero cittadino.\nCarriera sportiva.\nNel 1908 partecip\u00f2 ai Giochi della IV Olimpiade di Londra come schermidore. Fu eliminato nei primi turni nei concorsi individuali di spada e sciabola ma in quello a squadre di quest'ultima vinse un argento."}
{"id": "1868582", "revid": "767487", "url": "https://it.wikipedia.org/wiki?curid=1868582", "title": "Keep on Galloping", "text": "Keep on Galloping \u00e8 il primo singolo estratto dall'album \"Korven Kuningas\" del gruppo musicale folk metal finlandese Korpiklaani. \u00c8 stato pubblicato il 13 febbraio 2008 con l'etichetta discografica Nuclear Blast. Il formato CD \u00e8 disponibile solo in Finlandia, dove \u00e8 in commercio anche come 45 giri, mentre \u00e8 disponibile in tutto il mondo tramite iTunes Store.\nIl video musicale della canzone \u00e8 incentrato sul tema dell'ecologia. Racconta la storia di un tagliaboschi cui gli stessi Korpiklaani fanno un antico rito sciamanico. Al termine della storia vediamo il tagliaboschi piantare un alberello."}
{"id": "1868585", "revid": "114325", "url": "https://it.wikipedia.org/wiki?curid=1868585", "title": "\u00dej\u00f3\u00f0\u00f3lfur \u00far Hvini", "text": ""}
{"id": "1868588", "revid": "114325", "url": "https://it.wikipedia.org/wiki?curid=1868588", "title": "\u00dej\u00f3\u00f0\u00f3lfr \u00f3r Hv\u00edni", "text": ""}
{"id": "1868591", "revid": "1699816", "url": "https://it.wikipedia.org/wiki?curid=1868591", "title": "Ken il guerriero - La leggenda di Hokuto", "text": " \u00e8 un film d'animazione del 2008 diretto da Takahiro Imamura e basato sui personaggi della serie anime e manga \"Ken il guerriero\" di Buronson e Tetsuo Hara.\nUscito nelle sale italiane per la prima volta il 4 luglio 2008 e riproposto il 25 e 26 settembre 2018 in occasione del trentacinquesimo anniversario della serie, costituisce il primo capitolo della pentalogia intitolata \"Ken il guerriero - La leggenda\". \nTrama.\nLa storia si svolge al momento dell'incontro di Kenshiro con Shu e lo scontro con Souther; il fulcro della storia \u00e8 per\u00f2 su Raoul, visto dagli occhi di Souga e Reina, un fratello e una sorella che Raoul ha conosciuto da bambino nella Terra degli Shura prima di partire per andare da Ryuken; giunti quando Raoul ha cominciato la sua guerra di conquista, i due sono diventati i suoi generali. Souga organizza un tentativo di assassinio sventato da Reina e viene condannato a morte; in realt\u00e0 lo scopo \u00e8 tenere Raoul focalizzato e vigile, e Raoul lo comprende decidendo di guardare da lontano la sua pira funebre; Reina \u00e8 innamorata di Raoul, concentrato solo sulla conquista e probabilmente cieco ai sentimenti di lei; eppure, Reina \u00e8 testimone del profondo ma contorto rapporto di Raoul con i due fratelli minori (lo stesso Kenshiro e Toki), mostrato prima nel salvare Kenshiro dalle ferite dopo la sua fuga, poi nel recarsi al mausoleo di Souther.\nRaoul motiva questi due gesti con altre scuse: prima l'idea di mettere Kenshiro in condizioni di scoprire per lui il segreto dell'invincibilit\u00e0 di Souther; poi il debito d'onore verso Shu, che anni prima si accec\u00f2 per salvare un giovanissimo Kenshiro prima che Raoul stesso intervenisse, nonostante poco prima avesse dichiarato a Souther che non avrebbe mosso un dito per lui (lo stesso Souther si accorse allora del fascino esercitato su Raoul dal talento del fratello minore).\nReina viene ferita per salvare un bambino durante una battaglia, e Raoul la salva con i segreti di Hokuto. Dopo il secondo ed ultimo duello tra Kenshiro e Souther, Reina si risveglia al villaggio di Toki, che le dice di abbandonare la via delle battaglie; Lynn le d\u00e0 un pendente che aveva perso (Raoul glielo aveva regalato da piccoli come pegno della promessa di ritornare nella loro terra) e le dice per conto di Raoul di aspettarlo, finch\u00e9 lui non verr\u00e0 a prenderla per pacificare la Terra degli Shura.\nIl film si chiude con Raoul in marcia con le sue truppe, e Kenshiro che osserva da lontano.\nDoppiaggio.\nSono elencati di seguito i doppiatori originali e italiani dei personaggi del film."}
{"id": "1868593", "revid": "298055", "url": "https://it.wikipedia.org/wiki?curid=1868593", "title": "Java (Bonelli)", "text": ""}
{"id": "1868595", "revid": "287204", "url": "https://it.wikipedia.org/wiki?curid=1868595", "title": "Thjodolfr da Hvinir", "text": ""}
{"id": "1868596", "revid": "287204", "url": "https://it.wikipedia.org/wiki?curid=1868596", "title": "Thjodolfr or Hvini", "text": ""}
{"id": "1868597", "revid": "287204", "url": "https://it.wikipedia.org/wiki?curid=1868597", "title": "Thjodolfur ur Hvini", "text": ""}
{"id": "1868600", "revid": "114325", "url": "https://it.wikipedia.org/wiki?curid=1868600", "title": "Thjodolf da Hvinir", "text": ""}
{"id": "1868601", "revid": "114325", "url": "https://it.wikipedia.org/wiki?curid=1868601", "title": "Thjodolf or Hvini", "text": ""}
{"id": "1868603", "revid": "1040568", "url": "https://it.wikipedia.org/wiki?curid=1868603", "title": "Blowout preventer", "text": "Il blowout preventer (BOP) o dispositivo antieruzione \u00e8 un particolare dispositivo utilizzato durante la perforazione di un pozzo per idrocarburi che ha il compito di mettere in sicurezza il pozzo, durante la fase di perforazione, nel caso in cui i fluidi presenti nel sottosuolo dovessero accidentalmente migrare all'esterno del pozzo, durante la perforazione dello stesso.\nIl pozzo pu\u00f2 essere assimilato ad un condotto a sezione circolare, dunque sostanzialmente a una lunga tubazione. L'idrocarburo \u00e8 contenuto nei pori della roccia del sottosuolo, sottoposto alla pressione di formazione e mantenuto nella roccia dalla contro-pressione esercitata sulle pareti del foro dal fango di perforazione.\nSe per un qualsiasi motivo, questi fluidi, dovessero risalire dal pozzo, verso la superficie, raggiungerebbero l'impianto di perforazione, che si trova in superficie sulla bocca del pozzo. In questa maniera l'impianto sarebbe seriamente minacciato dal rischio di incendi ed esplosioni, proprio perch\u00e9 i gas sono facilmente infiammabili. Tra l'altro tali gas, salendo verso l'alto si espandono perch\u00e9 diminuisce la pressione idrostatica a cui sono assoggettati. Ci\u00f2 significherebbe che tutto l'impianto sarebbe avvolto dal gas infiammabile, pronto ad accendersi alla minima scintilla o contatto con superfici calde. Seppure i gas non dovessero incendiarsi, causerebbero problemi respiratori o asfissie, nonch\u00e9 avvelenamenti al personale.\nIl BOP dunque, viene utilizzato per chiudere il pozzo in situazioni di emergenza, cio\u00e8 otturare la sua sezione in caso appunto di \"blowout\", ossia eruzione del pozzo (cos\u00ec viene chiamata la fuoriuscita di idrocarburi dallo stesso).\nClassificazione.\nEsistono diverse tipologie di BOP, in quanto possono essere classificati in funzione del loro campo d'applicazione, e della loro conformazione.\nClassificazione per impiego.\nLa prima suddivisione, distingue i \"BOP di terra\" (onshore) da quelli \"subacquei (offshore)\". I primi sono generalmente pi\u00f9 piccoli e pi\u00f9 semplici, e sono adoperati esclusivamente in impianti di perforazione siti sulla terraferma. I BOP sottomarini invece, sono concepiti per operare in giacimenti in mare aperto, e dunque vengono impiegati nelle piattaforme petrolifere o nelle \"drillship\" (navi di perforazione). Hanno una tecnologia pi\u00f9 evoluta, specialmente per ci\u00f2 che concerne le modalit\u00e0 di comando del BOP stesso dovendo essere attivati da postazioni remote, e sono anche pi\u00f9 imponenti, per via della presenza di un \"frame\" (telaio) di sostegno, e della diversa conformazione dei pozzi sottomarini.\nClassificazione per tecnologia costruttiva.\nLa classificazione in funzione della loro architettura, distingue i cosiddetti \"BOP anulari\" (in inglese \"annular blowout preventer\"), da quelli \"a ganasce\" (in inglese \"ram blowout preventer\").\nI primi, sono costituiti da un anello di gomma, forato al centro e il cui diametro del foro \u00e8 pari a quello del pozzo. L'anello \u00e8 contenuto in un \"carter\" d'acciaio. All'interno del \"carter\", e sotto all'anello di gomma, \u00e8 montato un pistone idraulico, il quale se azionato comprime o decomprime l'anello dal basso verso l'alto o dall'alto verso il basso. In questo modo l'anello (detto anche \"annular\"), viene chiuso o aperto.\nI BOP a ganasce sono costituiti anch'essi da un involucro di metallo, all'interno del quale sono presenti delle camere con due ganasce l'una opposta all'altra, e possono differire in \"Combi\", ossia con ganasce accoppiate a due a due in due bracci, o \"Quad\", con quattro bracci distinti.\nNel caso di BOP per Coiled Tubing di tipo Quad troviamo alloggiate dall'alto verso il basso le seguenti rams: Blind Rams, che hanno la funzione di chiudere ermeticamente il pozzo; Shear Rams o Cutter Rams, che hanno il compito di tagliare il coiled tubing che \u00e8 in pozzo con delle lame, seguite dalle Slip Rams, aventi la forma di cunei, le quali hanno il compito di sorreggere la parte di coiled tubing tagliata e rimasta in pozzo. Infine vi sono le Pipe Rams che devono garantire tenuta idraulica sul tubino ed evitare che la pressione del pozzo possa creare un Blowout.\nTra le Cutter e le Slip si trova una kill line, ossia un punto da cui poter pompare del fluido per poter \"killare\" il pozzo, ossia fornire un'idrostatica a quest'ultimo che eviti il blowout. Le ganasce sono comandate da pistoni idraulici, tramite i quali possono essere chiuse o aperte. Il primo BOP a ganasce \u00e8 stato inventato nel 1922.\nCollegamenti esterni.\nBrevetti:"}
{"id": "1868606", "revid": "6923", "url": "https://it.wikipedia.org/wiki?curid=1868606", "title": "Cirsium", "text": "Cirsium \u00e8 un genere di piante angiosperme dicotiledoni appartenenti alla famiglia delle Asteraceae, dall'aspetto di erbacee annuali o perenni tipicamente provviste di aculei.\nEtimologia.\nIl nome del genere (\"Cirsium\") deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201cCardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nIn francese il cardo viene chiamato \"Chardon sauvages\", mentre in inglese si chiama \"Wild cardoons\".\nLa prima descrizione di questo genere si \u00e8 avuta per opera del botanico scozzese Philip Miller (1691 \u2013 1771) nella pubblicazione \"\u201dGardeners Dictionary\u201d \" del 1754.\nDescrizione.\nSono piante erbacee o sub-arbustive, annue, bienni o perenni con altezze che possono andare da pochi decimetri fino a 4 metri (\"Cirsium subcoriaceum\" ). Le forme biologiche prevalenti delle specie di questo genere sono (relativamente alla flora spontanea della penisola italiana): emicriptofite scapose (H scap) e emicriptofite bienni (H bienn).\nRadici.\nLe radici normalmente sono a fittone o secondarie da rizoma.\nFusto.\nI fusti sono eretti, da uno a molti per pianta, ramificati o semplici. Spesso sono spinosi e alati a causa delle foglie decorrenti verso il basso. Generalmente il fusto prosegue sottoterra con robusti rizomi.\nFoglie.\nLe foglie si dividono in basali e cauline. Quelle basali in genere formano una rosetta basale; nelle piante a ciclo biologico bienne durante il primo anno \u00e8 solamente questa parte che si sviluppa (la fioritura avviene nel secondo anno). Le foglie lungo il caule sono alterne, sessili e semi- amplessicauli. La lamina \u00e8 intera o divisa con forme lineari o lanceolate o 1-3-pennatosette. Il margine fogliare \u00e8 finemente dentato o \u00e8 dentato in modo grossolano; in tutti i casi sono spinose sia per spini molli che duri e rigidi e a volte anche molto lunghi. Le pagine superiori possono essere lisce o scabre generalmente colorate di verde; quella inferiore a volte pu\u00f2 essere molto pelosa. Le foglie inferiori sono generalmente divise, quelle superiori progressivamente ridotte e intere.\nInfiorescenza.\nL'infiorescenza \u00e8 formata da grandi capolini discoidi, normalmente terminali su medi-lunghi peduncoli, composti da molti fiori. I capolini possono essere solitari o multipli con formazioni racemose, panicolate o corimbose. I capolini, come in tutte le Asteraceae, sono formati da un involucro composto da squame al cui interno un ricettacolo fa da base ai fiori (quelli periferici del raggio \u2013 assenti nelle specie di questo genere - e quelli interni del disco). L'involucro \u00e8 a forma pi\u00f9 o meno ovoidale (o sferica o cilindrica) provvisto di numerosi ranghi di squame embricate. Le squame sono disposte su 5 \u2013 20 serie; quasi sempre sono mucronate (o spinose) all'apice; quelle pi\u00f9 interne sono senza spine e piatte; in alcune specie sono pi\u00f9 simili a foglie che a squame. Il ricettacolo \u00e8 piatto o convesso, senza pagliette a protezione della base dei fiori. I fiori sono da 25 a 200 per capolino.\nFiori.\nIl colore dei fiori \u00e8 in prevalenza porporino; ma vi sono specie cono altri colori come il bianco, il carnicino, il giallo \u2013 cedrino o anche giallo \u2013 bianchiccio. I fiori sono solamente del tipo tubuloso (il tipo ligulato, presente nella maggioranza delle Asteraceae, qui \u00e8 assente), sono inoltre ermafroditi (raramente sono unisessuali), tetraciclici (calice\u2013 corolla \u2013 androceo \u2013 gineceo) e pentameri. I fiori sono tutti fertili, ma vi sono dei casi nei quali i fiori pi\u00f9 periferici sono sterili.\nFrutti.\nIl frutto \u00e8 un achenio a forma generalmente ovoidale a volte compresso (di forma bislunga), mentre a volte pu\u00f2 essere globoso o piriforme. La superficie pu\u00f2 essere liscia e glabra. Nella parte apicale \u00e8 presente un anello. Caratteristico \u00e8 il pappo persistente (o caduco) formato da pi\u00f9 serie (da 3 a 5) di piume saldate alla base. Un importante elemento di distinzione di questo genere dagli altri \u00e8 il tipo di setole del pappo che nel genere \"Cirsium\" sono piumose (in altri generi, ad esempio nel genere \"Carduus\" le setole sono lisce o dentellate). Ma anche la forma dell'achenio \u00e8 un importante carattere di distinzione dai generi vicini.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nIl genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\" (ora questo gruppo \u00e8 descritto all'interno della sottotrib\u00f9). La posizione filogenetica di questo geere nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nQuesto genere appartiene al gruppo delle Asteraceae con capolini a soli fiori tubulosi e al sottogruppo \u201cPiante spinose\u201d. Quest'ultima \u00e8 una distinzione pratica (senza valore tassonomico) per individuare facilmente i vari generi di una famiglia estremamente numerosa. Ulteriori distinzioni si possono avere in base alla morfologia del frutto achenio.\nIl genere \"Cirsium\" appartiene alla trib\u00f9 delle Cardueae (da alcuni autori indicata come Cynareae), trib\u00f9 che il Sistema Cronquist assegna alla sottofamiglia Cichorioideae e che invece la classificazione APG colloca nella sottofamiglia Carduoideae.\nIl numero cromosomico di base per questo genere \u00e8: 2n = 34 per l'areale Eurasiatico, e 2n = 30 per quello nord Americano.\nIn base ad analisi di tipo filogenetico combinata sul DNA nucleare e sui cloroplasti il genere \" Cirsium \" risulta inserito (come detto sopra) nel gruppo \"Carduus-Cirsium Group\" insieme ai seguenti generi:\nQuesto gruppo, le cui specie sono distribuite soprattutto nella regione mediterranea, \u00e8 caratterizzato da piante erbacee spinose (raramente senza spine) a ciclo biologico annuale, bienne e perenne. Le foglie sono decorrenti e spesso i fusti sono alati. I capolini sono caratterizzati da fiori omogamici (raramente quelli esterni sono sterili). Il colore delle corolle \u00e8 generalmente porpora, ma anche giallo o bianco (meno spesso giallo). Le antere hanno delle corte code con filamenti papillosi. I frutti acheni hanno una superficie liscia e sono strettamente ob-ovoidi, ob-lunghi o orbicolati.\nVariabilit\u00e0 e Ibridi.\nLe specie del Genere \"Cirsium\" si presentano da un punto di vista morfologico con molte varianti (sono piante con un alto grado di polimorfismo dovuto alla presenza di pi\u00f9 di un allele per un dato locus). Questo \u00e8 dovuto anche al fatto che facilmente si ibridano tra di loro e se in alcuni ibridi la fertilit\u00e0 risulta ridotta, in altri vi \u00e8 una chiara mancanza di barriere intraspecifiche per cui facilmente possono emergere in modo stabile nuove combinazioni di caratteri. Sono stati fatti degli esperimenti d'incrocio fino a 6 specie diverse fra di loro. I vari ibridi possono esser distinti a seconda che prevalgono le caratteristiche dell'una o dell'altra parte. In effetti pi\u00f9 di qualche ibrido pu\u00f2 non essere riconosciuto come tale e trattato come variante o addirittura come taxa.\nDocumentiamo il fenomeno della ibridazione di questo Genere con due ibridi abbastanza comuni nelle Alpi: il \"Cirsium oleraceum\" con il \"Cirsium erisithales\" e il \"Cirsium pannonicum\".\nDistribuzione e habitat.\nLe specie del genere \u201cCardo\u201d sono delle piante tipicamente xerofile, sono quindi distribuite nell'Europa (in preferenza nelle zone centro\u00a0\u2013 meridionali), nell'Asia temperata, nell'Africa del Nord soprattutto attorno al bacino del Mediterraneo ma con estensioni anche verso sud fino all'Abissinia. Nel Nuovo Mondo (America) sono distribuite attorno all'area boreale e centrale. Le diverse specie di questo genere, presenti nel Nord America (circa una sessantina), in base a preliminari studi filogenetici molecolari pare che si siano evolute da una singola introduzione dall'Eurasia.\nL'habitat \u00e8 il pi\u00f9 vario essendo piante abbastanza robuste: paludi, prati, boschi, praterie, dune di sabbia e deserti.\nUsi.\nIn genere queste piante sono abbastanza infestanti sia per la loro spinosit\u00e0 poco accetta al bestiame nei pascoli, che per la facilit\u00e0 con cui si riproducono e si propagano quando si installano in nuove zone (come ad esempio nel Nuovo Mondo \u2013 vedi le note); sono inoltre anche di poca importanza nell'economia umana.\nCucina.\nDue sono le specie (\"Cirsium oleraceum\" e \"Cirsium eriophorum\") che a volte sono usate in cucina nei nostri territori: i giovani getti e i ricettacoli possono essere consumati come i carciofi. I cardi in genere hanno pochissime calorie e richiedono molto tempo sia per pulirli che per cucinarli. Tra gli altri modi possono essere cucinati gratinati, fritti o messi sotto olio. In Sardegna si produce un liquore di cardo. Il momento migliore della raccolta \u00e8 l'Inverno, periodo durante il quale il cardo raggiunge la maturit\u00e0.\nGiardinaggio.\nQueste piante trovano un certo impiego nei giardini rocciosi e alpini; qui ricordiamo le specie pi\u00f9 impiegate a tale scopo: \"Cirsium oleraceum\", \"Cirsium spinosissimum\", \"Cirsium eriophorum\" e \"Cirsium ferox\".\nEcologia.\nAlcune piante di cardo sono utilizzate come cibo dalle larve di lepidotteri tra le quali alcune specie della famiglia delle Coleophoridae, Geometridae, Noctuidae e Sphingidae."}
{"id": "1868607", "revid": "1543377", "url": "https://it.wikipedia.org/wiki?curid=1868607", "title": "L'origine du monde", "text": "L'origine del mondo (\"L'origine du monde\") \u00e8 un dipinto a olio su tela (46x55 cm) di Gustave Courbet, realizzato nel 1866 e conservato nel Museo d'Orsay di Parigi.\nDescrizione.\n\"L'origine du monde\" raffigura, con immediatezza quasi fotografica, un primo piano di una vulva femminile coronata da riccioli lunghi e neri. Il corpo della donna, adagiato lascivamente su un letto e parzialmente ricoperto da un lenzuolo bianco, \u00e8 visibile solo dalle cosce (che, divaricandosi delicatamente, consentono la visione delle labbra vaginali) al seno; l'inquadratura adottata da Courbet, infatti, omette il viso della modella, tagliato dai margini superiori del dipinto.\nI nudi femminili sono stati rivisitati numerose volte nella produzione grafica di Courbet, che gi\u00e0 li ritrasse in opere dal sapore spiccatamente libertino; questa costante iconografica ritorna ne \"L'origine du monde\" con un'audacia e un realismo tali da conferire alla tela una forte carica seduttiva. L'erotismo del dipinto, tuttavia, non sfocia nella pornografia, grazie alla grande abilit\u00e0 tecnica di Courbet e all'adozione di una sofisticata gamma di tonalit\u00e0 ambrate. Courbet, mostrandosi assai sensibile alla languida bellezza delle donne di Correggio, Tiziano e Paolo Veronese, rivisita in questo modo la rappresentazione pubica con uno sconvolgente realismo; la vulva femminile, infatti, viene presentata nella sua cruda realt\u00e0 oggettuale, in maniera sincera e diretta, con una notevole presa di distanze dai convenzionalismi accademici.\nIl dipinto \u00e8 stato messo in relazione alle fotografie erotiche realizzate attorno al 1860 da Auguste Belloc, dalle quali Courbet potrebbe aver tratto ispirazione.\nNel suo realismo e nella sua semplicit\u00e0 iconica, inoltre, \"L'origine du monde\" diffonde un messaggio allegorico assai pregnante, avallato dal titolo stesso dell'opera. Il dipinto, infatti, intende essere un inno alla potenza vivificatrice dell\"'eros\" e alla relazione che intercorre tra la fecondit\u00e0, la vita, la sessualit\u00e0, e la gioia di vivere.\nStoria del dipinto.\nIdentit\u00e0 della modella.\nIl ricercatore francese Claude Schopp ha rivelato nel suo libro \"L'origine du monde: Vie du mod\u00e8le\", che la modella era Constance Qu\u00e9niaux, un'ex ballerina dell'Op\u00e9ra e maitresse di Khalil-Bey. La \u00abscoperta\u00bb avviene quasi per caso, l'autore infatti studiava la corrispondenza tra Alexandre Dumas figlio e George Sand e in una lettera del giugno 1871 Alexandre Dumas figlio scriveva \u00abOn ne peint pas de son pinceau le plus d\u00e9licat et le plus sonore l'int\u00e9rieur de Mlle Qu\u00e9niaux de l'Op\u00e9ra\u00bb.\nPrecedentemente, la congettura pi\u00f9 accreditata era che la modella fosse Joanna Hiffernan, anche detta Jo l'Irlandese:, la moglie - allora ventiquattrenne - del pittore americano James McNeill Whistler, che non ne indag\u00f2 la conturbante sensualit\u00e0, valorizzata invece da Courbet, bens\u00ec la folta chioma rossa e la bellezza eterea.\nSe, da un lato, quest'ipotesi collima con le vicende coniugali di James e la moglie - dopo il 1866, data di esecuzione de \"L'origine du monde\", i due si separarono - dall'altro persistono alcuni dubbi dovuti alla diacronia tra il colore bruno dei peli pubici dell'effigiata e l'arancione vivo della capiglitura di Jo.\nDegno di menzione, in tal senso, il rinvenimento sul mercato antiquario, a opera di un appassionato d'arte nel 2010, di un quadro di piccole dimensioni che raffigura il volto di una donna (assai simile a Jo), leggermente reclinato all'indietro, che secondo le perizie sarebbe stato il frammento superiore de \"L'origine du monde\". Malgrado la trama, le tinte e le dimensioni dei due dipinti corrispondano, gli esperti del Museo d'Orsay sono stati categorici nello smentire quest'ipotesi.\nProprietari.\nIl primo proprietario de \"L'origine du monde\", realizzato nel 1866, \u00e8 probabilmente lo stesso committente: si tratta di Khalil-Bey, diplomatico ottomano e \"grand viveur\" che, prima della catastrofe finanziaria dovuta all'insopprimibile passione per il gioco d'azzardo, raccolse una cospicua quantit\u00e0 di dipinti erotici, che comprendeva - fra gli altri - \"Il bagno turco\" di Ingres.\nRovinato nel 1868 dai debiti di gioco, Khalil-Bey fu costretto a cedere l'opera all'Hotel Drouot; fu successivamente acquistata dal barone Ferenc Hatvany alla galleria Bernheim-Jeune di Parigi. Sotto la custodia di Hatvany, \"L'origine du monde\" sopravvisse alla rivoluzione ungherese del 1918, ma non alle razzie perpetrate durante la seconda guerra mondiale; per fortuna, il Barone riusc\u00ec a riappropriarsi del dipinto e a portarlo con s\u00e9 a Parigi, dove fu venduto per 1.5 milioni di franchi allo psicoanalista Jacques Lacan.\n\"L'origine du monde\" entr\u00f2 a far parte delle collezioni del Museo d'Orsay, dove \u00e8 tuttora esposta, solo nel 1995: sino ad allora, \u00abrappresenta[va] il paradosso di un'opera famosa ma poco vista\u00bb."}
{"id": "1868610", "revid": "757396", "url": "https://it.wikipedia.org/wiki?curid=1868610", "title": "Stade Lorrain Universit\u00e9 Club Nancy", "text": "La Stade Lorrain Universit\u00e9 Club Nancy \u00e8 una squadra francese di pallacanestro con sede nella citt\u00e0 di Nancy. Fondato nel 1967, milita nel campionato Pro A, la massima serie del campionato francese."}
{"id": "1868618", "revid": "124866702", "url": "https://it.wikipedia.org/wiki?curid=1868618", "title": "Montegrotto Terme", "text": "Montegrotto Terme (\"Montegroto\" in veneto) \u00e8 un comune italiano di abitanti della provincia di Padova in Veneto.\nMontegrotto \u00e8 conosciuta per le sue cure termali; infatti, da millenni, in questo territorio affiorano dalle profondit\u00e0 acque termali, che hanno portato Montegrotto e, pi\u00f9 in generale, le Terme Euganee ad una prosperit\u00e0 economica e culturale. La citt\u00e0 \u00e8 sede del museo del vetro d'arte, della Butterfly Arc - Casa delle farfalle e di scavi romani.\nGeografia fisica.\nTerritorio.\nMontegrotto Terme \u00e8 collocata all'estremit\u00e0 orientale della Pianura Padana ed \u00e8 ai piedi dei Colli Euganei e circa 30\u00a0km da Venezia. Il territorio comunale si sviluppa su 15,25\u00a0km\u00b2, interamente pianeggianti e attraversati da diversi canali e corsi d'acqua.\nMontegrotto Terme confina:\nClima.\nMontegrotto Terme ha un clima continentale caratterizzato da inverni rigidi ed estati molto calde e afose, con un'elevata percentuale di umidit\u00e0 che favorisce la formazione di fitte nebbie durante la stagione invernale ed autunnale caratterizzando anche la forte presenza di afa durante l'estate. Le precipitazioni sono distribuite uniformemente durante tutto l'anno. Durante l'estate le precipitazioni sono spesso di carattere temporalesco e accompagnate da grandinate.\nOrigini del nome.\nTradizionalmente si pensa che il nome di Montegrotto derivi dal latino \"Mons Aegrotorum\" che tradotto in lingua corrente significa \"monte degli ammalati\", infatti bisogna considerare che nel centro di Montegrotto c'\u00e8 un colle dove gli ammalati si andavano a curare beneficiando degli effetti terapeutici del fango e dell'acqua termale. In et\u00e0 medievale la citt\u00e0 prese il nome di \"San Pietro Montagnone\". Questo nome deriva molto probabilmente dalla famiglia che regnava in quel periodo, la casata dei Montagnone. San Pietro Montagnone era frazione del comune di Battaglia, dal quale fu distaccata e costituita in comune autonomo il 30/06/1921. Nel 1934 cambia denominazione in Montegrotto Terme.\nStoria.\nEpoca pre-romana.\nNon si hanno tracce certe di popolazioni che abbiano vissuto in epoca preistorica nel territorio. Alcuni ritrovamenti possono far pensare alla popolazione degli Euganei durante il Neolitico e nell'Et\u00e0 del bronzo.\nI primi importanti documenti attestano con esattezza che lo sfruttamento dell'acqua termale si ha nell'Et\u00e0 del ferro quando alcuni gruppi si stabiliscono lungo le rive di un bacino lacustre fra il Colle Montagnone e il Monte Castello. Si presume che questo stabilimento avesse pressoch\u00e9 funzioni religiose, infatti gli antichi Veneti conoscevano con esattezza le importanti propriet\u00e0 curative dell'acqua euganea e attribuivano questo alla bont\u00e0 degli dei. Testimonianze dell'epoca sono i numerosi ex voto rinvenuti nelle sponde del lago sacro che riconoscono quest'area come meta importante a livello religioso. Il lago fu interrato nel III secolo a.C.\nEpoca romana.\nIl popolo Veneto accolse con favore l'arrivo dei Romani nel territorio, infatti la popolazione si sentiva esposta alle scorribande dei Galli.\nNel 49 a.C. con il decreto di Giulio Cesare gli abitanti veneti divennero a tutti gli effetti cittadini romani grazie anche alla forte alleanza che si era stabilita dai due popoli.\nGrazie a questo accordo per il territorio euganeo ma soprattutto per Montegrotto Terme si apr\u00ec in grande periodo di splendore con la creazione delle terme, delle quali importanti testimonianze si possono trovare visitando gli scavi romani di via scavi e della Villa romana di via Neroniana, e con lo sfruttamento graduale e coscienzioso delle acque termali.\nGrazie a questo sviluppo l'antico comune di Montegrotto, insieme all'agglomerato urbano di Abano che era utilizzato con funzione residenziale, visse un importante periodo di sviluppo. Ad Abano aveva sede un antico centro religioso dedicato ad \"Aponus\" che era ritenuta un'importante divinit\u00e0 delle acque. Sempre ad Abano si collocava, secondo la tradizione, la presenza di un culto oracolare del mostro triforme \"Gerione\".\nEpoca medievale.\nDopo la caduta dell'Impero romano d'Occidente nel 476 d.C. il territorio termale euganeo attravers\u00f2 un periodo di forte crisi e cadde in decadenza. La zona fu invasa pi\u00f9 volte dai Barbari e colpita da fenomeni bradisismici. Nell'anno Mille l'antico comune di Montegrotto entr\u00f2 sotto il dominio della famiglia Da Montagnone di origine arimanna.\nSecondo la tradizione locale nel 1084, durante la visita dell'Imperatore Enrico IV e della consorte Berta di Savoia, fu teatro dell'episodio da cui deriva l'espressione \"Ai tempi che Berta filava\".\nDalla met\u00e0 del Duecento il territorio euganeo fu posto sotto il controllo del comune di Padova che impose delle leggi a tutti gli abitanti della zona. Queste leggi stabilivano che era compito del proprietario del terreno tenere in ordine le strade a fondo naturale e la pulizia dei fossi.\nPadova in questo periodo attraversava una lunga decadenza, infatti la citt\u00e0 era in ginocchio dopo le diverse occupazioni e devastazioni che dovette subire. Per ristabilire benessere, pace e giustizia si proclam\u00f2 signore unico della citt\u00e0 Giacomo da Carrara. Inizia ora il lungo dominio carrarese che si protrarr\u00e0 a Padova e nelle terre circostanti per ben 87 anni.\nEpoca della Repubblica veneziana.\nA partire dai primi anni del XV secolo, Padova pass\u00f2 sotto il dominio della Serenissima Repubblica di Venezia. Sotto la guida repubblicana, il territorio euganeo inizi\u00f2 a risollevarsi, infatti, la Serenissima di Venezia inizi\u00f2 una progressiva e graduale opera di ricostruzione. Grazie anche a questo importante sviluppo dell'area, il bacino termale divenne conosciuto in gran parte d'Europa e i visitatori crebbero a dismisura. Sempre in questo periodo nei Colli sorgevano imponenti ed eleganti ville patrizie che possiamo ammirare ancora oggi.\nLa fine della Repubblica e la storia contemporanea.\nNel 1797 la Serenissima Repubblica di Venezia cadde e i due comuni di Montegrotto e Montagnone furono uniti a quello di Battaglia. Con il trattato di Campoformio il Veneto con Padova pass\u00f2 agli austriaci e Montegrotto ritorn\u00f2 un comune a s\u00e9 stante. Durante l'Ottocento gli austriaci svilupparono e sistemarono la zona termale di Montegrotto emanando molte leggi per la conservazione dell'acqua termale. Nel 1864 a San Pietro Montagnon spir\u00f2 Luigi Configliachi, professore dell'Universit\u00e0 di Padova e benefattore.\nDurante la prima guerra mondiale, la zona termale divent\u00f2 con Padova il quartier generale delle forze militari italiane. A Battaglia, nel castello di Lispida, ci fu la residenza del re Vittorio Emanuele III di Savoia.\nNel 1921 l'allora frazione di \"San Pietro Montagnone\" (\"San Pietro Montagnon\" in veneto, noto anche come \"San Pietro di Monte-Groto\", \"San Pietro del Bagno\" o \"Monte del Prete\") fu distaccata dal comune di Battaglia e costituita in comune autonomo. Nel 1934 cambia denominazione in \"Montegrotto Terme\".\nNella seconda guerra mondiale la zona euganea fu un importante centro della resistenza al nazifascismo. Dopo la fine della guerra le Terme Euganee vissero un importante periodo di sviluppo e nel 1950 al nome di Montegrotto Terme si aggiunse la dicitura \"stazione di cura, soggiorno e turismo\".\nSimboli.\nLo Stemma del Comune di Montegrotto Terme nasce con delibera del 23 novembre 1933 quando il Podest\u00e0 di Montegrotto chiese l'autorizzazione a cambiare la vecchia denominazione del Comune termale da \"San Pietro Montagnon\" a \"Montegrotto\" e ad aggiungere l'appellativo \"Terme\".\nL'approvazione fu concessa con Regio Decreto del 27 luglio 1934, n. 1436.\nLo stemma civico riporta le caratteristiche chiavi, le quali simboleggiano il patrono sampietrino, con le sigle S.P.M. (cio\u00e8 San Pietro Montagnon).\nNella parte inferiore dello stemma il monte stilizzato farebbe riferimento alla posizione geografica di Montegrotto (infatti la citt\u00e0 si trova ai piedi dei Colli Euganei) e richiamerebbe lo scudo della famiglia locale dei Da Montagnone, presumibilmente di origine longobarda, l'antica famiglia regnante della Montegrotto medievale.\nL'attuale progetto dello stemma comunale risale al 1920, mentre nel 1926 era stata richiesto, invano, l'assunzione dello stemma dei Da Montagnone costituito da tre monti azzurri inseriti in un campo d'oro.\nIl gonfalone del comune di Montegrotto ha la particolarit\u00e0 di essere a foggia di bandiera, inoltre la miniatura vistata del drappo riporta all'interno uno stemma di forma appuntata con ornamenti esteriori, discostandosi dal bozzetto ufficiale dello stemma del 1927 costituito dallo scudo sannitico sormontato dalla corona del comune e completamente sprovvisto di rami fogliati.\nIn sede di concessione del titolo di \"citt\u00e0\" e \"stazione di cura, soggiorno e turismo\" e conseguente necessit\u00e0 di modificare la foggia della corona murale, l'Ufficio Araldico della Presidenza del Consiglio predispose un nuovo bozzetto provvisto anche dei consueti rami di alloro e quercia legati inferiormente da un nastro tricolore.\nLa blasonatura corretta dello stemma del Comune \u00e8:\n\"D'azzurro, a due chiavi decussate d'oro, accompagnate in punta da un monte d'argento.\"\nMonumenti e luoghi d'interesse.\nParchi e giardini.\nMontegrotto Terme \u00e8 spesso definita \u201ccitt\u00e0 giardino\u201d perch\u00e9 comprende una moltitudine di spazi verdi, parchi e giardini. I principali parchi della citt\u00e0 sono:\nArte.\nMurales e affreschi.\nA Montegrotto Terme sono presenti molti murales che si trovano appunto nei muri dei palazzi del centro. Particolari murales si trovano nei condomini che si trovano in zona pedonale: uno nel palazzo \"San Mauro\" e l'altro in quello \"Manzoni\". Il primo \u00e8 in onore alla zona termale, infatti rappresenta una sorgente di acqua con altri simboli caratteristici della citt\u00e0 di Montegrotto, l'altro, invece, in chiave pi\u00f9 moderna rappresenta la vita giovanile di Montegrotto.\nUn affresco, invece, \u00e8 dedicato alla leggenda di Berta e si trova presso l'ufficio turistico della citt\u00e0 in viale Stazione. L'affresco \u00e8 stato realizzato da Fulvio Pendini ed \u00e8 visitabile dall'esterno dell'ufficio.\nVetri artistici.\nA Montegrotto Terme sono presenti parecchie sculture di vetro artistico. In piazza Roma ci sono delle sculture realizzate con il vetro. Questi \"alberi metallici\" sono stati realizzati dal maestro Del Negro e si trovano proprio di fronte al palazzo municipale. Sono stati inaugurati nel 2003 e tuttora abbelliscono la piazza.\nItinerari in bicicletta.\nMontegrotto Terme ha molte piste ciclabili. L'obbiettivo comune \u00e8 quello di riuscire a collegare tutte le strade maggiori del territorio comunale attraverso le piste ciclabili.\nMezzavia di Montegrotto possiede una lunga pista ciclabile che parte dal ponte di Mezzavia, il quale attraversa il Canale Battaglia, e arriva fino a piazzale Stazione servendo tutta via Mezzavia. Sempre nella frazione c'\u00e8 una pista ciclabile in via Campagna Bassa e un'altra sterrata che collega queste due strade.\nNumerose nella frazione Centro le piste ciclabili: una in corso delle Terme che collega il centro termale di Montegrotto con la vicina Abano Terme, una di recente costruzione in via Vivaldi e un'altra nella strada che giunge fino al Palazzetto dello Sport, il \"PalaBerta\".\nNella frazione di Turri le piste ciclabili servono via Castello, via Vallona e piazza della Libert\u00e0, collegando la Stazione di Terme Euganee alla localit\u00e0 collinare di Montegrotto.\nNella frazione di Caposeda la pista ciclabile pi\u00f9 importante \u00e8 quella che collega piazza Roma a Torreglia, una pista lunghissima che costeggia la strada provinciale di via Caposeda. Altre piste ciclabili minori sono presenti nella frazione.\nMontegrotto Terme, dunque, \u00e8 un paese indicato per spostarsi in bicicletta. \u00c8 prevista la costruzione di altre piste ciclabili in via Marza, via Neroniane, via Circonvallazione, viale Stazione e via Roma.\nUn progetto considerevole \u00e8 quello di realizzare un collegamento per le bici dal Canale Battaglia ad Abano Terme passando per Montegrotto attraverso i campi, il cosiddetto \"Anello Ciclabile dei Colli Euganei\" progettato e finanziato dalla Provincia di Padova.\nArredo urbano.\nMontegrotto Terme \u00e8 conosciuta, oltre che per le fonti termali, anche per la cura e la bellezza del territorio e dell'arredo urbano.\nStatue e busti.\nPresso piazza Perlasca si trova il busto di Giorgio Perlasca, un eroe padovano nominato Giusto delle Nazioni, che ha ricoperto un ruolo importante per il salvataggio di molti ebrei nel periodo della Shoah nazista. Il busto, realizzato dall'artista Giampietro Cudin, \u00e8 stato inaugurato in occasione del Giorno della Memoria del 27 gennaio 2007. Lo scoprimento dell'opera \u00e8 avvenuto nel corso di una cerimonia alla quale hanno preso parte il Sindaco, le autorit\u00e0 locali, il figlio di Giorgio, Franco, una rappresentanza degli studenti dell'Istituto Comprensivo di Montegrotto e una delegazione della cittadina ungherese di Berettyoujfalu (Citt\u00e0 gemellata con Montegrotto) dove Perlasca salv\u00f2 molti ebrei. La cerimonia \u00e8 poi continuata al Palazzo del Turismo dove \u00e8 stata inaugurata una mostra antologica su Giorgio Perlasca.\nStatue in bronzo.\nIn piazza Carmignoto, per esempio, ci sono alcune statue in bronzo raffiguranti animali: fenicotteri in acqua, giraffe e cavalli nel prato. Altre statue in bronzo animano la citt\u00e0: ci sono molti bambini e bambine adiacenti ai passaggi pedonali e vicino alle scuole del territorio per invitare gli automobilisti a rallentare, un'altra statua \u00e8 presente in piazzale Stazione e raffigura un tipico fanghino durante il suo orario di lavoro.\nFontane.\nNel territorio di Montegrotto sono presenti moltissime fontane. Le pi\u00f9 notevoli si trovano in piazzale Stazione, piazza Carmignoto e piazza Roma. Partendo da piazzale Stazione possiamo incontrare una vasca molto grande che, con i suoi giochi d'acqua, accoglie gli ospiti delle terme arrivati con il treno.\nIn zona pedonale e pi\u00f9 precisamente in piazza Carmignoto si trova una bella fontana a \"palla\" che ricorda il Sole. Particolarmente suggestiva \u00e8 di sera quando tutti i faretti colorati la illuminano. Continuando per viale Stazione si giunge in piazza Roma dove incontriamo una particolare fontana che parte dal centro della piazza e scende come un ruscello fino ad arrivare in un laghetto d'acqua.\nNel parco Mostar si trova una particolare fontana che sancisce simbolicamente il gemellaggio fra la citt\u00e0 di Montegrotto e quella di Mostar in Bosnia ed Erzegovina. La fontana rappresenta un ponte che, appunto, unisce questi due comuni. Molte altre fontane si trovano nel nuovo quartiere di piazza Mercato. Altre particolari vasche si trovano nella rotonda di corso Terme e di largo Traiano.\nTabelloni luminosi.\nIn tutto il territorio comunale ci sono cinque tabelloni luminosi in funzione 24 ore su 24 che informano costantemente e in tempo reale i cittadini e gli ospiti. Questi sono posizionati in via Mezzavia, piazza Libert\u00e0 a Turri, corso Terme, piazza Roma e via Caposeda. Tutti i tabelloni, eccetto quello di piazza Roma che \u00e8 dotato di un dispositivo autonomo, sono collegati ad un computer che si trova in municipio nel quale vengono trasmessi messaggi e notizie utilizzando un sistema simile a quello dei telefoni cellulari.\nLo scopo dei cinque tabelloni consiste nell'informare tutti i cittadini e gli ospiti di Montegrotto sui principali appuntamenti e scadenze dell'Amministrazione Comunale. Oltre alle notizie amministrative, come ad esempio le convocazioni del consiglio comunale e gli orari di ricevimento dei vari uffici, nel display scorrono anche appuntamenti d'interesse turistico come convegni, conferenze, feste, manifestazioni ed eventi. Si tratter\u00e0 di tenere informata la cittadinanza con un continuo aggiornamento sui fatti del giorno. Anche i cittadini potranno fare richiesta d'inserire annunci particolari purch\u00e9 riguardino messaggi d'interesse collettivo.\nI tabelloni, che sono alti 2,10 metri e larghi 3,20, sono rivestiti di materiale antisfondamento per evitare possibili danneggiamenti. A differenza del tabellone posizionato in piazza Roma, gli altri dispositivi sono formati da un doppio schermo luminoso che permette di leggere le notizie comunali sia da un lato che dall'altro.\nCultura.\nCucina.\nLa gastronomia euganea presenta novit\u00e0 ma degni di nota sono anche i piatti della tradizione veneta fra i quali risi e bisi, pasta e fagioli, bigoli al sugo, gnocchi di patate al sugo e risotto con le \"cicche\". Famosissima \u00e8 la polenta veneta che pu\u00f2 essere abbinata a specialit\u00e0 come: polenta e osei, polenta e funghi, polenta e baccal\u00e0.\nVini.\nLa zona dei Colli Euganei \u00e8 pregiata per la produzione di vini DOC: sono appunto denominati \"Colli Euganei\". I vitigni diffusi nella zona sono merlot, pinot bianco, moscato, fior d'arancio, merlot, cabernet-sauvignon.\nAltre specialit\u00e0.\nProduzione di miele, olio (si ricorda che Arqu\u00e0 Petrarca fa parte dell'Associazione nazionale citt\u00e0 dell'olio), giuggiole (si ricorda la citt\u00e0 di Arqu\u00e0 nota per le giuggiole).\nGeografia antropica.\nIl viale principale di Montegrotto Terme \u00e8 il viale della stazione su cui affacciano molti negozi e locali pubblici. Dal viale si pu\u00f2 raggiungere il piazzale della stazione e la zona pedonale di via Manzoni con la piazza dedicata a Carmignoto (personalit\u00e0 locale) e la fontana a \"palla\" che ricorda il Sole.\nSempre da viale stazione parte via Roma, il cui fulcro \u00e8 piazza Roma sede del palazzo del municipio dove si trovano anche i particolari vetri artistici chiamati anche alberi metallici.\nDa piazza Roma partono una serie di strade che portano da un lato a villa Draghi e al museo internazionale del vetro d'arte e delle terme e dall'altro a corso Terme, il quale collega Montegrotto alla vicina Abano.\nMolto frequentata dai giovani \u00e8 il parco Papa Giovanni Paolo II (nato col nome di Parco Mostar e successivamente modificato) e la zona degli scavi romani. Nel parco Papa Wojtyla si trova la fontana dedicata al primo gemellaggio della citt\u00e0 con la citt\u00e0 di Mostar in Bosnia ed Erzegovina.\nNella localit\u00e0 Turri si trova piazza della Libert\u00e0 da cui parte via Neroniane che scende fino al centro del paese. Piazza della Libert\u00e0 \u00e8 il fulcro della frazione. La piazza \u00e8 stata rinnovata e rifatta recentemente, ideata con una serie di terrazzamenti che ricreano pi\u00f9 palchi naturali, utilizzati d'estate per realizzare concerti e cinema all'aperto.\nEconomia.\nIndustria.\nImportante attivit\u00e0 economica del comune \u00e8 data dalla zona artigianale che si trova in localit\u00e0 Caposeda.\nServizi.\nGrazie al notevole flusso turistico di Montegrotto negli ultimi anni si \u00e8 sviluppato anche il settore del commercio. In tutto in negozi del paese sono circa 280. Molti di questi si sono specializzati nelle calzature e nella pelletteria particolarmente apprezzate dagli ospiti stranieri. Notevole \u00e8 anche il numero dei pubblici esercizi, circa 75, per la somministrazione di alimenti e bevande (bar, ristoranti, pizzerie).\nIl mercato settimana si tiene il gioved\u00ec in piazza mercato ed \u00e8 punto di incontro dei cittadini\ne motivo di svago per gli ospiti. Il mercato ambulante offre 192 posteggi ed \u00e8 uno dei mercati pi\u00f9 notevoli e vasti della Provincia di Padova.\nOgni seconda domenica di ogni mese lungo Viale Stazione e Via Manzoni si svolge il mercatino dell'usato e dell'antiquariato con una presenza di circa 70 espositori.\nTurismo.\nMontegrotto Terme basa la sua economia sul turismo termale, infatti nel territorio sono presenti circa 34 strutture adibite al soggiorno del cliente. Tutti gli hotel hanno annesso lo stabilimento ed attrezzature per le cure termali come piscine e grotte.\nNel territorio sono presenti 25 strutture extralberghiere che possono accogliere fino a 71 persone. La struttura pi\u00f9 notevole \u00e8 un campeggio attrezzato con 185 piazzole di sosta con una potenzialit\u00e0 di accoglienza fino a 756 persone. Il campeggio conta ben 3 piscine pubbliche.\nIl flusso turistico di Montegrotto, nel 2008, si aggira attorno ai 210.000 arrivi con circa 1.000.000 presenze annuali. Le presenze maggiori provengono dall'esterno, in particolare Germania e Austria, ma anche da Francia, Gran Bretagna e Russia.\nInfrastrutture e trasporti.\nStrade.\nLa rete viaria di Montegrotto Terme \u00e8 sufficientemente sviluppata.\nLa citt\u00e0 presenta diverse porte d'accesso, anche attraverso la linea ferroviaria Venezia-Bologna. Questa stessa linea \u00e8 attraversata da tre sottopassaggi che rientrano nel territorio comunale. Il primo, sito in via Sabbioni, \u00e8 in compartecipazione con il Comune di Abano Terme. Il secondo, sito fra le vie Campagna Bassa e Marza, \u00e8 stato inaugurato nel 2006 ed \u00e8 alto 4,50\u00a0m. Questo sottopassaggio \u00e8 l'unico in tutto il territorio di Montegrotto ad essere in grado di far passare autobus turistici e mezzi di soccorso dei Vigili del Fuoco. Il terzo sottopassaggio si trova in prossimit\u00e0 di piazzale Stazione e collega il centro con la frazione di Mezzavia.\nRecentemente \u00e8 stato aperto al traffico un nuovo tratto della circonvallazione che convoglia il traffico proveniente dai colli direttamente alla SS16, evitando cos\u00ec l'attraversamento del centro e il passaggio sul vecchio ponte di Mezzavia oggi chiuso al traffico. La stessa circonvallazione \u00e8 dotata di un sottopassaggio che agevola il transito dei mezzi pesanti e dei Vigili del Fuoco.\nDopo anni di attesa, inoltre \u00e8 stato realizzato un ponte di collegamento fra la zona artigianale di Montegrotto e quella di Abano, che favorisce lo snellimento della viabilit\u00e0 commerciale fra le due zone.\nFerrovie.\nLa citt\u00e0 \u00e8 servita dalla stazione di Terme Euganee-Abano-Montegrotto, situata lungo la ferrovia Padova-Bologna.\nMobilit\u00e0 urbana.\nMontegrotto Terme \u00e8 servito da numerosi mezzi di trasporto pubblico.\nPer spostarsi all'interno del comune o raggiungere Abano Terme o Padova si pu\u00f2 utilizzare l'autobus della linea extraurbana M di Aps Holding. Esso parte da piazza della Libert\u00e0 nella frazione di Turri e, percorrendo le vie principali del comune, raggiunge la vicina Abano in circa 15 minuti e Padova in 35-45 minuti.\nRecentemente \u00e8 entrato in funzione a pieno regime il City Sightseeing, autobus scoperto a 29 posti dotato di audioguida con quattro lingue disponibili, che collega le diverse zone turistiche di Padova e delle Terme Euganee. Il percorso che attualmente svolge si ramifica in linea A e linea B. La linea A segue un itinerario urbano all'interno della citt\u00e0 di Padova e la linea B effettua un percorso fra Abano Terme e Montegrotto Terme.\nPer spostarsi nel bacino termale euganeo si pu\u00f2 utilizzare \"Il Puffetto\", un trenino su gomma che fa la spola fra Montegrotto Terme ed Abano Terme.\nUna linea collega Montegrotto Terme direttamente con l'aeroporto internazionale di Venezia \"Marco Polo\", posto a circa 60\u00a0km. Il servizio, che effettua fermate intermedie, impiega circa due ore.\nAmministrazione.\nGemellaggi.\nInoltre la citt\u00e0 di Montegrotto Terme \u00e8 gemellata con la fondazione Citt\u00e0 della Speranza.\nSport.\nOgni hotel \u00e8 dotato di impianti sportivi e piscine, anche termali.\nTutte le scuole sono dotate di palestra e locali accessori.\nPalaberta.\nNel 2011 \u00e8 stato completato il Palazzo dello Sport\nStrutture.\nSono presenti:"}
{"id": "1868619", "revid": "2091899", "url": "https://it.wikipedia.org/wiki?curid=1868619", "title": "Episodi di Summer Crush (prima stagione)", "text": "La prima stagione di \"Summer Crush\" \u00e8 composta da 26 episodi e ufficialmente \u00e8 stata trasmessa in Francia sul canale France 2 dal 16 luglio al 20 agosto 2007: in realt\u00e0, il primo episodio era gi\u00e0 stato trasmesso come test il 21 aprile 2007, ottenendo molto successo.\nIn Italia, la prima stagione \u00e8 stata trasmessa in anteprima assoluta sul canale Mya di Mediaset Premium, dal 26 febbraio al 13 marzo 2008 con due episodi a serata.\nIn chiaro \u00e8 stata trasmessa per la prima volta su Italia 1 dal 7 luglio all'11 agosto 2008, con un episodio singolo.\nDal 9 gennaio al 27 gennaio 2009, la prima stagione \u00e8 in replica su Mya alle ore 19:30, con un doppio episodio.\nInoltre, dal 21 giugno al 7 luglio 2010, viene replicata su Italia 1, e dal 1\u00ba al 17 marzo 2011 su La5, con un doppio episodio in entrambe le repliche.\nLa stagione viene nuovamente replicata dal 22 luglio 2011, con un episodio per puntata, e dal 6 maggio 2012 con vari episodi replicati la domenica e uno singolo dal luned\u00ec al venerd\u00ec su Mya, mentre su Italia 1 dal 29 luglio 2013 al 25 agosto 2013, tutti i giorni, alle 6:15 circa con uno o due episodi integrali.\nDal 2008 al 2011, durante la trasmissione in chiaro della stagione su Italia 1 e La5, gli episodi venivano tagliati di 4 o 5 minuti, in modo da ottenere una puntata da 20 minuti o due da 40 minuti totali.\nIl colpo di fulmine.\nTrama.\nAlex \u00e8 un ragazzo che vive a La Rochelle, di 18 anni appena compiuti. Proprio un anno prima \u00e8 stato lasciato dalla sua ragazza, Manon. L\u00e9o, il suo migliore amico, come regalo di compleanno gli procura un appuntamento, ma lui si dimostra indifferente, essendo rimasto ancora \"scottato\" da Manon. I due lavorano come lavavetri, e durante la pausa pranzo Alex vede una ragazza per strada che gli fa perdere la testa. Cerca di raggiungerla, ma non la trova pi\u00f9. Dopo qualche ora, tornato al lavoro, la rivede all'interno di una biblioteca di cui deve lavare i vetri esterni. Alex scrive il suo numero sul vetro e si fa telefonare. I due si presentano, la ragazza si chiama Alice, e si danno appuntamento per pi\u00f9 tardi. Una cosa tira l'altra e si danno nuovamente appuntamento per la serata in un locale. Lei porta la sua amica Eva, e lui porta L\u00e9o. Ma prima di entrare nel pub Alex riceve una telefonata da un tizio che gli dice di stare lontano da Alice.\nAmore eterno.\nTrama.\nAlex e L\u00e9o sono fuori dal locale in cui si sarebbero dovuti incontrare con Alice e Eva. Il buttafuori per\u00f2 non li lascia entrare perch\u00e9 Alex qualche tempo prima gli aveva fatto uno scherzo facendogli fare foto mezze nude per un calendario, rendendolo ridicolo. Il ragazzo allora, per pareggiare i conti, si inizia a spogliare davanti a tutti e riesce cos\u00ec ad entrare con L\u00e9o. All'interno i quattro si conoscono meglio ma una ragazza versa un drink sui pantaloni di Alex, che \u00e8 costretto ad andare in bagno per darsi una sistemata. All'improvviso viene aggredito da uno sconosciuto che lo intima di stare lontano da Alice. Il ragazzo telefona a L\u00e9o chiedendogli di venire in bagno e li gli racconta cosa gli \u00e8 successo. Subito dopo va a casa a cambiarsi ma nella strada per ritornare al locale incontra Manon, che gli mostra una vecchia fotografia di lei e lui assieme e gli dice chiaramente di essere ancora innamorata. Ma il ragazzo chiarisce che tra loro \u00e8 finita. Dopo essere tornato al locale, riceve un'altra minaccia telefonica; Alex racconta ci\u00f2 che gli sta succedendo ad Alice, che per\u00f2 non risponde in modo concreto. I quattro ragazzi vanno in un deposito di legname, che si affaccia sul mare e da dove si pu\u00f2 vedere un bel tramonto e Alex ne approfitta per dichiararsi. Intanto anche L\u00e9o fa la sua parte con Eva, che per\u00f2 \u00e8 leggermente contrariata visti i modi \"poco dolci\" del ragazzo. Arrivata la notte, Alice racconta ad Alex la sua passione per la natura e anche quella per gli ideogrammi e la simbologia etnica in generale, cose che condividono entrambi. Allora il ragazzo la porta a far vedere un albero in una residenza privata dove \u00e8 inciso anche un ideogramma. Vista l'atmosfera il ragazzo ne ri-approfitta per dichiararsi in modo profondo e i due si baciano, ma all'improvviso Alice si mette a piangere e scappa al porto; Alex, credendo che la ragazza sia caduta in acqua, si getta nel mare.\nAlla ricerca di Alice.\nTrama.\nAlex viene assistito dalla polizia e dai sommozzatori, che cercano Alice in acqua ma non trovano nulla. Successivamente il ragazzo racconta tutto a L\u00e9o, che incredulo telefona ad Eva, e si fa dare l'indirizzo di Alice. Alex la trova a casa in atteggiamenti strani. Il ragazzo la rimprovera per averlo fatto preoccupare, ma lei non lo fa nemmeno entrare in casa dicendo che c'\u00e8 sua nonna malata che dorme. I due parlano un attimo sulle scale del condominio, si baciano e successivamente il ragazzo se ne va, dicendo ad Alice di venire al locale vicino al palazzo pi\u00f9 tardi. Dopo che Alex se n'\u00e8 andato, la ragazza rientra in casa, che sembra vuota da molti anni, e tira fuori una vecchia foto del ragazzo. Dopo qualche minuto Alex riceve una telefonata da Alice, che gli dice che \u00e8 dispiaciuta ma deve lasciare la citt\u00e0. Alex prova ad inseguire il taxi dove si trova Alice, senza successo. Cos\u00ec si introduce con L\u00e9o nell'appartamento della ragazza, ma dopo aver visto che \u00e8 vuoto, arriva la portinaia, che dice che \u00e8 disabitato da molti anni e che avrebbe chiamato la polizia se i due non se ne fossero subito andati. I ragazzi scappano, ma intanto Alex propone di cercare Eva (che non era raggiungibile telefonicamente) e seguendo una traccia di L\u00e9o, che sa che la ragazza fa Karate, cercano in tutte le palestre ma inizialmente senza fortuna. Poi Alex vede un cartellone pubblicitario dove c'\u00e8 Eva, infatti la ragazza lavora in una societ\u00e0 di escursioni marittime. Dopo averla trovata, Eva informa che lei ed Alice si conoscono in realt\u00e0 da pochissimo tempo e non si erano mai viste prima, di conseguenza non conosce il cognome di Alice, ne la sua vera residenza. Inoltre racconta ai ragazzi che ha visto Alice in spiaggia la mattina stessa e che la stessa l'ha rimproverata per aver dato il suo indirizzo a L\u00e9o.\nUn mistero di nome Alice.\nTrama.\nAlex ha degli incubi. Pensa che la traccia giusta per ritrovare Alice sia cercare chi l'ha aggredito nel bagno del locale qualche giorno prima. Cos\u00ec vanno dal buttafuori, che gli indica il possibile sospetto. Dopo essere stato riconosciuto da Alex, l'uomo dice che \u00e8 stato pagato per spaventarlo. Alex, che non riesce pi\u00f9 a capire cosa stia succedendo, si reca al deposito di legname dove era stato con Alice, e inaspettatamente la trova l\u00ec. Qualcuno ha appiccato un incendio sopra ad alcuni container, ed Alex vuole spiegazioni, ma Alice non parla. Arrivati i pompieri, il capo squadra sospetta di Alex, intanto Alice scappa, dicendo ad Alex di andare all'albero della residenza privata, e che l\u00ec trover\u00e0 spiegazioni. Il ragazzo va con L\u00e9o all'albero, dove trovano una scatola in cui sono contenuti una lettera di Alice ed un dente di una famiglia di squali proveniente dalla Nuova Caledonia. Cos\u00ec Alex si mette in testa di andarci. Alex collega il suo cellulare al computer di un Internet Point per scoprire il significato di un ideogramma trovato e fotografato sopra l'albero, inciso probabilmente da Alice. Ma dopo aver visto alcune foto scattate, ne trova una in cui lui ed Alice sono in una spiaggia, insieme, vicino ad una maschera.\nPensa con il cuore.\nTrama.\nAlex \u00e8 a pranzo dai i suoi genitori con L\u00e9o. A tavola, la madre gli consegna una lettera da una scuola di manga del giappone, la quale che hanno accettato la sua domanda. Ma Alex ha cambiato i suoi piani e vuole andare in Nuova Caledonia. La reazione dei genitori non \u00e8 per niente bella, soprattutto quando scoprono che \u00e8 per un colpo di fulmine. Alex si informa presso un'agenzia, e visti i 1400\u20ac del biglietto per la Nuova Caledonia vende tutte le sue cose, dai vecchi giochi al computer. Anche L\u00e9o collabora, vendendo la sua macchina per far felice l'amico e comprandogli il biglietto con il ricavato. Ma i genitori di Alex, che hanno capito che il ragazzo \u00e8 innamorato seriamente, gli regalano 2500\u20ac ed il ragazzo allora compra il biglietto anche ai suoi due amici.\nAll'altro capo del mondo.\nTrama.\nAlex, L\u00e9o ed Eva sono partiti. Arrivati a Noum\u00e9a non sanno da dove cominciare per cercare Alice. Un ragazzo del luogo gli d\u00e0 un volantino promozionale di una commedia teatrale, \u201cAlice nel paese delle meraviglie\u201d. Alex lo considera un segno ed arrivano in centro. Eva per\u00f2 \u00e8 stanca e vuole prendere un taxi. All'interno di uno di essi vede proprio Alice e lo urla ai ragazzi. Inutile il tentativo fatto da Alex di inseguire il mezzo, ma il ragazzo si ricorda per\u00f2 che Alice ha un tatuaggio sul braccio e capisce che la pista giusta \u00e8 cercare dai tatuatori della zona. Dopo aver cercato in pi\u00f9 negozi, trovano quello giusto. Grazie ad una messa in scena Eva riesce a farsi dire dove potrebbe essere Alice: lavora come cameriera in un bar l\u00ec vicino. I ragazzi si dirigono subito nel posto e Alex, che la rivede, da a un collega di Alice una scatola con all'interno inciso un ideogramma, che significa \u201cAmore Eterno\u201d. Il collega lo consegna ad Alice ed inizialmente lei sembra essere contenta, ma poi raggiunge Alex al bancone e fa finta di niente. Sembra arrabbiata e gli ordina di andarsene. Poi la ragazza esce dal locale e scoppia a piangere.\nUn posto dove dormire.\nTrama.\nAlex aspetta Alice davanti al bar, in attesa della fine del suo turno, ma i suoi colleghi gli impediscono di parlare con la ragazza. La mattina dopo Alex si introduce nel locale dove lavora Alice per cercare il suo cognome e l'indirizzo nel registro dei dipendenti. Alex si apposta quindi davanti a casa di Alice, ma si nasconde quando vede che sta per uscire con un ragazzo. Li segue anche in autobus, e quando la ragazza rimane sola, Alex si mette a sedere a fianco a lei. I due parlano, anche se Alice non da risposte concrete, nemmeno su chi fosse quel ragazzo, ad ogni modo dice di voler comprare un costume da bagno, cos\u00ec il ragazzo la accompagna. Ma al negozio, con un espediente, Alice riesce a fuggire. Rimasto solo alla fermata dell'autobus, Alex conosce un ragazzo del luogo, che si offre di aiutarlo a trovare una sistemazione per dormire in tenda. I ragazzi quindi vi si stabiliscono, ma la tenda si rompe e cos\u00ec Eva li conduce in una casa disabitata che aveva visto nei dintorni, e infine si mettono a dormire. Ma qualcuno la notte entra e prende quasi tutti i bagagli dei tre ragazzi. Si scopre nelle ultime scene che a farlo \u00e8 stato lo stesso ragazzo che li ha aiutati con la tenda, su ordine di Alice che gli dice che devono assolutamente abbandonare l'isola, perch\u00e9 sono in pericolo.\nTormenti.\nTrama.\nDopo essere stati derubati, i ragazzi si ritrovano a dover barattare per procurarsi da mangiare. Alex fa colazione con i tre e intanto dice di aver visto Alice il giorno precedente in autobus con un altro. Eva gli consiglia di invitare la ragazza a cena per parlargli della situazione e per chiedere se si pu\u00f2 fare qualcosa al fine di recuperare il loro rapporto. La stessa incontra Alice al bar e le chiede il motivo di tale comportamento nei confronti di Alex. La informa anche che la sera lui l'avrebbe invitata a cena. Nonostante ci\u00f2, la ragazza sembra indifferente. Intanto L\u00e9o fa il farfallone con le altre, facendo ingelosire la fidanzata. Ad ogni modo, per convincere Alice, i tre si mettono decorazioni hawaiane e iniziano a \u201ccantare\u201d una canzone davanti a lei dove Alex fa capire alla ragazza di voler uscire con lei quella sera, e cos\u00ec lei accetta. Al ragazzo viene offerto del cibo cinese da una rosticceria, ma su richiesta di Alice, il collega sabota Alex spingendolo al lato della strada dove si trova un canale, che quindi cade con il cibo. A causa della caduta, Alex conosce Emile, nipote del proprietario di un motel, che si offre di dare una stanza al ragazzo in cambio di lezioni di nuoto. Arrivato all'albergo, Alex si fa una doccia, ma lo stesso che l'ha buttato in acqua si introduce nella sua stanza e gli ruba i vestiti, che il ragazzo per\u00f2 riesce a recuperare. Dopo aver spiegato la situazione ai ragazzi, Eva gli d\u00e0 un mazzo di fiori, da portare in alternativa alla cena. La sera, Alex ha preparato un'atmosfera molto romantica sulla spiaggia per Alice. Sembra esserci di nuovo feeling tra i due, ma lei riceve una telefonata e se ne va. Alex la insegue, e nella scena finale si vede il collega di Alice che parla con lo stesso ragazzo con cui la donna era in autobus, dicendogli che il ragazzo con cui aveva appuntamento l'ha trattata male, ed Alice non smentisce nulla.\nPiano infallibile.\nTrama.\nAlex chiede consiglio a L\u00e9o, che gli dice di far ingelosire Alice per vedere la sua reazione. Non molto tempo dopo, Alice passa con il solito ragazzo vicino alla spiaggia ed Alex ne approfitta per mettere in pratica il consiglio di L\u00e9o, con una ragazza in spiaggia, Emma. L\u00e9o raggiunge Alice, che \u00e8 con il suo amico, per parlarle di Alex e della sua nuova fidanzata, poi anche Alex li raggiunge e quando si inventa di essere fidanzato con Alexandra (Emma), Alice sembra molto turbata. Dopo pochi minuti, Alex va dall'altra parte della spiaggia (semi-deserta). Riguarda la foto di lui e di Alice vicino alla maschera, trovata a La Rochelle; la sta per strappare, ma una donna gli consiglia di non farlo. Lui gli dice di non intromettersi e la strappa. Alex si gira ed improvvisamente la donna scompare. Dopo va con L\u00e9o in un bar e vede il ragazzo che sta sempre con Alice, e che egli presume essere il suo fidanzato. Ma l'uomo subito mette in chiaro le cose: si chiama Cl\u00e9ment ed \u00e8 il fratello di Alice. Alex si sente sollevato ma Cl\u00e9ment mostra molta diffidenza. Poco dopo, i ragazzi vengono invitati ad una danza popolare che si svolger\u00e0 vicino ad un albero considerato magico, il Banyan. L\u00ec Alex rivede la foto che aveva strappato e assieme ad essa la stessa donna che ha visto prima. Ne approfitta subito per scusarsi del suo comportamento e le chiede chi lei sia. Risponde che \u00e8 la pro-zia di Emile, e consiglia ad Alex di portare Alice sotto l'albero, considerato un luogo sotto al quale non \u00e8 possibile dire bugie, e cos\u00ec Alex avrebbe saputo finalmente la verit\u00e0. Il ragazzo va davanti a casa di Alice, aspettando che esca. Si mettono a parlare ed Alice sembra essere gelosa della ragazza con cui Alex si era finto fidanzato. Ma un tizio alto e biondo li raggiunge, spinge Alex e bacia Alice.\nL'albero della verit\u00e0.\nTrama.\nAlex si \u00e8 appostato nuovamente assieme a L\u00e9o davanti a casa di Alice, per cercare di parlarle. Ma li arriva anche Emma, che si trovava l\u00ec vicino. Alice, infastidita, se ne va assieme al suo vero fidanzato, il ragazzo alto e biondo. Eva ha trovato un lavoro come commessa in un negozio sportivo, ma due ragazzi cercano di rimorchiarla e L\u00e9o, arrivato con Alex, va su tutte le furie. L\u00ec per\u00f2 \u00e8 arrivato anche il fidanzato di Alice, Jess, che doveva ritirare una tavola da surf. Si fa aiutare da Alex per portarla in macchina, approfittandone per parlargli parole. Alex dice con Jess che \u00e8 venuto a riprendersi Alice, il quale per\u00f2 ribatte sfottendolo. Poco dopo Alex si fa assumere in un negozio di manutenzione per le barche a vela, proprio di fianco al locale dove lavora Alice. Ma arriva Jess che vede Alex proprio vicino al locale ed i due litigano. Ma alla domanda di Alex ad Alice (mi ami?), lei non risponde. Alex si sente sollevato e con L\u00e9o organizza un piano per portare Alice all'albero della verit\u00e0 e per cercare di capire le sue vere intenzioni. I due iniziano con lo scrivere \u201cAlice sei tu la mia regina\u201d sopra la vela di una barca. Poco dopo arriva di nuovo Jess, per accompagnare la ragazza al locale e vedendo quella scritta va su tutte le furie, mentre Alice si mette a ridere e sembra felice. Per\u00f2 i due stanno per fare a botte cos\u00ec interviene per fermarli. Quando la donna va nel bar per ricominciare il turno, il solito collega le da un pezzo degli scacchi, colorato di blu. Lo porta a dei clienti che ci stavano giocando, e loro le consigliano di andare al Ranche a trovare chi ha dipinto di blu il pezzo. L\u00ec Alice vede L\u00e9o, che ci lavora da poco. La ragazza vede un cavallo con una sella blu, ci monta sopra e l'animale la porta all'albero della verit\u00e0, dove Alex si dichiara. Anche Alice dice di amarlo. E gli spiega che se voleva che se ne andasse era solo perch\u00e9 lui era in pericolo. Alex non riesce a capire, ma Alice gli dice che gli hanno fatto il malocchio, e aggiunge che non pu\u00f2 spiegarglielo, ma pu\u00f2 farglielo vedere. I due scesi dall'albero si baciano, ma da lontano si vede Jess che li sta spiando.\nLa foto misteriosa.\nTrama.\nAlice porta Alex a casa sua, per fargli vedere una foto del ragazzo trovata con degli spilli sopra. Ci\u00f2 per tradizione locale indica il malocchio e Alice spiega ad Alex perch\u00e9 voleva che se ne andasse: due anni prima aveva un amico a cui avevano fatto il malocchio e dopo una settimana \u00e8 caduto dalla moto. Lei voleva evitare che questo accadesse anche ad Alex. Ma il ragazzo successivamente le fa vedere la foto di lui e lei in una spiaggia caledoniana, quella che aveva trovato misteriosamente a La Rochelle. Intanto Jess li sta spiando e sembra particolarmente agitato. Alex porta a fare un giro in scooter Alice e dopo un po' di strada si fermano ad un bar. L\u00ec arriva Jess che chiede di parlare con la ragazza; Alex acconsente e Alice sale in moto con Jess, mentre Alex, rimasto solo, si ritrova con la ruota a terra. Dopo averla aggiustata incontra Emma, ma quando capisce che la ragazza cerca di flirtare, se ne va con una scusa. Tornato all'hotel, trova Alice che lo aspetta in lacrime.\nGli spiega che Jess si \u00e8 comportato male con lei, andando ad alta velocit\u00e0 sulla moto e non ascoltandola quando lei gli chiedeva di fermarsi. Quando Jess finalmente si ferma, i due si mettono a litigare e l'ex se ne va, lasciando Alice in mezzo alla strada. Alex consola Alice e nel frattempo tornano L\u00e9o ed Eva che sono felicissimi di vedere i due assieme. La mattina dopo Jess \u00e8 scomparso. Arriva anche il padre di Alice, St\u00e9phane, che chiede alla figlia se sa dove possa essere andato e anche perch\u00e9 di quel gesto. Quando la ragazza gli dice che non stanno pi\u00f9 assieme, il padre si infuria e le ricorda che Jess le ha salvato la vita. Alice scappa ma Alex la segue. Lei gli racconta che due anni prima ha avuto un incidente in barca. C'erano lei, sua madre, Jess e suo fratello, Cl\u00e9ment. Sua madre \u00e8 morta nell'incidente e Alice si \u00e8 salvata grazie a Jess. Poco dopo, si vede Jess sperduto in mezzo al mare, che con degli spilli fora una propria foto.\nSensi di colpa.\nTrama.\nAlice e Alex vanno da Cl\u00e9ment, per sapere dove sia Jess. Il ragazzo \u00e8 molto arrabbiato con la sorella, e attribuisce la colpa alla ragazza e ad Alex.\nI due dopo essere usciti dalla casa del fratello vanno a chiedere informazioni a tutte le persone che possano aver visto Jess. Dopo aver chiesto ad un noleggiatore di barche, egli risponde di avergli affittato un'imbarcazione. Alice capisce quindi dov'\u00e8 si \u00e8 diretto il ragazzo: a La Foa, una cittadina su un'isola. Per andarci bisogna navigare per ore il mare ed in pi\u00f9 vi sono 7 ore di cammino per il bosco. Ad accompagnare i ragazzi vi \u00e8 anche Emile, che conosce bene il luogo.\nDurante il cammino trovano alcune cose di Jess sparse per la foresta, ma dopo un po' incontrano degli amici d'infanzia di Alice, i quali dicono che l'ex-fidanzato \u00e8 al villaggio, e che sta bene. Arrivati nella cittadina, la ragazza riabbraccia tutte le amiche di famiglia. Poi va da Jess e tutti e due sembrano molto contenti di vedersi, ma Alex li vede e sembra infastidito.\nLa cascata degli innamorati.\nTrama.\nAlex \u00e8 con gli altri abitanti del villaggio e sta cercando Alice. I ragazzi lo avvertono di non fidarsi di Jess, che nel frattempo propone ad Alice di andare alla \u201cCascata degli innamorati\u201d, una cascata dove per tradizione gli innamorati si tuffano assieme per benedire il loro amore. I due ci andavano sempre a giocare quando erano piccoli; Alex e L\u00e9o continuano a cercare Alice, ed incontrano una bella ragazza del luogo, Julie. Naturalmente L\u00e9o ci prova subito, ma la ragazza \u00e8 gi\u00e0 fidanzata ed effettivamente lo \u00e8 anche L\u00e9o. La sera i ragazzi vanno a dormire in un bungalow. Alice e Alex si stanno per mettere a letto quando sotto il cuscino trovano una noce con degli spilli piantati all'interno. Alice \u00e8 spaventata e spiega ad Alex che si \u00e8 fatto maledire. La stessa va alla cascata con Jess, che improvvisa un rito per togliere la maledizione ad Alex.\nPer rendere effettivo il rito, il ragazzo dice che Alice deve rinunciare ad amare Alex. I due si tuffano assieme nella cascata, ma grazie a Julie, Alex li trova e riesce a tuffarsi dopo pochi secondi. Jess sta per annegare e Alex lo salva. Nonostante ci\u00f2 l'ex-ragazzo di Alice dice che il rito \u00e8 gi\u00e0 compiuto, e che lei non ama pi\u00f9 Alex.\nAlla ricerca della chiave.\nTrama.\nAlice ed Alex fanno vedere alla pro-zia di Emile la noce \u201cspillata\u201d che dovrebbe rappresentare un rito, e lei informa i ragazzi che quello \u00e8 solo uno scherzo per spaventarli. Riuniti al villaggio per una festa tradizionale, Jess (davanti a tutti) chiede ad Alice di fidanzarsi con lui. Naturalmente lei risponde che \u00e8 gi\u00e0 fidanzata con Alex; Jess credendo che i due si fossero lasciati a causa del rito, scappa. Poco dopo Alice vuole regalare la collana di sua madre ad Alex, ma non la trova pi\u00f9 e si dispera. Quella collana aveva una chiave che apriva un cofanetto, sempre della madre di Alice e scomparso dopo l'incidente. Alex va a cercarla da una parte mentre Alice e Eva vanno da un'altra. Il ragazzo incontra il fidanzato di Julie, che dice di non riuscire a trovarla. Dopo qualche minuto Alex trova L\u00e9o, che aveva un appuntamento con Julie. Inutili le raccomandazioni di Alex, che rivede il fidanzato della ragazza. Alex cerca di distrarlo, ma Julie esce all'improvviso facendo sospettare il fidanzato di un tradimento da parte della donna con Alex. La tradizione vuole che in tal caso l'amante venga umiliato. Ma L\u00e9o si prende la sua colpa e dice che \u00e8 stato con Julie tutto il pomeriggio. Eva tira due schiaffi a Leo per via del tradimento, e lo lascia. Dopo poco tempo Jess, Alex, Alice e L\u00e9o continuano la ricerca della collana. Jess fa finta di aver trovato la collana e cerca di baciare Alice, che si infuria quando vede che in realt\u00e0 non ha trovato nulla. In una scena finale si vede la collana in mezzo alla cascata.\nLa barca.\nTrama.\nAlex trova la collana, e la consegna ad Alice. La ragazza gli fa vedere una piccola foto della madre nascosta all'interno della chiave; a proposito di famiglia lei gli dice di volergli presentare suo padre, che li aveva raggiunti a La Foa. Intanto un pittore vuole che Eva posi per lui in modo da fargli un ritratto, scatenando una gran gelosia da parte di L\u00e9o. Intanto Alex e Alice vanno nella casa a La Foa di Stephane Watson, il padre di Alice, dove ad aspettarli trovano il padre, Jess, Cl\u00e9ment ed addirittura il fidanzato di Julie. Intanto, per stuzzicare Alex, Cl\u00e9ment lo invita a caccia, sapendo bene che Alex, da abitante di citt\u00e0, non avrebbe accettato. Cos\u00ec sia il padrone che gli ospiti, offesi, se ne vanno e rimangono solo Alice ed il fidanzato che si mettono a ridere per l'accaduto. L\u00e9o ed Eva si rivedono, ma lei \u00e8 ancora molto arrabbiata. Tempo dopo, Jess afferma di voler aiutare Alex per tentare un recupero con il signor Watson, ma manda nei guai Alex, facendogli aggiustare la barca del naufragio di due anni prima. La reazione del padre \u00e8 infatti inaspettatamente brutta, tanto da far scappare nuovamente Alice; Alex la segue e la raggiunge. La riporta a casa Watson, e St\u00e9phane lo ringrazia. Ma arrivano anche Jess e Cl\u00e9ment, e con loro Alex ha un nuovo scontro. La sera i quattro ragazzi invitano il padre di Alice per un barbecue, ma Eva e L\u00e9o litigano di nuovo e Alice va a consolare l'amica, lasciando da soli Alex e St\u00e9phane, il quale dice al ragazzo di avere un grosso debito di riconoscenza verso Jess, che ha salvato la vita alla figlia.\nAlla luce del sole.\nTrama.\nAlex \u00e8 a fare colazione dai Watson, con St\u00e9phane, Alice e Cl\u00e9ment. Arriva anche Jess, che d\u00e0 al Sig. Watson una busta con del denaro per pagare un ordine di legname. Jess si assicura che Alex la veda, e dopo aver mangiato, i due fidanzati vanno a fare un giro al Ranch e stanno per fare l'amore. Ma Cl\u00e9ment li ferma furioso. In una scena successiva qualcuno ruba la busta con i soldi dalla giacca del Watson. I quattro ragazzi vanno in una spiaggia vicina, e trovano un piccolo rifugio, dove pensano di stabilirsi. Cos\u00ec vanno al vecchio bungalow per prendere le loro cose e riordinare. Intanto Alice viene chiamata fuori dal fratello mentre gli altri 3 continuano. Alex trova la busta con i soldi di Watson, ed Alice torna dicendo che il fratello gli ha riferito che al padre sono spariti dei soldi e che lui sospetta di Alex. Il ragazzo le consegna la busta ma Alice sa che non \u00e8 stato lui. Poco dopo scoprono che a rubare i soldi a Watson e a metterli nel bungalow \u00e8 stato Jess.\nLa festa sul mare.\nTrama.\nAlex fa vedere ad Alice il loro nuovo rifugio sul mare, rendendola felice. Stanno per fare l'amore, ma Alex si ferma e dice che vuole aspettare il momento giusto. Alice gli dice che \u00e8 \"colpa degli dei\" e secondo la tradizione bisogna organizzare una festa per allontanarli. Intanto arriva St\u00e9phane che trova Alice semi nuda nella capanna e in pi\u00f9 trova anche i suoi soldi, rubati da Jess e messi nel vecchio bungalow. Il Watson arrabbiato rimprovera la figlia e la informa che Cl\u00e9ment si \u00e8 fatto male ad una mano, per cui Alice va con il padre a vedere come sta il fratello. L\u00e9o ed Eva hanno l'ennesima litigata e la ragazza va a farsi un bagno ma rischia di annegare. Viene salvata da Vik, un amico di famiglia dei Watson. Tra i due sembra scattare la scintilla, cosa che L\u00e9o percepisce e che lo preoccupa. I cinque fanno un pranzo assieme a Vik, e quando L\u00e9o rimane da solo con lui, quest'ultimo consiglia al \u201ctraditore\u201d di farsi desiderare per riconquistare Eva. Nel frattempo, Alice confida al fidanzato che Cl\u00e9ment \u00e8 in realt\u00e0 suo fratellastro, infatti quando aveva due anni sua madre \u00e8 partita, non si sa per dove, e cos\u00ec la madre di Alice dopo essersi sposata con Stephane ha sempre trattato Cl\u00e9ment come un figlio. Qualche scena dopo, Alex organizza la festa per la fidanzata e la fa pi\u00f9 felice che mai; ma a rovinare il bel momento arriva Cl\u00e9ment che prende in giro Alex e spintona la sorella. Alex per\u00f2 spinge il ragazzo che torna a farsi male alla mano, e cos\u00ec Alice \u00e8 costretta ad andare via con il fratello per medicargli la ferita. Arriva anche Jess assieme al suo gruppetto di amici tra cui anche Vik, e prendono in giro Alex. Ma il ragazzo si arrabbia quando scopre che i soldi per organizzare la festa dati da Vik in realt\u00e0 provenivano da Jess. Cos\u00ec tutti se ne vanno, compresa Eva. Rimangono solo L\u00e9o ed Alex; al ranch, il Sig. Watson dice di voler tornare a Noum\u00e9a con i due figli, lasciando quindi La Foa.\nGelosie.\nTrama.\nAlex parla con l'amico, chiedendosi perch\u00e9 la sua fidanzata non faccia ritorno alla capanna. A tornare per\u00f2 \u00e8 Eva, che deve prendere le sue cose per trasferirsi da Vik. Cos\u00ec i due, rimasti ormai soli a La Foa, decidono di tornare a Noum\u00e9a e che avrebbero chiamato Alice una volta arrivati. Con grande sorpresa la ritrovano proprio una volta tornati. Alex si chiede come mai lei non lo abbia avvisato del suo ritorno in citt\u00e0, e la ragazza afferma di aver detto a un dipendente del padre di informarlo della sua partenza, ma il messaggio non \u00e8 arrivato.\nI ragazzi vengono portati da Alice in un posto dove stare, e si stabiliscono a casa di Jess, che per scusarsi del suo comportamento vuole offrire ad Alex e L\u00e9o ospitalit\u00e0. L'ex di Alice sembra mostrarsi gentile con Alex, anche se quest'ultimo non crede ai suoi gesti. Suona il cellulare ad Alice, che per trovarlo tira fuori tutte le sue cose dalla borsa. Alex le rimette a posto, e trova anche la vecchia foto di lui che la ragazza aveva in casa a La Rochelle. La reazione di Alex \u00e8 brutta e la ragazza gli spiega che quella foto era tra le cose di sua madre insieme al nome e cognome di Alex ed al suo indirizzo e cos\u00ec lei era andata a La Rochelle per scoprire chi fosse il ragazzo. Poi lei se n'\u00e8 innamorata, ma ci\u00f2 non era previsto. Alex, capendo quindi che i suoi incontri con Alice non erano casuali ma programmati, dice che per lui ci\u00f2 ha cambiato tutto e manda via la ragazza. Dopo aver spiegato cosa \u00e8 successo a L\u00e9o, Alex prende il portatile di Jess ed invia una mail a Manon, la sua ex.\nQualcosa si \u00e8 rotto.\nTrama.\nAlice va da Alex e gli lascia un messaggio dove lei gli d\u00e0 appuntamento in spiaggia. L\u00e9o vede che Vik ed Eva stanno facendo il bagno nella piscina di Jess ed \u00e8 molto infastidito. Dopo qualche minuto si vede Manon che con un taxi arriva ad un hotel di Noum\u00e9a, e alla reception viene accolta come \"Signora Nelka\".\nAlex si allena per fare i tatuaggi e guadagnare qualche soldo, ma pur essendo un bravo disegnatore non ci riesce e di conseguenza si limiter\u00e0 a fare tatuaggi temporanei; nel frattempo Manon si sta riposando in albergo e ripensa ai bei momenti passati con Alex. Alice invece vedendo che il fidanzato non si presenta all'appuntamento, diventa molto triste, ma il fratello la rassicura dicendogli che torner\u00e0.\nAnche L\u00e9o \u00e8 piuttosto sfortunato, infatti in ogni posto in cui va trova anche Vik ed Eva. Lui vorrebbe riconquistare Eva e decide cos\u00ec di allenarsi con due ragazze trovate in spiaggia dicendogli parole molto dolci, ma una delle due fraintende e lo bacia. Questo bacio viene visto anche da Eva, che per\u00f2 non sembra curarsene. Alex e due amici nascondono L\u00e9o dentro un grande pacco regalo e lo portano a Eva. Dopo un po' di diffidenza lei lo apre e ci trova L\u00e9o, ma non sembra per niente contenta considerato che ha visto il bacio con l'altra ragazza. Alex va al lavoro da Alice ma la ragazza viene richiamata dal capo, perch\u00e9 ultimamente \u00e8 sempre molto distratta e agitata, ma a complicare le cose arriva L\u00e9o che sbatte una torta in faccia al signore. Alice, che viene licenziata, se la prende con Alex pensando che sia stato lui ad organizzare lo scherzo.\nTanti auguri.\nTrama.\nAlex porta dei disegni dal tatuatore. Ad aspettarlo c'\u00e8 Alice che gli spiega come sono andate le cose (riguardo alla foto) e i due, che si sono chiariti, tornano assieme. Tornati a casa, Alice invita Alex al compleanno del padre, che sarebbe stato il giorno stesso. Anche L\u00e9o si prova alcuni vestiti eleganti, per cercare di fare bella figura e riconquistare Eva.\nManon dall'albergo prende un taxi per andare a casa dei Watson, e dice l'indirizzo all'autista come lo stesse leggendo dalla mail.\nAlex e L\u00e9o arrivano alla festa, dove ci sono anche Eva e Vik. Jess si presenta con la nonna Ad\u00e9l, vecchia amica di St\u00e9phane, e Alice per non ferirla non le dice che non sta pi\u00f9 assieme al nipote.\nAlex se ne accorge e si ingelosisce; mentre gli ospiti stanno pranzando arriva Manon. Alex, incredulo, si alza e le va a parlare, mentre L\u00e9o cerca di distrarre Alice, senza riuscirci. La ragazza si presenta all'ospite, cosa che fa anche Manon: quest'ultima dice di essere la fidanzata di Alex e di essere arrivata da poco. Alex le chiede cosa ci faccia la ragazza in Nuova Caledonia e lei risponde che ha ricevuto da lui una email ed anche un biglietto aereo per Noum\u00e9a, ma anche se Alex dice di non aver fatto nulla di tutto ci\u00f2, Alice sembra molto infastidita.\nIl ragazzo accusa del gesto Cl\u00e9ment, Jess e St\u00e9phane, scatenando un litigio tra lui ed Alice.\nClem\u00e8nt caccia via Alex, L\u00e9o e Manon, e Vik versa del vino sulla camicia di L\u00e9o, che lo spinge in piscina.\nDopo che la festa \u00e8 finita, St\u00e9phane, Alice e Cl\u00e9ment aprono tutti i regali. Aperto quello di Alex, vedono che il ragazzo ha fatto un ritratto molto bello della defunta madre dei ragazzi e moglie di St\u00e9phane.\nAmore, amicizia e inganni.\nTrama.\nAlex si trova davanti a casa Watson per parlare con Alice e spiegarle l'accaduto, ma Cl\u00e9ment non vuole chiamarla e dice al ragazzo di allontanarsi. Arriva anche Manon che, dispiaciuta per la situazione, abbraccia Alex, ma Alice li vede e fraintende. Eva torna a casa di Jess, dicendo di aver lasciato Vik dopo aver capito le sue reali intenzioni, ovvero seminare zizzania nel gruppo su ordine di Jess, che nel frattempo accoglie anche Manon a casa sua, mostrando interesse nei suoi confronti. Alex \u00e8 nervoso a causa della situazione e in un momento di sconforto butta le sue cose per terra, ritrovando casualmente una \"promessa d'amore eterno\" che il ragazzo aveva scritto per gioco assieme ad Alice lo stesso giorno in cui Manon aveva ricevuto la mail. Il ragazzo va da Alice e le mostra la \"prova\" di non aver mandato la mail alla sua ex chiedendole di venire in Nuova Caledonia: lo stesso giorno della mail (e della promessa) Alex ed Alice si erano fatti una foto con il cellulare e vedendo l'ora in cui \u00e8 stata scattata dal dispositivo, che discosta di pochissimi minuti dalla data di invio della mail, Alice capisce che il ragazzo non c'entra niente. I due si abbracciano e tornano a casa di Jess mano nella mano; Manon li vede assieme e inizialmente fa finta di nulla, poi va da Jess e scoppia in lacrime.\nIl mistero della foresta.\nTrama.\nAlice e Alex vanno a casa di Cl\u00e9ment, che non si fa vedere da giorni. Egli spiega che \u00e8 turbato in quanto appena stato lasciato, e per sfogarsi vuole andare a fare una scalata sulle montagne di La Foa; Alice \u00e8 per\u00f2 molto preoccupata per il fratello vista la pericolosit\u00e0 di tale escursione, ma Cl\u00e9ment si altera e caccia fuori i due, che per\u00f2 non si perdono d'animo e con L\u00e9o ed Eva vanno a cercare Erica, la presunta ex. La ragazza spiega che in realt\u00e0 non stavano assieme, ma Cl\u00e9ment ha cercato di baciarla, senza successo.\nI quattro capiscono che Cl\u00e9ment ha avuto la classica delusione d'amore e vogliono raggiungerlo a La Foa, facendosi prestare macchina ed attrezzature da Jess.\nUna volta arrivati, Alice afferma che quella foresta ha qualcosa di magico e che vi \u00e8 una storia su quattro ragazzi che molti anni prima vi passarono la notte senza far ritorno.\nDopo molte ore di cammino il gruppo fa una pausa e con l'occasione Eva e L\u00e9o si chiariscono, rimettendosi assieme. Ripreso il cammino, trovano quattro feticci che secondo le credenze del luogo, rappresentano le anime dei defunti, e dopo aver trovato anche una musicassetta risalente al 1998, anno in cui sparirono i quattro ragazzi, capiscono che la foresta ha effettivamente qualcosa di magico. La mattina dopo Eva trova molte loro cose sparse sui quattro feticci, e le riserve di cibo sparite; Alice ed Alex la raggiungono, e vedono uno spaventapasseri su una collinetta.\nLa foresta incantata.\nTrama.\nL\u00e9o \u00e8 convinto che ci siano gli spiriti dietro allo strano episodio ma Alex lo tranquillizza, dicendogli che gli spiriti fanno sparire il cibo. Alice confida ad Alex di sentirsi in colpa in quanto ha trascurato il fratello; poco dopo Eva avverte i due che L\u00e9o \u00e8 sparito, ed Alex va subito a cercarlo, senza successo. L\u00e9o nel frattempo ritrova Cl\u00e9ment vicino ad una cascata, che si \u00e8 distorto la caviglia, e chiama i tre amici per farsi aiutare. Alex lo raggiunge e i due aiutano Cl\u00e9ment a risalire. L\u00e9o avvisa per\u00f2 gli amici che nella foresta non sono da soli e che ha visto qualcuno nascondersi tra gli alberi. Il ragazzo viene anche punto da un ragno velenoso, ma improvvisamente arriva una donna che gli prepara un antidoto. Spiega che lei vive nella foresta da 3 anni a causa di una delusione d'amore e parla con Cl\u00e9ment, dicendogli che la fuga non \u00e8 mai una soluzione ed il ragazzo deve andare avanti per la sua strada. Dopo Alice ringrazia Alex per aver aiutato il fratello e L\u00e9o racconta che quando erano pi\u00f9 piccoli il ragazzo aveva salvato una donna in Francia, finita in un profondo crepaccio durante un'arrampicata. Alice capisce che, incredibilmente, quella donna era sua nonna materna, e questo spiega la foto che Alice aveva ritrovato tra le cose della madre, che tempo prima si era fatta mandare una foto dal soccorritore della signora. I ragazzi tornano alla macchina e ripartono per Noum\u00e9a.\nA casa di Cl\u00e9ment, Alice prepara la colazione per il fratello, che dice alla ragazza che Alex \u00e8 un bravo ragazzo e non ostacoler\u00e0 mai pi\u00f9 la loro relazione.\nMa L\u00e9o ed Eva raggiungono l'amica e l'avvisano del fatto che Alex \u00e8 sparito assieme a tutte le sue cose. Cl\u00e9ment ascolta la conversazione e sorride.\nUn amore magico.\nTrama.\nLeo ed Eva frugano a casa di Jess per vedere se Alex ha lasciato qualcosa, ma il ragazzo ha lasciato solo diario con su scritto \"Forse \u00e8 successo troppo in fretta\". Cl\u00e9ment rassicura la sorella, dicendo che il ragazzo torner\u00e0. Jess informa gli altri che doveva pranzare con Manon, ma la ragazza non si \u00e8 fatta vedere; Eva va a controllare anche la stanza della ragazza e si accorge che manca anche la sua roba. Trova solo un biglietto con un numero di telefono e dei codici. Chiamando scoprono che \u00e8 il numero dell'aeroporto e che i codici corrispondono ad una prenotazione del volo Noum\u00e9a - Parigi a nome di Alex e Manon. Alice cade in un momento di sconforto e piange ripensando ai bei momenti passati con Alex. Ma si tranquillizza quando riguarda il diario del fidanzato: \"Forse \u00e8 successo troppo in fretta\" era solo l'inizio di una poesia che Alex stava scrivendo. Eva e Cl\u00e9ment credono che Alice abbia ragione, mentre L\u00e9o e Jess sono pi\u00f9 scettici.\nCl\u00e9ment chiama l'aeroporto e gli viene detto che i due non sono mai partiti. A questo punto Alice e Jess si mettono a cercarlo per Noum\u00e9a e quest'ultimo entra in un'agenzia viaggi e fa vedere una foto\nall'impiegata che gli conferma che Alex \u00e8 stato li. Ma Jess riferisce ad Alice che all'agenzia non l'hanno visto. Tornati a casa, Cl\u00e9ment dice ai ragazzi che \u00e8 passato in agenzia viaggi per prendere dei biglietti per il padre e ne ha approfittato per chiedere di Alex. Il ragazzo ha preso un biglietto per Lifou, nelle Isole Loyaut\u00e9. Alice capisce che Jess le ha nascosto la verit\u00e0, ma quest'ultimo per scoraggiarla chiede a Cl\u00e9ment di Manon, che risponde dicendo che la ragazza \u00e8 con Alex. Alice vuole partire subito per Lifou e Cl\u00e9ment, conoscendo la sorella, ha comprato i biglietti per lei, Eva e L\u00e9o, che felicissimi lo ringraziano. Nella scena finale si vede che Alex, da solo, \u00e8 arrivato a Lifou.\nCoincidenze incredibili.\nTrama.\nManon accende delle candele dentro un bungalow ed Alex, entrato, \u00e8 molto sorpreso di trovarvi la ragazza dentro.\nAlice, Eva e L\u00e9o arrivano a Lifou e chiedono in giro di Alex, ed un dipendente dell'aeroporto afferma di averlo visto con una ragazza bionda, e che i due parlavano di matrimonio. Alice si preoccupa e assieme agli amici inizia a fare il giro di tutte le chiese del luogo; in una di queste L\u00e9o trova una giovane donna bionda che si sta per sposare. La ragazza spiega che \u00e8 senza testimoni e che, volendosi comunque sposare, ne stava cercando altri. I tre capiscono che \u00e8 lei la ragazza dell'aeroporto e vanno in paese. Alice mostra in giro la misteriosa foto sua e di Alex, e delle signore riconoscono la maschera: si trova in una cittadina vicina, che \u00e8 proprio il luogo in cui la ragazza ebbe l'incidente con sua madre, suo fratello e Jess. I ragazzi si fanno portare sul posto e vedono Alex. Scendono dalla macchina e Alice chiede spiegazioni; arriva anche Manon coperta con un lenzuolo ed Alex comincia cos\u00ec a spiegare tutta la storia: La mattina un uomo gli ha consegnato una lettera firmata dal signor Watson che chiedeva ad Alex di raggiungerlo a Lifou per parlare in modo discreto con il ragazzo di questioni urgenti. A quel punto il ragazzo \u00e8 subito partito ed in aeroporto ha visto una donna che gli ha chiesto di fargli da testimone in quanto i suoi avevano perso l'aereo, ma egli ha rifiutato. Fuori dall'aeroporto un uomo l'ha fatto salire in macchina e l'ha portato in una piccola cittadina, ma invece del signor Watson, Alex ci ha trovato Manon, che gli dice di amarlo e che cerca di convincerlo a tornare con lei. Ma Alex ha messo le cose in chiaro dicendo alla ragazza di non amarla, ma quest'ultima, incredula, ha affermato che \u00e8 stato Jess a dirle di andare a Lifou poich\u00e9 Alex l'avrebbe raggiunta.\nAlice sembra scettica al racconto del ragazzo ma anche Manon conferma la versione del suo ex. Improvvisamente arriva una signora del luogo che dice ad Alice di aspettarla da due anni e di seguirla.\nIl regalo pi\u00f9 bello.\nTrama.\nAlice e Alex seguono la donna e vedono la maschera presente anche nella foto. La donna dice alla ragazza di scavare sotto la maschera. Fatto ci\u00f2, Alice ritrova il cofanetto di sua madre e lo apre con la chiave che ha al collo. All'interno ci sono 2 lettere da parte della mamma, una per lei e una per il fratello. Dopo un momento di commozione da parte della ragazza, Alex ed Alice fanno l'amore sulla spiaggia. Tornati tutti a casa, i ragazzi (Alex, Alice, Eva, L\u00e9o, Manon e Cl\u00e9ment) vogliono delle spiegazioni da parte di Jess che \u00e8 costretto a dire tutta la verit\u00e0: per riconquistare Alice \u00e8 stato costretto a fare tutto ci\u00f2 che ha fatto, comprese le minacce ad Alex quando la ragazza si trovava a La Rochelle. I ragazzi questo lo sapevano gi\u00e0, ma Jess rivela loro un'altra cosa: non \u00e8 stato lui a salvare Alice durante l'incidente, ma la madre della ragazza. Alice \u00e8 delusa da Jess, ma a rallegrare la situazione \u00e8 Cl\u00e9ment, che dice a tutti di essersi innamorato di Manon.\nDopo qualche ora, i ragazzi vanno in spiaggia e si salutano: Eva e L\u00e9o vogliono ripartire per la Francia ma promettono di ritornare a Noum\u00e9a prima dell'estate successiva. Nelle ultimissime scene, i ragazzi fanno l'ultimo bagno assieme."}
{"id": "1868620", "revid": "61051", "url": "https://it.wikipedia.org/wiki?curid=1868620", "title": "Bramo 314", "text": ""}
{"id": "1868621", "revid": "36426", "url": "https://it.wikipedia.org/wiki?curid=1868621", "title": "Castel Gardena", "text": "Il Castel Gardena (in tedesco Fischburg o in gardenese 'I Ciast\u00e8l), \u00e8 un castello che si trova ai piedi del gruppo del Sassolungo tra i comuni di Selva e Santa Cristina Valgardena, in Alto Adige.\nOrigine del nome.\nIl nome originario del castello, \"Fischburg\", significa \"castello della pesca\". Il nome deriva dai tanti laghetti che il proprietario del castello aveva fatto scavare per allevare delle trote.\nStoria.\nIl castello fu costruito nel 1641 dai Conti di Wolkenstein verosimilmente con l'intervento progettuale nel 1625 dello scultore-architetto Hans Reichle del Schongau, allievo del Gianbologna, allo scopo abitativo e come castello da caccia in stile rinascimentale, pur mostrando alcune caratteristiche di fortificazione. Il nome tedesco \"Fischburg\" deriva dal fatto che il conte aveva costruito nei paraggi una serie di laghetti nei quali allevava le trote che si dilettava a pescare. Il castello \u00e8 situato a ridosso del pendio boschivo sul quale sono tracciati gli impianti sciistici Saslong di Selva e di Santa Cristina.\nIl castello appartiene attualmente alla famiglia del Barone Andrea Franchetti, che lo abita nel periodo estivo. Per questo motivo il castello non \u00e8 visitabile, seppur d'estate in occasione del \"Valgardenamusika\", si tengano dei concerti nel suo cortile."}
{"id": "1868626", "revid": "2039709", "url": "https://it.wikipedia.org/wiki?curid=1868626", "title": "Sottomarino a comando remoto", "text": "Un sottomarino a comando remoto (anche indicato con l'acronimo inglese ROV, \"Remotely Operated Vehicle\") \u00e8 un veicolo sottomarino pilotato da una postazione remota, che garantisce la sicurezza del pilota. Di solito ad un ROV viene associato un sistema di lancio e recupero chiamato LARS (\"Launch And Recovery System\") e un TMS (\"Tether Management System\") che serve a gestire il \"tether\" (ossia l'ombelicale del ROV) in profondit\u00e0. I ROV sono solitamente usati in pozzi petroliferi e acque molto profonde, la cui pressione sarebbe mortale per il pilota a bordo.\nStoria.\nIl primo veicolo capace di navigare sott'acqua fu un torpedo, parte del programma PUV (\"Programmed Underwater Vehicle\") costruito da Luppis-Whitehead Automobile in Austria nel 1864, ma il primo veicolo che si possa definire \"a comando remoto\", in quanto dotato di ombelicale, fu il POODLE, costruito da Dimitri Rebikoff nel 1953. La marina degli Stati Uniti \u00e8 stata un pioniere nello sviluppo e costruzione dei primi ROV, inizialmente usati per la ricerca e il recupero di ordigni subacquei. \nNel 1960 la US Navy finanzi\u00f2 il primo progetto basato sui ROV, chiamato CURV (\"Cable-Controlled Underwater Recovery Vehicle\", ossia \"veicolo subacqueo controllato con un cavo\"); questo progetto diede la possibilit\u00e0 di portare a termine importanti missioni e salvataggi, come ad esempio il recupero della bomba nucleare B28RI persa nello schianto di un B-52 nel Mar Mediterraneo al largo della Spagna nel 1966 e il salvataggio dei piloti del sommergibile PISCES III da parte del ROV CURV III nel 1973, che dopo essersi infossato al largo dell'Irlanda aveva lasciato pochi minuti di aria all'equipaggio. Il ROV in quell'occasione fu usato per attaccare un cavo di acciaio al sommergibile e riportarlo in superficie.\nIl passo successivo fu promuovere questa tecnologia nell'oil&amp;gas. A sostenere questo cammino furono delle imprese commerciali che hanno visto il futuro dei ROV in operazioni petrolifere offshore. Partendo da questa base di tecnologia l'industria oil&amp;gas cre\u00f2 una classe di ROV che potesse aiutare lo sviluppo di giacimenti di petrolio in offshore. \nDue dei primi ROV sviluppati per il lavoro offshore erano l'RCV-225 e l'RCV-150 sviluppato da HydroProducts negli USA. Dal 1980 i ROV sono diventati essenziali per lo sviluppo ad alta profondit\u00e0 dei giacimenti petroliferi; infatti grazie alle moderne tecnologie i ROV sono in grado di lavorare fino a 10.000 m di profondit\u00e0.\nClassi.\nL'International Marine Contractors Association (IMCA) riconosce cinque classi ROV. "}
{"id": "1868630", "revid": "21880", "url": "https://it.wikipedia.org/wiki?curid=1868630", "title": "Specie di Cirsium", "text": "Elenco delle specie di \"Cirsium\":"}
{"id": "1868631", "revid": "254531", "url": "https://it.wikipedia.org/wiki?curid=1868631", "title": "Biblioteca nazionale di Roma", "text": ""}
{"id": "1868638", "revid": "729019", "url": "https://it.wikipedia.org/wiki?curid=1868638", "title": "Epidermolisi bollosa giunzionale", "text": "L'epidermolisi bollosa giunzionale \u00e8 una forma di epidermolisi bollosa ereditaria, una genodermatosi caratterizzata dalla formazione di bolle a livello della lamina lucida in seguito a lievi traumi.\nEpidemiologia.\nL'epidermolisi bollosa giunzionale ha un'incidenza di 2,04 casi ogni 100.000 abitanti e una prevalenza di 0,44 casi ogni 100.000 abitanti. Non sembrano esservi differenze a seconda del sesso, etnia o nazionalit\u00e0.\nClassificazione.\nLe epidermolisi bollose semplici vengono distinte in generalizzate e localizzate a seconda dell'estensione di malattia. Ciascun tipo comprende a sua volta diversi sottotipi che si differenziano a seconda del gene mutato e delle caratteristiche cliniche.\nPatogenesi.\nL'epidermolisi bollosa giunzionale \u00e8 causata da mutazioni in geni che codificano per proteine localizzate a livello della lamina lucida. Le mutazioni vengono trasmesse in quasi tutti i casi con modalit\u00e0 autosomico recessiva.\nTerapia.\nAttualmente si sta sperimentando la terapia genetica per curare la malattia.\nPrognosi.\nLa prognosi cambia a seconda della tipologia nella peggiore ipotesi essa \u00e8 infausta, essendo anche mortale in et\u00e0 neonatale, mentre possono formarsi anemia e vari deficit muscolo-scheletrici."}
{"id": "1868639", "revid": "61051", "url": "https://it.wikipedia.org/wiki?curid=1868639", "title": "Focke-Achgelis Fa 61", "text": ""}
{"id": "1868640", "revid": "599013", "url": "https://it.wikipedia.org/wiki?curid=1868640", "title": "Santos Urdinar\u00e1n", "text": "Campione del Mondo nel 1930, sudamericano nel 1923, 1924 e 1926 ed olimpico nel 1924 e nel 1928 con la Nazionale uruguayana.\nCaratteristiche tecniche.\nGiocava come ala. Calciatore completo, poteva giocare in tutti ruoli dell'attacco, grazie alla sua versatilit\u00e0; era veloce, tirava con precisione ed era abile nell'effettuare i passaggi.\nCarriera.\nClub.\nFratello minore di un altro calciatore, Antonio Urdinar\u00e1n, gioc\u00f2 tutta la sua carriera con la maglia di un solo club, il Nacional: in 14 stagioni con i \"tricolores\" collezion\u00f2 318 presenze, realizzando 124 goal e vincendo 5 titoli uruguaiani.\nStatistiche.\nNazionale.\nCon la maglia della nazionale uruguaiana partecip\u00f2 alle rassegne olimpiche di Parigi 1924 e Amsterdam 1928, vincendo 2 medaglie d'oro, nonch\u00e9 a tre edizioni del Campeonato Sudamericano de Football, vinte tutte quante. Il pi\u00f9 importante successo con la \"Celeste\" fu comunque il mondiale del 1930, anche se l'allenatore Suppici lo impieg\u00f2 solo nella prima partita contro il Per\u00f9."}
{"id": "1868644", "revid": "118397550", "url": "https://it.wikipedia.org/wiki?curid=1868644", "title": "B\u00e2loise", "text": "La B\u00e2loise Holding AG \u00e8 una compagnia assicurativa svizzera con sede a Basilea. La societ\u00e0 impiega circa 7.500 dipendenti in tutta Europa ed \u00e8 il terzo pi\u00f9 grande gruppo assicurativo svizzero per privati e aziende.\nLa societ\u00e0 \u00e8 quotata alla Borsa svizzera e fa parte dell'indice SMI.\nStoria.\nLa \"Basler Versicherungen\" fu fondata nel 1863 come \"Basler Versicherungsgesellschaft gegen Feuerschade\". In seguito cominci\u00f2 a coprire vari tipi di assicurazioni. Nel 1962 fu fondata la B\u00e2loise Holding.\nStruttura della Holding.\nB\u00e2loise Holding opera in Europa attraverso varie filiali:"}
{"id": "1868645", "revid": "1543377", "url": "https://it.wikipedia.org/wiki?curid=1868645", "title": "Mario Lemieux", "text": "\u00c8 ampiamente riconosciuto come uno dei giocatori migliori di tutti i tempi. Ha disputato 17 stagioni nel ruolo di centro per i Pittsburgh Penguins, franchigia della NHL, fra il 1984 ed il 2006. Nonostante la stazza imponente Lemieux si caratterizz\u00f2 per le sue doti da pattinatore, superando spesso i difensori avversari con finte e colpi di abilit\u00e0. Dopo aver salvato i Penguins dalla bancarotta nel 1999 Lemieux ne divent\u00f2 il proprietario principale ed il presidente del consiglio di amministrazione; \u00e8 inoltre co-proprietario della formazione affiliata ai Penguins in American Hockey League, i Wilkes-Barre/Scranton Penguins. \u00c8 l'unica persona ad aver vinto la Stanley Cup sia da giocatore che da proprietario.\nDa giocatore Lemieux condusse Pittsburgh alla conquista di due Stanley Cup consecutive nel 1991 e nel 1992, mentre da dirigente la vinse nel 2009; con la nazionale del Canada conquist\u00f2 invece una medaglia d'oro alle Olimpiadi del 2002, la World Cup of Hockey del 2004 ed una Canada Cup nel 1987. Vinse per tre volte l'Hart Trophy come MVP della NHL durante la stagione regolare, sei Art Ross Trophy come capocannoniere della lega e due Conn Smythe Trophy come MVP dei playoff. Al momento del suo ritiro Lemieux era il settimo giocatore di tutti i tempi per punti realizzati, con 690 reti e 1.033 assist forniti. Nella storia della NHL si posiziona al secondo posto per numero di reti a partita con 0.754, dietro soltanto al giocatore degli Islanders Mike Bossy (0.762). Nel 2004 fu inserito nella Canada's Walk of Fame.\nA causa dei continui problemi fisici che contrassegnarono la sua carriera pot\u00e9 disputare solo 915 partite di stagione regolare su un totale disponibile di 1428. Fra i suoi infortuni vi furono ernia del disco, linfoma di Hodgkin, tendinite cronica del muscolo flessore e mal di schiena cos\u00ec gravi da costringere altre persone al ritiro dall'attivit\u00e0 agonistica. A causa dei problemi di salute fu costretto per due volte al ritiro, saltando un'intera stagione prima ancora del suo primo ritiro: nel 1997 lasci\u00f2 l'hockey per sconfiggere il linfoma, mentre nel 2006 si ritir\u00f2 definitivamente a causa di una fibrillazione atriale. Nonostante le lunghe assenze il suo rendimento rimase elevato anche dopo i rientri dagli infortuni; riusc\u00ec infatti a vincere l'Hart Trophy nella stagione 1995\u201396 dopo aver saltato completamente la stagione precedente, mentre fu finalista per lo stesso trofeo dopo il suo rientro nel 2000. Lemieux fu inserito nella Hockey Hall of Fame subito dopo il suo primo ritiro nel 1997, saltando il normale tempo di attesa di tre anni; con il suo ritorno nel 2000 divent\u00f2 il terzo membro della Hall of Fame dopo Gordie Howe e Guy Lafleur a ritornare in attivit\u00e0.\nBiografia.\nMinore di tre figli, Mario nacque il 5 ottobre 1965 a Montr\u00e9al da Jean-Guy, impiegato nel settore edilizio, e Pierrette Lemieux, casalinga a tempo pieno. Nello stesso giorno nacque sempre nella provincia del Quebec Patrick Roy, altra futura stella della NHL. Insieme ai fratelli maggiori Alain e Richard crebbe nel distretto di Ville-\u00c9mard. Mario inizi\u00f2 ad avvicinarsi all'hockey su ghiaccio all'et\u00e0 di 3 anni nel suo scantinato; prima di usare un vero equipaggiamento i fratelli Lemieux utilizzavano posate di legno come bastoni e tappi di bottiglia come puck. Il padre cre\u00f2 una pista sul prato di casa per permettere ai figli di allenarsi il pi\u00f9 possibile, mentre secondo una leggenda familiare erano soliti portare della neve sul tappeto del soggiorno per fare pratica anche quando fuori si faceva buio.\nFuori dal ghiaccio Lemieux era solito fumare mezzo pacchetto di sigarette al giorno, smettendo tuttavia dopo aver sconfitto il linfoma di Hodgkin.\nMario Lemieux spos\u00f2 Nathalie Asselin il 26 giugno 1993. Dall'unione sono nati quattro figli: Lauren nell'aprile 1993, Stephanie nel 1995, Austin Nicholas nel 1996 e Alexa nel 1997.\nLemieux apr\u00ec le porte della sua casa a giovani stelle dei Penguins come Marc-Andr\u00e9 Fleury e Sidney Crosby affinch\u00e9 cercassero una sistemazione nell'area di Pittsburgh, e fece lo stesso per Jarom\u00edr J\u00e1gr dopo il draft del 1990 quando viveva a Mt. Lebanon, in Pennsylvania.\nVanta anche passaporto statunitense, e dal 30 marzo 2007 \u00e8 registrato come elettore del Partito Repubblicano. Per le elezioni primarie del 2008 don\u00f2 2.300 $ alla senatrice democratica Hillary Clinton, mentre in passato contribu\u00ec alla rielezione del senatore repubblicano Rick Santorum.\nIl 17 giugno 2009 Lemieux fu insignito del titolo di Cavaliere dell'Ordine nazionale del Qu\u00e9bec dal Premier della provincia Jean Charest. Il 3 settembre 2010 invece fu dichiarato Ufficiale dell'Ordine del Canada dalla governatrice generale Micha\u00eblle Jean.\nCarriera.\nClub.\nAnni giovanili.\nLemieux inizi\u00f2 la sua carriera presso i Laval Voisins, formazione appartenente alla lega giovanile della Quebec Major Junior Hockey League (QMJHL). Quando fu scelto al draft all'et\u00e0 di 15 anni dichiar\u00f2 che avrebbe battuto i primati allora esistenti nella lega; nella stagione 1983\u201384 Lemieux riusc\u00ec a stabilire il nuovo primato di punti ottenuti al termine della stagione regolare arrivando a quota 282, frutto di 133 reti e 149 assist in 70 incontri disputati. Prima dell'ultima partita della stagione regolare Lemieux aveva bisogno di mettere a segno 3 reti per eguagliare il record di Guy Lafleur di 130 gol; concluse la partita con 6 reti e 6 assist nel successo dei Voisins per 16-4.\nSebbene avesse disputato il campionato mondiale Under-20 del 1983 Lemieux si rifiut\u00f2 di disputare l'edizione successiva a causa dei cattivi rapporti con il selezionatore della nazionale canadese Dave King. Sottoline\u00f2 inoltre come non volesse interrompere il campionato con i Laval Voisins. Concluse la sua esperienza in QMJHL con 562 punti frutto di 247 reti e 315 assist in tre stagioni. Prima del Draft 1984 Lemieux annunci\u00f2 che avrebbe giocato indifferentemente in qualsiasi squadra, tuttavia lui ed il suo agente interruppero le trattative con i Penguins senza essere riusciti a raggiungere un accordo. A causa di questi diverbi, quando i Pittsburgh Penguins annunciarono Lemieux come prima scelta assoluta, il giocatore si rifiut\u00f2 di stringere la mano al general manager Eddie Johnston e di esibire la divisa dei Penguins, come da tradizione della NHL. Nonostante il Draft si fosse svolto a Montr\u00e9al, citt\u00e0 natale del giocatore, oltre 3.000 tifosi assistettero alla trasmissione dell'evento presso la Civic Arena di Pittsburgh, in un periodo dove le partite casalinghe dei Penguins erano seguite in media da meno di 7.000 spettatori. Al termine del draft Johnston present\u00f2 a Lemieux un contratto di due anni dal valore di 600.000 $ a stagione pi\u00f9 un bonus di 150.000 $ al momento della firma.\nEsordio in NHL (1984-1988).\nAll'inizio della carriera di Lemieux i Penguins versavano in condizioni finanziarie critiche, e circolavano voci di un possibile trasferimento della franchigia. La squadra aveva gi\u00e0 dichiarato fallimento al termine della stagione 1974-75, mentre a partire dal 1983 l'affluenza presso la Civic Arena sfiorava i 7.000 spettatori a partita, meno della met\u00e0 della capacit\u00e0 massima del palazzetto.\nDebutt\u00f2 l'11 ottobre 1984 contro i Boston Bruins e durante il primo cambio, dopo aver rubato il puck al difensore avversario Ray Bourque, con il primo tiro in porta riusc\u00ec a segnare la prima rete in carriera in NHL superando il portiere Pete Peeters. Nel corso della stagione Lemieux fu scelto per disputare l'NHL All-Star Game e divent\u00f2 il primo rookie ad essere nominato MVP dell'All-Star Game. Nonostante avesse saltato sette incontri di stagione regolare Lemieux fece segnare 100 punti e vinse il Calder Memorial Trophy come rookie dell'anno.\nLa stagione successiva Lemieux giunse secondo nella classifica dei migliori marcatori con 141 punti alle spalle di Wayne Gretzky, autore del record assoluto della NHL di 215 punti. Conquist\u00f2 il Lester B. Pearson Award come miglior giocatore della stagione regolare della NHL, selezionato dai membri della NHLPA. Lemieux fu costretto a saltare 17 partite nella stagione 1986\u201387 causando un calo del rendimento offensivo e impedendo ai Penguins di qualificarsi ai playoff. Tuttavia a soli 21 anni durante l'estate del 1987 fu scelto per prendere parte alla Canada Cup insieme a stella della NHL come Wayne Gretzky e Mark Messier. Al termine del torneo stabil\u00ec il record realizzativo della competizione con 11 reti e 9 assist; la sua ultima rete fu firmata in finale contro la nazionale dell'Unione Sovietica a un minuto e 26 secondi al termine della partita, rete che valse al Canada la medaglia d'oro.\nPrima dell'inizio della stagione 1987-88 Wayne Gretzky aveva vinto sette trofei Art Ross consecutivi come miglior cannoniere della lega. Quell'anno, caricato anche dall'esperienza della Canada Cup, Lemieux mise a segno 168 punti e vinse per la prima volta in carriera il trofeo. Vinse inoltre l'Hart Memorial Trophy come miglior giocatore per il contributo offerto alla sua squadra, cos\u00ec come il titolo di MVP dell'All-Star Game dopo aver segnato il record di 6 punti. Nonostante i traguardi personali di Lemieux i Penguins fallirono ancora la qualificazione ai playoff.\nConquista della Stanley Cup (1988-1992).\nNella stagione 1988-89, Lemieux primeggi\u00f2 nella lega con 114 assist (a pari merito con Gretzky) e 85 reti per un totale di 199 punti; fu l'unico giocatore della storia a sfiorare l'incredibile quota raggiunta solo da Gretzky di 200 punti in una singola stagione. Lemieux arriv\u00f2 alle spalle di Gretzky nella votazione per l'assegnazione dell'Hart Trophy, stabilendo comunque nuovo primati personali: divent\u00f2 il secondo giocatore a segnare pi\u00f9 di 70 reti in due stagioni, il quarto a segnare 50 gol in 50 partite e l'unico giocatore ad aver mai segnato 13 reti in situazione di inferiorit\u00e0 numerica.\nIl 31 dicembre 1988 contro i New Jersey Devils Lemieux si rese autore di una partita memorabile. Totalizz\u00f2 8 punti e divent\u00f2 l'unico giocatore nella storia della NHL a realizzare almeno una rete in tutte e cinque le situazioni possibili di gioco: in parit\u00e0 numerica, in power-play, in inferiorit\u00e0 numerica, su rigore e a porta vuota. Il 25 aprile 1989 Lemieux in occasione nel successo per 10-7 contro i Philadelphia Flyers segn\u00f2 ancora 5 reti per un totale di 8 punti. Eguagli\u00f2 dopo quella partita il record della NHL di punti messi a segno in un incontro dei playoff, di reti messe a segno in un singolo tempo nei playoff (4 nel primo periodo), e di assist in un singolo periodo nei playoff (3 nel secondo). Nonostante ci\u00f2 i Penguins persero la serie contro i rivali della Pennsylvania per 4-3.\nDurante la stagione 1989-90 Lemieux marc\u00f2 almeno un punto in almeno 46 partite consecutive, prima di interrompere la striscia a causa di un infortunio alla schiena. La striscia pi\u00f9 lunga della storia NHL appartiene a Gretzky, capace di andare a referto in 51 partite consecutive. Lemieux vinse per la terza volta il titolo di MVP dell'All-Star Game grazie alle 4 reti realizzate. Nonostante avesse perso 21 partite concluse la stagione regolare al quarto posto fra i marcatori, con 123 punti frutto di 45 reti e 78 assist. I Penguins mancarono l'accesso ai playoff.\nL'infortunio alla schiena di Lemieux peggior\u00f2 fino a tramutarsi in un'ernia del disco, sviluppando come conseguenza un'infezione. L'11 luglio 1990 fu operato chirurgicamente per sistemare il disco, saltando ben 50 partite nel corso della stagione 1990-91. I Penguins per supplire alla sua assenza acquistarono diversi giocatori come Joe Mullen, Larry Murphy, Ron Francis e Ulf Samuelsson con la speranza di lottare concretamente per il titolo della Stanley Cup. Nonostante le condizioni non perfette alla schiena Lemieux segn\u00f2 16 reti e 28 assist nel corso dei playoff, guidando in finale i Penguins contro i Minnesota North Stars e aggiudicandosi la prima Stanley Cup della franchigia. Lemieux vinse il Conn Smythe Trophy come MVP dei playoff. I 44 punti ottenuti nei playoff sono secondi solo ai 47 ottenuti da Wayne Gretzky nei playoff della stagione 1984\u201385.\nLemieux, ancora sofferente per i continui dolori alla schiena, gioc\u00f2 64 partite durante la stagione 1991-92. Nonostante le numerose partite saltate fu in grado di aggiudicarsi il terzo Art Ross Trophy con 131 punti. Nella seconda partita della finale della Patrick Division il giocatore dei New York Rangers Adam Graves colp\u00ec Lemieux schiacciandogli la mano sinistra; pur costretto a saltare le 5 partite consecutive fu in grado di segnare nel corso dei playoff 16 reti e 18 assist. I Penguins nella finale della Stanley Cup superarono nettamente 4-0 i Chicago Blackhawks e Lemieux vinse il secondo Conn Smythe Trophy consecutivo.\nCancro e primo ritiro (1992\u20131997).\nI Penguins iniziarono la stagione 1992-93 nel migliore dei modi, e Lemieux stabil\u00ec il record della franchigia di 12 gare consecutive concluse con almeno una rete, dal 6 ottobre al 1\u00ba novembre. Quando ancora poteva inseguire i record appartenenti a Gretzky di 92 reti in una singola stagione (1981\u201382) e di 215 punti totali (1985\u201386), il 12 gennaio 1993 annunci\u00f2 alla stampa di avere il linfoma di Hodgkin. Fu costretto in seguito alla diagnosi a sottoporsi a lunghe sessioni di radioterapia, mettendo in dubbio oltre alla carriera anche la propria vita. Salt\u00f2 i due mesi successivi e i Penguins faticarono a mantenere il passo di inizio stagione. Al suo ritorno sul ghiaccio si trovava in seconda posizione nella classifica dei marcatori, 12 punti dietro al giocatore di Buffalo Pat LaFontaine.\nLo stesso giorno della sua ultima sessione di radioterapia Lemieux vol\u00f2 a Philadelphia per giocare contro i Flyers, dove con una rete ed un assist non evit\u00f2 la sconfitta per 5-4. Prima dell'inizio della partita Lemieux ricevette la standing ovation dai tifosi di Philadelphia, evento raro per i giocatori delle squadre avversarie. Con il reintegro in rosa di Lemieux Pittsburgh stabil\u00ec il record NHL di 17 vittorie consecutive fino a conquistare per la prima volta il Presidents' Trophy, premio riservato alla squadra prima classificata al termine della stagione regolare, con 119 punti all'attivo. Lemieux concluse la stagione con l'incredibile media di 2,67 punti a gara, la terza miglior media della storia dietro soltanto alle medie raggiunte da Wayne Gretzky nelle stagioni 1983\u201384 e 1985\u201386, rispettivamente di 2,77 e 2,69 punti a gara. Lemieux vinse il quarto Art Ross Trophy, il secondo consecutivo, con 160 punti grazie a 69 gol e 91 assist in sole 60 partite giocate, superando LaFontaine di 12 punti.\nI Penguins ebbero la meglio sui New Jersey Devils al primo turno in cinque partite, mentre al secondo turno furono sconfitti dopo sette gare da parte dei New York Islanders. Durante la serie contro gli Islanders Lemieux fu ripetutamente contrastato dal difensore avversario Darius Kasparaitis. Al termine della stagione Lemieux vinse per la seconda volta il Pearson Trophy e per la prima volta il Bill Masterton Memorial Trophy, assegnato al giocatore che meglio esemplifica le qualit\u00e0 di perseveranza, sportivit\u00e0 e dedizione all'hockey su ghiaccio.\nIl 23 luglio 1993 Lemieux ritorn\u00f2 per la seconda volta sotto i ferri per sistemare un'altra ernia. Oltre ad aver saltato le prime 10 partite della stagione per recuperare la condizione fisica dopo l'operazione nel corso dell'anno fu costretto a saltare ulteriori 48 gare. Al termine della stagione Lemieux annunci\u00f2 di volersi ritirare per un anno a causa della fatica causata dal trattamento radioterapico. Lemieux fece il suo ritorno sul ghiaccio nella stagione 1995-96, ed il 26 ottobre 1995 segn\u00f2 la 500\u00aa rete in carriera in 605 partite disputate contro i New York Islanders. Ancora una volta nella speciale classifica fu secondo solo a Gretzky, il quale segn\u00f2 500 reti dopo 575 incontri. Lemieux concluse il campionato con 69 gol e 92 assist, vincendo per la terza volta in carriera l'Hart Trophy e per la quinta volta l'Art Ross Trophy. Nonostante il suo ritorno i Penguins furono sconfitti dai Florida Panthers nelle finali della Eastern Conference.\nDurante la stagione successiva Lemieux in un match contro i Vancouver Canucks segn\u00f2 la 600\u00aa rete in NHL dopo 719 partite giocate, superando inoltre per la decima volta la soglia dei 100 punti a stagione. Nell'ultima partita disputata contro i Montr\u00e9al Canadiens, squadra della propria citt\u00e0, Lemieux eguagli\u00f2 il record della NHL di reti segnate in un singolo periodo, 4 durante il terzo tempo. Lemieux vinse il sesto titolo marcatori con 122 punti (50 reti e 72 assist). I Penguins si qualificarono nuovamente per i playoff, dove tuttavia furono eliminati in 5 partite dai Philadelphia Flyers guidati da Eric Lindros. Lemieux al termine dell'ultima partita, giocatasi a Philadelphia, fece un giro di pista ricevendo un'altra standing ovation dai tifosi dei Flyers. Prima del suo ritiro Lemieux divent\u00f2 il solo giocatore ad essersi ritirato dalla NHL con una media superiore ai 2 punti a gara, con 1494 punti in 745 partite. Il 17 novembre 1997 Lemieux fu inserito nella Hockey Hall of Fame, divenendo il nono giocatore a ricevere tale onore senza aspettare il periodo d'attesa di tre anni.\nAnni del ritiro (1997\u20132000).\nLa gestione finanziaria precaria dei Penguins condotta dai proprietari Howard Baldwin e Morris Belzberg, per nulla attenti alle spese della franchigia, port\u00f2 nel corso degli anni 1990 ad accumulare oltre 90 milioni di dollari di debiti. A causa di questi problemi di liquidit\u00e0 fu chiesto a Lemieux e agli giocatori di ritardare la riscossione degli stipendi. La squadra fu inoltre costretta ad effettuare diversi scambi di giocatori, molti dei quali rivelatisi controproducenti.\nLa situazione divent\u00f2 cos\u00ec critica che i Penguins furono costretti a dichiarare bancarotta nel novembre del 1998. Per gran parte della stagione 1998-99 sembr\u00f2 che i Penguins si sarebbero dovuti trasferire in un'altra citt\u00e0 o addirittura ritirarsi dalla NHL. A quel punto Lemieux usc\u00ec con una proposta insolita: infatti anni di stipendi arretrati, pari ad oltre 30 milioni di dollari, lo avevano reso il pi\u00f9 grande creditore dei Penguins; pens\u00f2 di recuperare quella cifra trasformando i crediti in capitale sociale e acquistando la franchigia. Promise inoltre che avrebbe mantenuto la squadra nella citt\u00e0 di Pittsburgh. Successivamente Lemieux ammise che avrebbe avanzato comunque un'offerta per l'acquisto della franchigia anche se non avesse avuto stipendi in arretrato. Il Board of Governors della National Hockey League accett\u00f2 la sua richiesta per diventare proprietario dei Penguins il 1\u00ba novembre 1999. Due giorni pi\u00f9 tardi la U.S. Bankruptcy Court approv\u00f2 il piano di riorganizzazione di Lemieux, permettendogli di assumere formalmente il controllo della squadra. Questo rese per la prima volta una star ritirata della NHL proprietaria della squadra per cui aveva giocato. Lemieux assunse i ruoli di presidente del consiglio di amministrazione, presidente e amministratore delegato dei Penguins.\nIl piano previsto da Lemieux era quello di restituire a ciascun creditore l'intera cifra dovuta. Nell'agosto del 2005 la Pittsburgh Post-Gazette riport\u00f2 come i Penguins ebbero terminato di pagare interamente i soldi dovuti ai diversi creditori. Gran parte del merito fu attribuito a Lemieux, il quale insistette affinch\u00e9 ciascuno riavesse indietro la propria quota. Nel corso degli anni affid\u00f2 gli incarichi di presidente e amministratore delegato a Ken Sawyer, rimanendo il proprietario principale e presidente del CDA.\nRitorno in campo (2000-2006).\nAlla fine del 2000 si diffusero delle voci circa il ritorno sul ghiaccio di Mario Lemieux. Dopo l'annuncio ufficiale del ritorno il giocatore firm\u00f2 un contratto di sponsorizzazione con l'azienda statunitense Nike per indossare il suo equipaggiamento sul ghiaccio e per approvare le loro linee di calzature e di accessori per il golf. L'accordo fu sottoscritto per una cifra pari a 500.000 dollari a stagione per il resto della carriera.\nIl 27 dicembre 2000 ritorn\u00f2 ufficialmente in NHL contro i Toronto Maple Leafs. La partita fu trasmessa negli Stati Uniti dall'emittente ESPN2, mentre in Canada da Hockey Night in Canada. Lemieux seppe ritrovare il feeling con la rete, segnando un goal e fornendo due assist per i compagni. Mentre Jarom\u00edr J\u00e1gr ricopr\u00ec il ruolo di capitano dei Penguins, Lemieux fu selezionato capitano della selezione dei North American All-Stars durante l'All-Star Game giocato a Denver. Nonostante le sole 43 partite disputate nel corso della stagione 2000\u201301 Lemieux mise a segno 76 punti terminando in 26\u00aa posizione nella classifica dei marcatori, grazie anche alla media di punti a gara pi\u00f9 alta dell'intera lega. Riusc\u00ec fin dal suo ritorno nel 2000 a mantenere la media pi\u00f9 alta di punti a gara fra i giocatori della NHL fino al suo ritiro definitivo nel 2006. Lemieux fu uno dei tre finalisti per l'Hart Memorial Trophy ed il Lester B. Pearson Award; fu inoltre inserito al termine della stagione nell'NHL All-Star Second Team.\nLemieux guid\u00f2 i Penguins nei playoff anche dal punto di vista realizzativo. A sorpresa la sua squadra fu in grado di raggiungere le finali dell'Eastern Conference, sconfiggendo prima i Washington Capitals in sei gare e poi i Buffalo Sabres in sette partite. I Penguins persero contro la prima classificata della Conference, i New Jersey Devils, senza che Lemieux e Jagr riuscissero a segnare una singola rete nel corso della serie. Lemieux concluse l'ultima gara nel penalty box dopo un intervento irregolare nei confronti di John Madden; al termine dell'incontro Lemieux firm\u00f2 il bastone regalandolo ad un ragazzino.\nPrima dell'inizio della stagione 2001-02 Pittsburgh fu costretta a cedere i giocatori dagli ingaggi pi\u00f9 ingenti, costringendo la franchigia ad occupare il fondo della classifica della NHL, senza riuscire a raggiungere i playoff nelle quattro stagioni successive. Lemieux riprese il ruolo di capitano dopo la cessione di Jarom\u00edr J\u00e1gr ai Washington Capitals. Tuttavia Lemieux fece l'ingresso sul ghiaccio in sole 24 partite, la maggior parte delle volte a causa dei continui problemi fisici che lo avrebbero afflitto nelle tre stagioni successive. Altre partite furono saltare per essere in condizione di partecipare per la prima volta in carriera a 37 anni di et\u00e0 ai Giochi olimpici invernali nel torneo di Salt Lake City. Lemieux dopo la pausa per il torneo olimpico fu in grado di disputare un solo incontro prima di saltare il resto della stagione a causa di un infortunio all'anca. Parte dell'opinione pubblica si divise sulle responsabilit\u00e0 di Lemieux, colpevole di aver anteposto agli interessi dei Penguins quelli del Team Canada.\nIl 23 dicembre 2002 durante la sua trasmissione radiofonica pomeridiana il giornalista di Pittsburgh Mark Madden scommesse che avrebbe donato 6.600 dollari alla Mario Lemieux Foundation se il giocatore fosse stato in grado di segnare una rete direttamente da un ingaggio. La sera stessa nel match dei Penguins contro i Buffalo Sabres Lemieux, a conoscenza della scommessa, nel corso del terzo periodo riusc\u00ec a segnare il gol vincente proprio su una situazione di ingaggio.\nPer la maggior parte della stagione 2002-03 Lemieux riusc\u00ec ad essere in testa alla classifica dei marcatori, tuttavia i perenni guai fisici limitarono il suo utilizzo nel finale della stagione regolare, costringendolo a concludere la stagione in ottava posizione con 91 punti ottenuti in sole 67 partite. Lemieux fu in grado di disputare solo dieci partite nell'intera stagione 2003-04.\nAlla conclusione del lockout Lemieux decise di ritornare sul ghiaccio anche per la stagione 2005-06. Le speranze per i Penguins di ritornare competitivi furono dettate dall'introduzione del salary cap e dalla prima scelta assoluta al Draft 2005 del giovane attaccante canadese Sidney Crosby. Lemieux ospit\u00f2 presso casa sua Crosby per aiutarlo ad ambientarsi a Pittsburgh svolgendo anche il ruolo di mentore personale.\nLo status di Lemieux di proprietario e di giocatore cre\u00f2 un caso di conflitto di interessi durante le trattative successive al lockout della stagione 2004-2005. Lemieux essendo proprietario di una squadra non era pi\u00f9 membro della National Hockey League Players Association; tuttavia grazie ad un accordo proprio con la NHLPA Lemieux riceveva un salario standard di 1,4 milioni di dollari. Durante le riunioni dei proprietari delle squadre scelse di delegare il diritto di voto al vice presidente dei Penguins. Gi\u00e0 prima del lockout Lemieux propose che anche la NHL sul modello della National Football League adottasse un sistema di salary cap per contenere il costo degli ingaggi dei giocatori.\nSecondo ritiro (2006).\nIl 24 gennaio 2006 Lemieux annunci\u00f2 il secondo e definitivo ritiro dall'attivit\u00e0 professionistica all'et\u00e0 di 40 anni. L'annuncio giunse a met\u00e0 della stagione, durante la quale Lemieux aveva dovuto affrontare non solo la nuova generazione di giocatori della NHL, portati ad un gioco pi\u00f9 rapido, ma anche un nuovo problema fisico, un'aritmia cardiaca chiamata fibrillazione atriale che gli caus\u00f2 problemi di battito irregolare. Nonostante un rendimento offensivo di buon livello per gli standardi della NHL, pari a 22 punti in 26 partite giocate, Lemieux sottoline\u00f2 come non fosse pi\u00f9 in grado di mantenere gli standard raggiunti nelle stagioni precedenti.\nNell'ottobre del 2006 il gruppo controllato da Lemieux annunci\u00f2 di aver approvato la cessione dei Pittsburgh Penguins all'amministratore delegato e cofondatore della Research In Motion Jim Balsillie. Tuttavia inaspettatamente Balsillie rescisse la propria offerta due mesi dopo l'annuncio creando un contenzioso con il Board of Governors della NHL circa le condizioni di acquisizione della franchigia, nonostante Balsillie avesse gi\u00e0 affermato la volont\u00e0 di non trasferire la squadra. Lemieux rimase offeso a causa del rifiuto improvviso di Balsillie e annunci\u00f2 inizialmente di non voler restituire il deposito dell'imprenditore canadese, giustificandolo come infrazione del loro accordo.\nIl 13 marzo 2007 il gruppo di Lemieux annunci\u00f2 di aver concluso un accordo per la realizzazione di un nuovo impianto sportivo polivalente, chiamato Consol Energy Center, da costruirsi dall'altra parte rispetto alla vecchia Mellon Arena. L'accordo danc\u00ec inoltre la permanenza della franchigia dei Penguins a Pittsburgh almeno per i successivi 30 anni, anche a causa delle voci insistenti che vedevano il trasferimento della squadra a Kansas City.\nI Penguins ritornarono ai playoff nel 2007 perdendo al primo turno in 5 gare contro gli Ottawa Senators e raggiungendo la finale della Stanley Cup nel 2008 dove furono sconfitti in 6 gare da parte dei Detroit Red Wings. Il 12 giugno 2009 Lemieux vinse la sua terza Stanley Cup, questa volta da proprietario dei Penguins, superando in 7 gare nelle finali i campioni uscenti dei Red Wings. Una statua fu eretta in suo onore nel marzo del 2012 di fronte all'ingresso del Consol Energy Center.\nNazionale.\nLemieux gioc\u00f2 nel corso della sua carriera con la nazionale canadese 36 incontri ufficiali, dal 1983 al 2004, totalizzando 23 reti e 26 assist per un totale di 49 punti. Il debutto ufficiale fu con la selezione Under-20 nel corso del campionato mondiale Under-20 del 1983, quando Lemieux militava ancora in QMJHL. Con 5 reti e 5 assist aiut\u00f2 i nordamericani a raggiungere il terzo posto finale.\nDopo aver saltato i mondiale U20 del 1984 a causa dei dissidi con il selezionatore Dave King, Lemieux debutt\u00f2 con la nazionale maggiore in occasione dei mondiali del 1985 disputatisi in Cecoslovacchia, dove il Canada conquist\u00f2 la medaglia d'argento alle spalle dei padroni di casa; concluse il torneo con 4 reti e 6 assist. Due anni dopo giunse il primo successo in campo internazionale, grazie alla conquista della Canada Cup; Lemieux stabil\u00ec i record realizzativi nella competizione con 11 reti e 7 assist in 9 partite.\nAll'et\u00e0 di 37 anni prese parte per la prima volta in carriera ai Giochi olimpici invernali di Salt Lake City nel 2002 ricoprendo il ruolo di capitano. La finale del torneo olimpico li vide opposti ai padroni di casa degli Stati Uniti, cinquant'anni dopo l'ultimo oro olimpico ottenuto nel 1952. Il Canada vinse la finale 5-2, tuttavia nel corso del torneo il suo infortunio all'anca richiese numerose dosi di antidolorifici per continuare a pattinare; al termine delle Olimpiadi pot\u00e9 disputare solo un incontro con i Penguins prima di terminare anticipatamente la stagione agonistica.\nAncora con il ruolo di capitano Lemieux guid\u00f2 il Team Canada alla vittoria della World Cup of Hockey del 2004, con 5 punti in 6 partite giocate; durante la stessa stagione della NHL a causa dei continui infortuni disput\u00f2 solo 10 gare. Lemieux fu convocato per giocare con il Canada anche le olimpiadi del 2006 di Torino, tuttavia a causa dei problemi cardiaci fu costretto a rinunciare alla rassegna olimpica."}
{"id": "1868647", "revid": "287204", "url": "https://it.wikipedia.org/wiki?curid=1868647", "title": "Ke\u015fl\u0259 Futbol Klubu", "text": "Il Ke\u015fl\u0259 Futbol Klubu, meglio noto come Ke\u015fl\u0259 e dal 2004 all'ottobre 2017 come \"\u0130nter Pe\u015f\u0259kar \u0130dman Klubu\", \u00e8 una societ\u00e0 calcistica azera con sede a Ke\u015fl\u0259, municipalit\u00e0 della citt\u00e0 di Baku, dove fu fondata nel 1997. Milita in Premyer Liqas\u0131, la massima serie del campionato azero di calcio. Nella sua storia ha vinto due campionati azeri e una coppa d'Azerbaigian.\nStoria.\nIl club venne fondato nel 1997 come X\u0259z\u0259r Universiteti. In quell'anno l'Universit\u00e0 Khazar, la prima universit\u00e0 privata dell'Azerbaigian, fond\u00f2 una squadra di calcio avente lo stesso nome e si iscrisse al campionato dilettanti. Il club gioc\u00f2 a livello dilettantistico fino alla stagione 1998-1999. Nel 1999-2000 partecip\u00f2 alla massima divisione azera e concluse la sua prima stagione in massima serie piazzandosi all'undicesimo posto. Negli anni seguenti fin\u00ec prima settima (2000-2001) e poi terza (2001-2002). Al termine della stagione 2003-2004 la squadra ottenne un buon quarto posto, che valse alla societ\u00e0 la qualificazione in Coppa Intertoto UEFA per la prima volta nella sua storia. Nel primo turno della Coppa Intertoto 2004 il X\u0259z\u0259r Universiteti batt\u00e9 gli austriaci del Bregenz per 3-0 all'andata per \"forfait\" e prevalse per 2-1 nel ritorno. Nel secondo turno perse la partita di andata contro i finlandesi del Tampere United per 3-0 e vinse nel ritorno a Baku per 1-0, venendo eliminata.\nNell'estate del 2004 i diritti sportivi del X\u0259z\u0259r Universiteti furono acquisiti dal neonato \"\u0130nter-Bak\u0131 Pe\u015f\u0259kar \u0130dman Klubu\", che si iscrisse al campionato azero di massima serie. Negli ultimi mesi del 2004 furono apportati cambiamenti nell'assetto societario, che condussero ad un nuovo mutamento di denominazione in \u0130nter-Bak\u0131 Pe\u015f\u0259kar \u0130dman Klubu. La compagine della capitale azera termin\u00f2 la stagione 2004-2005 al settimo posto, per poi migliorare nella stagione seguente (quarto posto) e confermando il quarto posto nella stagione 2006-2007. Al termine della Premyer Liqas\u0131 2007-2008 vinse il suo primo titolo nazionale. In qualit\u00e0 di campione dell'Azerbaigian partecip\u00f2 ai preliminari della UEFA Champions League 2008-2009: dopo aver avuto la meglio sul Rabotni\u010dki grazie alla regola dei gol in trasferta, venne eliminato dal Partizan al secondo turno preliminare. Vinse il suo secondo campionato nazionale nella stagione 2009-2010. Negli anni successivi mantenne le prime posizioni al termine del campionato di Premyer Liqas\u0131, qualificandosi con una certa regolarit\u00e0 alla UEFA Europa League. Nell'edizione 2015-2016 della UEFA Europa League super\u00f2 prima gli albanesi del La\u00e7i, poi gli islandesi del FH Hafnarfj\u00f6r\u00f0ar, raggiungendo per la prima volta il terzo turno preliminare, dove venne eliminato dagli spagnoli dell'Athletic Bilbao. Il 31 marzo 2016 la CFCB, l'organo di controllo finanziario della UEFA, comunic\u00f2 l'esclusione dell'\u0130nter dalla partecipazione alle competizioni UEFA per le successive tre stagioni a causa delle difficolt\u00e0 finanziarie in cui versava il club. Nonostante ci\u00f2, il club riusc\u00ec a pagare gli stipendi e ad allestire una squadra in grado di chiudere al terzo posto il campionato di Premyer Liqas\u0131 2016-2017.\nIl 28 ottobre 2017 il club cambi\u00f2 ufficialmente denominazione in Ke\u015fl\u0259 Futbol Klubu, cambiando anche il logo e i colori sociali.\nStatistiche e record.\nRecord.\nNella storia recente del club, l'Inter Baku ha mantenuto per lunghi periodi l'imbattibilit\u00e0 casalinga: tra l'11 agosto 2004 e il 6 aprile 2006 (serie interrotta contro il Netchi 0-1), tra il 2 maggio 2007 e il 15 febbraio 2009 (serie interrotta contro l'FK Baku 0-1), tra il 14 marzo 2009 e il 4 aprile 2010 (serie interrotta contro il Qaraba\u011f (0-1) e dal 7 aprile 2012.\nOrganico.\nRosa 2020-2021.\nAggiornata al 31 ottobre 2020."}
{"id": "1868648", "revid": "124797170", "url": "https://it.wikipedia.org/wiki?curid=1868648", "title": "Antonio Petito", "text": "Fu un celebre Pulcinella, uno degli interpreti pi\u00f9 capaci e apprezzati della famosa maschera teatrale.\nBiografia.\nFiglio di un altro celebre Pulcinella, Salvatore Petito, e di donna Peppa (Giuseppina D'Errico all'anagrafe), impresaria di un baraccone nel quale si rappresentavano spettacoli per il popolo, Antonio era soprannominato in famiglia \"Totonno 'o pazzo\" per la sua estrema vitalit\u00e0.\nFu proprio il padre a dargli il battesimo teatrale, cedendogli la maschera nel corso di una rappresentazione teatrale al Teatro San Carlino di Napoli, dove in seguito si produsse pi\u00f9 volte. Proprio dietro le quinte di quel teatro, Petito ebbe, la sera del 24 marzo 1876, l'attacco cardiaco che gli fu fatale. Sebbene rappresentasse i suoi lavori sempre per il popolo, l'interclassismo presente nell'ambiente dei teatri di Napoli ne fece un idolo anche presso i ceti pi\u00f9 agiati, e forte fu il richiamo dei personaggi ufficiali della politica alla tourn\u00e9e fiorentina del 1869.\nFu, oltre che attore dotato di grande mimica, anche drammaturgo nonostante fosse semianalfabeta, incapace di scrivere correttamente in italiano: per questo motivo si avvalse sempre di revisori delle sue opere, e tra questi il pi\u00f9 ricorrente e ricercato fu Giacomo Marulli. Le sue qualit\u00e0 andarono oltre: fu anche un ottimo cantante, ballerino, coreografo e regista.\nPetito \u00e8 una delle figure pi\u00f9 importanti del teatro napoletano dell'Ottocento. \nIl suo teatro considerato solo \"canovacci\" e pretesti per il grande attore furono dimenticati alla sua morte. Si deve a Raffaele Viviani la riscoperta e il rilancio del Petito autore quando nel 1941 mise in scena \"So' muorto e m'hanno fatto turna\"' \"a nascere\" con il titolo di \"Siamo Tutti fratelli\". Di idee liberali, per questo motivo a Petito verranno negati i conforti religiosi dalla Chiesa in punto di morte, visto che l'istituzione ecclesiastica era all'epoca nemica del pensiero liberale. \nDopo la sua morte, il teatro San Carlino sopravvisse ancora per poco, avendo perso il suo pi\u00f9 amato rappresentante.\nNel 1982 la RAI gli dedic\u00f2 uno sceneggiato televisivo in sette puntate: Antonio Petito, artista comico scritto e sceneggiato da Gennaro Magliulo ed Ettore Massarese."}
{"id": "1868650", "revid": "339392", "url": "https://it.wikipedia.org/wiki?curid=1868650", "title": "Inter Baku", "text": ""}
{"id": "1868652", "revid": "287204", "url": "https://it.wikipedia.org/wiki?curid=1868652", "title": "Friedrich Kalkbrenner", "text": "Biografia.\nFiglio di Christian Kalkbrenner (1755-1806), un musicista ebreo attivo a Kassel, Friedrich fu istruito al Conservatorio di Parigi, ed inizi\u00f2 presto a suonare in pubblico. Nel 1803 and\u00f2 a Vienna a studiare contrappunto con Albrechtsberger e qui conobbe Hummel e Clementi; fece anche amicizia con Beethoven e ottenne la protezione di Haydn. \nBrillante esecutore e insegnante di successo, dal 1814 al 1823 visse a Londra e nel 1818 si associ\u00f2 al pianista e compositore Johann Bernhard Logier, che aveva inventato un dispositivo detto \"Chiroplasto\" mediante il quale veniva regolata la posizione delle mani sul pianoforte; Kalkbrenner vi apport\u00f2 delle modifiche semplificatrici, nel 1830 col nome di \"Guidemains\" (Guidamani) lo brevett\u00f2 a Parigi, dove si era stabilito dal 1824, e ne promosse la diffusione. A Parigi insegn\u00f2 al Conservatorio e divenne membro dell'azienda di fabbricazione di pianoforti Pleyel &amp; Co., facendo fortuna grazie alla sua attivit\u00e0 commerciale combinata con quella artistica. Mor\u00ec ad Enghien-les-Bains, nei pressi di Parigi, nel 1849.\nIl pianista e il didatta.\nCome pianista Kalkbrenner miet\u00e9 grandi successi e fu grandemente stimato tanto da Schumann quanto da Chopin, che in una lettera del 1830 ne lod\u00f2 \"il tocco ammaliante, l'uguaglianza impareggiabile del suono e la maestria che emerge in ciascuna nota\". \nCome didatta Kalkbrenner insegn\u00f2 una tecnica pianistica fondata sulla utilizzazione della forza delle dita e della mano, trascurando il peso del braccio e dell'avambraccio, in linea del resto con l'orientamento all'epoca prevalente. Sembra che fosse anche fautore di una netta separazione tra tecnica, intesa come mero esercizio fisico, e musica: famoso il suo consiglio \"di esercitarsi allo strumento tenendo un romanzo sul legg\u00eco, onde sfuggire alla noia della necessaria, interminabile iterazione degli esercizi\". Convinto sostenitore dell'utilizzo del \"Guidamani\", il dispositivo da lui brevettato, scrisse un \"metodo\" per l'insegnamento del pianoforte con l'aiuto del guidamani (v. Bibliografia). Nonostante il parere negativo di Liszt, che lo chiam\u00f2 \"Guida-asini\", per circa vent'anni il dispositivo di Kalkbrenner riscosse un certo successo: Saint-Sa\u00ebns lo consider\u00f2 un sistema \"eccellente per formare il giovane pianista alla esecuzione delle opere scritte per i clavicembali e per i primi pianoforti, i cui tasti parlavano senza richiedere sforzi\", anche se \"insufficiente per le opere e gli strumenti moderni\", che richiedono l'utilizzazione \"del peso dell'avambraccio e [di] quello del braccio\"\".\nTra gli allievi di Kalkbrenner si annoverano F. Pleyel, A. Thomas e Camille-Marie Stamaty, che fu, a sua volta, maestro di Camille Saint-Sa\u00ebns.\nIl compositore.\nCome compositore fu apprezzato da Schumann, che menziona con favore i suoi studi e il suo culto per la forma-sonata (\"Grande Sonate\" in fa minore op. 56 del 1825 dedicata ai \"Mani di Haydn\"). Il suo stile compositivo lo colloca tra il Classicismo e il primo Romanticismo. Le sue numerose composizioni sono attualmente meno ricordate del suo metodo d'insegnamento corredato da studi, che a lungo \u00e8 stato popolare tra i pianisti.\nIl primo concerto per pianoforte op. 11 di Chopin \u00e8 dedicato a Kalkbrenner, che lo ricambi\u00f2 con le \"Variations brillantes\" sulla \"Mazurka\" op. 120."}
{"id": "1868662", "revid": "62004", "url": "https://it.wikipedia.org/wiki?curid=1868662", "title": "SLUC Nancy", "text": ""}
{"id": "1868666", "revid": "121875061", "url": "https://it.wikipedia.org/wiki?curid=1868666", "title": "Ponte di Augusto", "text": "Il ponte di Augusto \u00e8 un ponte di epoca romana situato nei pressi di Narni Scalo ed utilizzato anticamente per l'attraversamento della gola creata dal fiume Nera.\nStoria.\nAi piedi della citt\u00e0 di Narni, percorrendo la via Flaminia, si giunge, lungo la strada della Funara, poco prima della frazione di Stifone, vicino al fiume Nera. Questo, imboccando la gola dei monti Corviano e Santa Croce, va ad infrangersi sui piloni del ponte romano di Augusto, che originariamente univa i due monti.\nCitato dalle fonti classiche, raffigurato da artisti e viaggiatori, vero capolavoro dell'architettura romana, \u00e8 da porre in relazione alle grandi ristrutturazioni volute da Augusto nel 27 a.C., lungo il percorso della strada consolare Flaminia. Dell'imponente struttura originaria restano due piloni voltati ad arco sulla sponda del monte Corviano, una contrapposta sezione sulla sponda del monte Santa Croce e i ruderi di due piloni dell'arcata centrale, crollata prima del 1055.\nLa lunghezza originaria del ponte doveva essere di circa 160 m per un'altezza di 30 m, con una luce mirabile dell'arco centrale di circa 32 m, mentre la larghezza del piano stradale era di 8 m. \nIl fronte, realizzato in nucleo cementizio e paramenti di blocchi squadrati con bugnature e a corsi alternati, presenta (a due terzi dell'altezza dei pilastri) una cornice aggettante, che si ritrova nella parte interna dell'arcata. I piloni hanno una pianta rettangolare e sono in parte impostati sulla roccia.\nNel corso del tempo, \u00e8 stato pi\u00f9 volte soggetto a crolli e gravi danneggiamenti, come quelli risalenti al 1053-54.\nSi suppone che il ponte s'innalzasse su quattro arcate, tutte con un'ampiezza diversa che variava dai 19 m della prima, 32 m dell'arcata centrale, circa 17 m della terza e 16 m della quarta, se esisteva.\nSecondo il Guattani, le pietre furono levate da un luogo chiamato Valle Mantea, presso Civitella San Paolo, alla volta di Fiano Romano; nel 1724 venne inoltre scoperto come le pietre rimanessero saldamente connesse tra loro in quanto, oltre alla calce, erano state adoperate delle anime di ferro saldamente piombate alle loro estremit\u00e0."}
{"id": "1868668", "revid": "1543377", "url": "https://it.wikipedia.org/wiki?curid=1868668", "title": "Meccanica della frattura", "text": "La meccanica della frattura \u00e8 quel ramo della meccanica che si occupa di studiare gli effetti di cricche e difetti sullo stato di sforzo applicato ad un corpo. Applicando la fisica e la matematica degli sforzi e delle deformazioni al livello microscopico dei difetti presenti nei materiali, essa permette di predire il comportamento macroscopico a frattura dei corpi.\nL'aspetto particolarmente innovativo della meccanica della frattura \u00e8 una nuova filosofia di progettazione secondo un approccio \"damage tolerance\", per il quale i difetti o le cricche non sono visti come punti di intrinseca debolezza del materiale, ma come concentratori e modificatori dello stato di sforzo.\nNelle sue applicazioni pratiche la meccanica della frattura si configura come un importante strumento per migliorare il comportamento meccanico dei materiali e dei componenti; inoltre \u00e8 di indiscutibile valore in quei campi come quello aeronautico o nucleare dove la precisione nella progettazione e nella verifica dei componenti sollecitati deve essere massima.\nClassificazione.\nLo stato di sforzo a cui \u00e8 sottoposto un corpo in un suo punto generico \u00e8 in generale funzione sia delle condizioni al contorno (geometria del corpo, geometria del difetto e sollecitazioni applicate) e sia della legge costitutiva del materiale che determina il suo comportamento in risposta all'applicazione di uno sforzo; conseguentemente la meccanica della frattura viene divisa, per praticit\u00e0 di analisi ed osservazione, in tre sottogruppi:\nMeccanica della frattura lineare elastica.\nLa concentrazione degli sforzi causata dai difetti.\nSe si analizza la frattura a livello atomico, si pu\u00f2 dimostrare che la forza di coesione interatomico per un generico materiale \u00e8 approssimativamente uguale a formula_1 (dove formula_2 \u00e8 il modulo elastico). Ci\u00f2 non concorda con l'evidenza sperimentale, in quanto lo sforzo di frattura rilevato sperimentalmente \u00e8 da 2 a 3 ordini di grandezza minore del modulo elastico.\nNel 1913 Inglis, per primo propose una correlazione quantitativa tra la geometria di un difetto e lo stato di sforzo presente. Egli analizz\u00f2 una lastra piana, sottile, infinita nel piano formula_3, sottoposta a pura trazione in direzione formula_4, con cricca ellittica passante, con diametro in direzione formula_5 di dimensione formula_6 e quello in direzione formula_4 di dimensione formula_8.\nDefinito formula_9, il raggio di curvatura della cricca nell'apice, lo sforzo di trazione, formula_10 all'apice della cricca (diametro formula_6) risulta per la formula di Inglis:\ndove formula_13 \u00e8 lo sforzo di trazione in assenza della cricca.\nSe consideriamo una cricca infinitamente acuta (formula_14) lo sforzo all'apice della cricca diventa\nLa precedente equazione predice uno sforzo infinito all'apice di una cricca infinitamente acuta, indipendentemente dal valore dello sforzo applicato. Il risultato ottenuto, seppur si basi sull'ipotesi di continuo spaziale e quindi non valido per i materiali reali a livello atomico, fornisce un chiaro esempio di come gli sforzi si possano concentrare all'apice dei difetti.\nApproccio energetico secondo Griffith.\nTasso di rilascio dell'energia, formula_16.\nNel 1920 Griffith propose un approccio energetico allo studio del problema della frattura.\nSi consideri un corpo contenente un difetto soggetto ad un carico di trazione formula_17. In condizioni di equilibrio il lavoro svolto dalla forza esterna formula_17 \u00e8 uguale all'energia di deformazione elastica, formula_19.\nSe la forza esterna formula_17 aumenta tanto da raggiungere la condizione di propagazione della cricca il bilancio energetico per incremento di area della cricca (formula_21) pu\u00f2 essere riscritto\n, dove \nSe si definisce, quindi il tasso di rilascio dell'energia\ne la resistenza a frattura, chiamata anche formula_26,\n, il precedente bilancio pu\u00f2 essere riscritto.\n, ovvero una cricca presente in un corpo propaga quando la variazione di energia potenziale disponibile formula_16 uguaglia (o supera) la variazione di energia per creare nuove superfici (formula_30). L'eventuale energia in eccesso verr\u00e0 trasformata in variazione di energia cinetica della cricca stessa.\nDeterminazione di formula_16 con il metodo della cedevolezza.\nNel caso di una lastra piana di spessore formula_32 in cui \u00e8 presente una cricca di lunghezza formula_33, sottoposta a trazione, \u00e8 possibile determinare l'espressione di formula_16 in funzione della misura di cedevolezza (formula_35):\nSe si considera la stessa piastra ma questa volta in controllo di spostamento, un avanzamento della cricca infinitesimo formula_37 creer\u00e0 una variazione della forza formula_38.\nLa variazione del lavoro delle forze esterne, essendo la variazione dello spostamento nulla,\nLa variazione dell'energia interna delle forze elastiche sar\u00e0\nQuindi\nEntrambe le espressioni di G possono essere ricondotte a una singola se si introduce la cedevolezza formula_42\nIl criterio di frattura energetico.\nPrecedentemente si \u00e8 dimostrato che un difetto presente in un materiale propaga quando il valore di formula_16 uguaglia od \u00e8 maggiore del valore di formula_30.\nIl criterio di frattura energetico \u00e8 quindi il seguente\nformula_16, il tasso di rilascio dell'energia, \u00e8 funzione dalla geometria del corpo e del difetto e dalle sollecitazioni applicate. Esso pu\u00f2 essere ricavato sia sperimentalmente che analiticamente per una determinata configurazione di geometrie e sforzi.\nformula_30, la resistenza a frattura del materiale, viene misurata sperimentalmente con prove appositamente concepite. Per i materiali perfettamente fragili formula_30 \u00e8 costante rispetto alla lunghezza della cricca formula_33, mentre per i materiali che presentano deformazioni plastiche formula_30 \u00e8 funzione di formula_33. Per esempio, molti metalli presentano il fenomeno dell'incrudimento; formula_30, per questi materiali, aumenter\u00e0 con l'allungamento della cricca.\nInstabilit\u00e0.\nIl criterio di frattura precedentemente illustrato indica le condizioni affinch\u00e9 la cricca possa avanzare. Nel momento che la cricca avanza di un infinitesimo formula_37 variano sia il parametro formula_16 che formula_30; quindi, perch\u00e9 la cricca propaghi di nuovo, il criterio deve essere di nuovo verificato.\nIl criterio di instabilit\u00e0, cio\u00e8 le condizioni per cui la frattura avvenga in modo instabile, \u00e8\nCalcolo dell'energia cinetica della cricca.\nDalle definizioni di formula_16 e di formula_30 e dal bilancio energetico proposto precedentemente sappiamo che\nL'energia cinetica della cricca pu\u00f2 essere quindi calcolata come\nAnalisi degli sforzi nell'intorno di una cricca.\nFattore di intensificazione degli sforzi, K.\nWestergaard, Irwin, Sneddon e Williams, a differenza di Griffith cercarono di risolvere matematicamente il campo degli sforzi nell'intorno di un difetto. Essi dimostrarono che, definito un sistema di riferimento polare (formula_62) con origine nell'apice della cricca, il campo degli sforzi in qualsiasi corpo criccato nell'ipotesi di materiale continuo, isotropo e lineare elastico \u00e8 dato da\n, dove \nPer formula_67 il primo termine tende a infinito mentre gli altri o sono costanti o tendono a zero. Si pu\u00f2 definire quindi una zona di singolarit\u00e0 dominante nella quale lo sforzo varia come formula_68 per la quale vale la seguente relazione:\nLa costante K chiamata fattore di intensificazione degli sforzi, dipende dalle sollecitazione applicata al corpo e quindi dal modo di carico al quale la cricca \u00e8 soggetta.\nA questo proposito vengono definiti tre modi di carico:\nLa precedente espressione del tensore degli sforzi \u00e8 riscritta per ogni modo di carico:\nDeterminazione di K.\nLo stato di sforzo all'apice di una cricca nella zona di singolarit\u00e0 dominante \u00e8 univocamente definito dalle precedenti relazioni. Il fattore di intensificazione degli sforzi K, definito il modo di carico, racchiude l'effetto della geometria del corpo e del difetto e l'effetto delle sollecitazioni applicate ed \u00e8 quindi l'unico parametro significativo per la determinazione degli sforzi all'apice della cricca.\nL'espressione generale del fattore di intensificazione degli sforzi formula_65 \u00e8\n, dove formula_75 \u00e8 una costante adimensionale dipendente dalla geometria del corpo e del difetto, e dal modo di carico.\nformula_75 viene determinata sia analiticamente, sia numericamente (es. analisi agli elementi finiti), sia sperimentalmente.\nWilliams e Westergaard determinarono analiticamente, per la stessa configurazione di carico e di geometrie, il campo di sforzi all'apice della cricca in funzione dello sforzo applicato formula_13 e della lunghezza della cricca formula_33 e della coordinata formula_80:\nQuindi, per questa configurazione, il fattore di intensificazione degli sforzi formula_82 risulta (Nel caso della lastra di Griffith):\nformula_65, criterio di frattura.\nLa propagazione di una cricca avviene quando gli sforzi all'apice di essa raggiungono un valore critico. Essendo questi univocamente definiti dal fattore di intensificazione degli sforzi, si pu\u00f2 identificare un valore di formula_65 critico chiamato formula_86. Questo valore \u00e8 una misura della tenacit\u00e0 a frattura del materiale ed \u00e8 una propriet\u00e0 intrinseca di quest'ultimo.\nPerch\u00e9 si abbia frattura una sola di queste relazione deve essere vera:\nRelazione tra formula_16 e formula_65.\nPrecedentemente sono strati introdotti due parametri, formula_16 e formula_65, entrambi indici dell'effetto di modificazione dei difetti sullo stato di sforzo.\nEssi sono correlati l'uno all'altro dalla seguente relazione:\n, dove \nEstensione della meccanica della frattura lineare elastica ai materiali elasto-plastici.\nLa meccanica della frattura lineare elastica, come gi\u00e0 detto, parte dall'ipotesi di materiali elastici lineari. Nella realt\u00e0 per\u00f2 ben pochi materiali, per di pi\u00f9 di scarso interesse ingegneristico, sottostanno alla precedente ipotesi.\nLe precedenti espressioni dello stato di sforzo all'apice di una cricca non tengono conto degli eventuali effetti locali di plasticizzazione a cui i materiali reali possono andare incontro.\nPerch\u00e9 il parametro K sia effettivamente rappresentativo dello stato di sforzo all'apice della cricca, l'estensione della zona plasticizzata deve essere minore della zona di singolarit\u00e0 dominante del campo di sforzi.\nRaggio della zona plastica secondo Irwin.\nIn prima approssimazione consideriamo che il materiale, nel caso di sforzo piano, all'apice della cricca plasticizzi quando lo sforzo formula_96.\nPossiamo quindi sostituire lo sforzo di snervamento nell'espressione dello sforzo formula_97 ricavato precedentemente per formula_98,\n, dove formula_100 \u00e8 il raggio della zona plastica. Esso risulta quindi\nQuesta relazione non \u00e8 completamente corretta perch\u00e9, se si considera lo sforzo massimo effettivo pari a formula_102, gli sforzi all'apice della cricca verranno ridistribuiti in modo da mantenere l'equilibrio delle forze.\nPer formula_103, formula_96 ossia formula_99 che risolta per formula_82 porta alla seguente espressione:\nQuindi, se si calcola l'integrale dello sforzo teorico formula_97 da formula_109 a formula_100, sostituendo formula_82 con la precedente relazione, risulta\nNel caso di plasticizzazione invece il valore dello stesso integrale \u00e8 formula_113.\nPer tenere conto di questo effetto si \u00e8 proposto il concetto di cricca elastica equivalente il cui apice \u00e8 localizzato in formula_100. La lunghezza effettiva della cricca da considerarsi \u00e8 quindi formula_115 che porta ad un valore di formula_82 maggiore (formula_117).\nNel caso di deformazione piana il valore del raggio plastico \u00e8 considerato pari a\nDeterminazione sperimentale di formula_119 e di formula_26.\nLa maggior parte dei materiali di interesse ingegneristico, sottoposto a sforzi elevati, prima di raggiungere la frattura va incontro a fenomeni di plasticizzazione. I valori di formula_119 e di formula_26, teoricamente validi solo per materiali elastici lineari, possono essere considerati propriet\u00e0 intrinseca del materiale solamente se certe condizioni geometriche dei provini sono verificate. In particolare, la zona plastica deve essere sufficientemente piccola rispetto alle geometrie del provino in modo da minimizzare gli effetti della plasticizzazione all'apice della cricca.\nSecondo la normativa ASTM, le seguenti condizioni devono essere verificate:\n, dove\nCi\u00f2 equivale circa ad ammettere un raggio plastico formula_100 massimo 50 volte pi\u00f9 piccolo rispetto alle dimensioni del provino formula_33, formula_32, formula_127:\nLa prima relazione assicura l'applicabilit\u00e0 dell'analisi degli sforzi all'apice della cricca di Westergaard, base della meccanica della frattura lineare elastica; la seconda assicura uno stato di deformazione piana poich\u00e9, in assenza di quest'ultimo, si verifica una rilassamento degli sforzi con conseguente variazione della tenacit\u00e0 a frattura; la terza assicura che gli effetti di bordo siano trascurabili.\nMeccanica della frattura elasto-plastica.\nLa meccanica della frattura lineare elastica \u00e8 valida solo per quei materiali e condizioni al contorno tali da determinare una deformazione plastica del materiale confinata nella zona di singolarit\u00e0 dominante del campo degli sforzi all'apice della cricca.\nSpesso quest'ultima condizione non \u00e8 verificata: bisogna quindi ricorrere alla meccanica della frattura elasto-plastica che pu\u00f2 essere applicata a strutture che esibiscono comportamento non lineare (deformazione plastica).\nCTOD.\nStoricamente, il primo parametro per la determinazione della tenacit\u00e0 a frattura in campo elasto-plastico \u00e8 stato il CTOD (Crack Tip Opening Displacement) o \"apertura all'apice della cricca\", indicato con formula_129.\nQuesto parametro fu determinato da Wells durante degli studi su acciai strutturali che, a causa della elevata tenacit\u00e0 non potevano essere caratterizzati con la meccanica della frattura lineare elastica. Egli not\u00f2 che, prima che avvenisse la frattura, le pareti della cricca si allontanavano e che l'apice della cricca, dopo frattura, da acuto si arrotondava in seguito alla deformazione plastica. Inoltre l'arrotondamento dell'apice era pi\u00f9 marcato negli acciai a maggiore tenacit\u00e0.\nWells dimostr\u00f2 che in condizioni di snervamento su piccola scala formula_129 \u00e8 in relazione sia con K che con G.\nL'integrale J.\nNella met\u00e0 degli anni '60 J. R. Rice svilupp\u00f2 una misura della densit\u00e0 di energia di deformazione all'apice di una cricca nel caso di un materiale con comportamento non lineare elastico. Questa misura chiamata \"integrale J\", \u00e8 cos\u00ec definita:\n, dove\nformula_133 \u00e8 inoltre definito come:\n, dove\nHutchinson, Rice e Rosegreen, successivamente dimostrarono che J caratterizza i campi degli sforzi e deformazioni all'apice della cricca nei materiali elastici non lineari.\nIpotizzarono un materiale con legame costitutivo assimilabile alla relazione di Ramberg-Osgood:\n, dove\nApplicate le appropriate condizioni al contorno i campi degli sforzi e deformazioni risultano:\n, dove\nDa queste relazioni si nota che per formula_152, formula_64 tende a formula_154 ed esiste quindi una singolarit\u00e0 chiamata \"singolarit\u00e0 HRR\". L'integrale J definisce l'ampiezza di questa singolarit\u00e0 in campo elasto-plastico, cos\u00ec come K, il fattore di intensificazione degli sforzi, definisce la singolarit\u00e0 lineare elastica. Esso descrive quindi in modo compiuto i campi degli sforzi e deformazioni all'apice della cricca nei materiali elastici non lineari."}
{"id": "1868671", "revid": "59976", "url": "https://it.wikipedia.org/wiki?curid=1868671", "title": "Mitsubishi Chemical Corporation", "text": ""}
{"id": "1868672", "revid": "767487", "url": "https://it.wikipedia.org/wiki?curid=1868672", "title": "Hot Leg", "text": "Gli Hot Leg sono un gruppo hard rock fondato da Justin Hawkins, frontman dei The Darkness. Assieme a lui ci sono il chitarrista Pete Rinaldi, il bassista Samuel Stokes e il batterista Darby Todd.\nL'album di debutto, intitolato \"Red Light Fever\", \u00e8 stato registrato a Londra agli inizi del 2008 ed \u00e8 uscito il 9 febbraio 2009.\nHands Up Who Loves Hot Leg.\nNell'estate 2008 si \u00e8 svolto il primo tour \"Hands Up Who Loves Hot Leg\" con tre date in Inghilterra e una in Scozia:\nIl gruppo ha anche pubblicato tramite MySpace una canzone intitolata \"Heroes\", disponibile per il download gratuito registrandosi alla mailing list, la quale non apparir\u00e0 sull'album che uscir\u00e0 a febbraio 2009.\nIl 24 luglio questa viene poi aggiunta al player di MySpace assieme ad un'altra canzone intitolata \"Trojan Guitar\", descritta come un pezzo \"epico medievale\", apparentemente ispirato al film 300 di Frank Miller, che dura pi\u00f9 di 5 minuti con potenti assoli di chitarra, e che il gruppo afferma di voler lanciare come primo singolo dell'album di debutto.\nSul canale YouTube di Justin Hawkins \u00e8 possibile guardare quattro \"Video Diary\" registrati dal gruppo in varie occasioni, dal mastering dell'album alle prove e ai primi live, assieme ad un altro video in cui sono presenti scene riprese mentre veniva girato il video per \"Trojan Guitar\".\nAd agosto \u00e8 stato poi annunciato che gli Hot Leg, a novembre, seguiranno come supporto nel Regno Unito i tour dei riuniti Extreme e degli Alter Bridge. A settembre sono state aggiunte altre date per ottobre, assieme alla comparsa nel player del MySpace di un brano chiamato \"MegaMix 1\" nel quale \u00e8 possibile ascoltare delle parti di alcune delle canzoni che saranno sull'album."}
{"id": "1868678", "revid": "62004", "url": "https://it.wikipedia.org/wiki?curid=1868678", "title": "Stade Lorrain UC Nancy", "text": ""}
{"id": "1868681", "revid": "84431", "url": "https://it.wikipedia.org/wiki?curid=1868681", "title": "Hot leg", "text": "Eliminate questa pagina e lasciate quella chiamata \"Hot_Leg\""}
{"id": "1868684", "revid": "767487", "url": "https://it.wikipedia.org/wiki?curid=1868684", "title": "Primavera di sole", "text": "\"Primavera di sole (The Sun Comes Up)\" \u00e8 un film del 1949 diretto da Richard Thorpe.\n\u00c8 questo l'ultimo film di Jeanette MacDonald, dopo una ventennale carriera da protagonista di pellicole musicali di grande successo. La cantante continuer\u00e0 ad esibirsi in pubblico attraverso la radio, la televisione e partecipando a numerosi spettacoli teatrali.\n\"Primavera di sole\" \u00e8 uno dei film della serie del cane Lassie."}
{"id": "1868687", "revid": "24019", "url": "https://it.wikipedia.org/wiki?curid=1868687", "title": "Memory Stick PRO", "text": ""}
{"id": "1868688", "revid": "1573940", "url": "https://it.wikipedia.org/wiki?curid=1868688", "title": "Mitsubishi Aluminum", "text": "La Mitsubishi Aluminum Co., Ltd. (\u4e09\u83f1\u30a2\u30eb\u30df\u30cb\u30a6\u30e0\u682a\u5f0f\u4f1a\u793e Mitsubishi Aruminiumu Kabushiki-gaisha?) \u00e8 un'azienda giapponese che produce beni di alluminio. \u00c8 una delle aziende di spicco del gruppo Mitsubishi. Fondata nel 1962, produce oggetti in alluminio ed in lega di alluminio."}
{"id": "1868689", "revid": "59976", "url": "https://it.wikipedia.org/wiki?curid=1868689", "title": "Mitsubishi Aluminum Co., Ltd.", "text": ""}
{"id": "1868692", "revid": "767487", "url": "https://it.wikipedia.org/wiki?curid=1868692", "title": "Will Sheff", "text": "Biografia.\nOriginario del New Hampshire, Sheff \u00e8 il frontman degli Okkervil River, indie band nata nel 1998 ad Austin in Texas. Dal 2001 Sheff \u00e8 uno dei membri fondatori e co-compositore (insieme a Jonathan Meiburg, un altro membro degli [Okkervil River) della band Shearwater, anche questa di Austin. Suona la chitarra, il piano, il banjo e l'armonica; mentre si destreggia tra i due progetti musicali, Sheff ha scritto e cantato molte canzoni anche come solista, pur non avendole mai pubblicate.\nHa frequentato la Facolt\u00e0 di Inglese al Macalaster College di St. Paul, in Minnesota; allora avrebbe voluto diventare un regista finch\u00e9, a sua detta, non ha abbracciato la carriera musicale per contrastare le volont\u00e0 della sua ragazza e per evitare le scoraggianti condizioni economiche riservate a chi lavora nel cinema. Il suo unico parente nel mondo della musica \u00e8 il nonno, trombettista in una \"swing band\" nel New Hampshire, mentre \u00e8 proprio suo padre, insegnante come la madre di Will, ad avergli tramandato il sogno di diventare \"filmaker\".\nSheff \u00e8 anche un affermato critico di musica rock; finch\u00e9 \u00e8 stato attivo ha tenuto una rubrica per il sito di file sharing Audiogalaxy, dove si occupava di recensire film e libri, oltre ovviamente ai dischi.\nTra le sue collaborazioni ricordiamo quella con il gruppo The Mendoza Line dove canta nella canzone \"Aspect of an Old Maid\" contenuta nell'album \"30 Year Low\" (2007), e con i Palaxy Tricks con cui suona il piano nell'album \"Cedarland\" del 2003."}
{"id": "1868695", "revid": "729019", "url": "https://it.wikipedia.org/wiki?curid=1868695", "title": "Epidermolisi bollosa distrofica", "text": "L'epidermolisi bollosa distrofica \u00e8 una forma di epidermolisi bollosa ereditaria, una genodermatosi caratterizzata dalla formazione di bolle subepidermiche in seguito a lievi traumi.\nEpidemiologia.\nL'epidermolisi bollosa giunzionale ha un'incidenza di 2,86 casi ogni 100.000 abitanti e una prevalenza di 0,99 casi ogni 100.000 abitanti per le forme a trasmissione autosomica dominante, un'incidenza di 2,04 casi ogni 100.000 abitanti e una prevalenza di 0,99 casi ogni 100.000 abitanti per le forme ad autosomico recessiva. Non sembrano esservi differenze a seconda del sesso, etnia o nazionalit\u00e0.\nClassificazione.\nLe epidermolisi bollose distrofiche vengono distinte in forme a trasmissione autosomica dominante e forme a trasmissione autosomico recessiva. Possono poi essere ulteriormente classificate a seconda del gene mutato e in base alle caratteristiche cliniche.\nPatogenesi.\nLa causa \u00e8 genetica, l'anomalia riguarda il gene codificante per il collagene di tipo VII.\nClinica.\nForme a trasmissione autosomico dominante\nTerapia.\nIl trattamento mira soltanto alla cura dei sintomi che vengono manifestati, soprattutto possibile infezioni e traumi. Per quanto riguarda l'impiego farmaceutico ad uso topico serve per contrastare le bolle mentre gli steroidi se non utilizzati in modo continuo possono essere d'aiuto.\nPrognosi.\nDipende dalla forma della patologia: nella variante \"Hallopeau-Siemens\" le cicatrici sono talmente vaste che nei primi dieci anni del bambino spesso si assiste ad una fusione delle dita. Se si associano complicanze cardiache bisogna prestare la massima attenzione e cambiare la propria dieta per non rischiare conseguenze fatali."}
{"id": "1868701", "revid": "300067", "url": "https://it.wikipedia.org/wiki?curid=1868701", "title": "Jay Larra\u00f1aga", "text": "Carriera.\nNel suo palmar\u00e8s c'\u00e8 una finale scudetto del campionato francese raggiunta nel 2000 tra le file dell'ASVEL Villeurbanne, mentre qualche anno pi\u00f9 tardi ha vinto la Coppa Italia 2006 con la maglia di Napoli.\nGi\u00e0 giocatore della Nazionale irlandese, dal febbraio 2008 ricopre anche il ruolo di allenatore, seguendo cos\u00ec le orme del padre Jim che negli Stati Uniti \u00e8 un allenatore a livello universitario."}
{"id": "1868702", "revid": "287204", "url": "https://it.wikipedia.org/wiki?curid=1868702", "title": "Giuseppe Vasco Vian", "text": "Biografia.\nFiglio di Girolamo, tagliapietra che concorse al restauro della loggetta del Sansovino dopo il crollo del Campanile di San Marco, frequent\u00f2 la Scuola Tecnica di Treviso, quindi pass\u00f2 all'Accademia di Belle Arti di Venezia, sotto la guida di maestri quali Antonio Dal Zotto e Pietro Canonica.\nDopo la parentesi bellica, che lo vide soldato, riprese appieno il suo lavoro, scolpendo soprattutto monumenti funerari e statue per chiese, ma anche opere di carattere profano. Fu anche l'autore di numerosi monumenti ai caduti, come quello della citt\u00e0 natale (inaugurato nel 1926).\nInsofferente al fascismo, negli anni venti lasci\u00f2 con la moglie l'Italia e si stabil\u00ec in Argentina, dove riprese con crescente successo la sua attivit\u00e0. Apprezzate dalla critica locale, assunse l'incarico di \"Modelador\" della Divisione Ingegneri del Ministero della Guerra locale e lavor\u00f2 su opere monumentali commissionate dal governo, ma anche per privati. Tra questi, uno \u00e8 stato pure riprodotto in un francobollo argentino.\nNegli ultimi anni si dedic\u00f2 anche alla pittura e affresc\u00f2 soprattutto con scene mitologiche gli interni di diverse ville.\nNonostante ci\u00f2, rimase sempre una persona estremamente semplice e schiva. Ritenendola una cosa priva di valore, spesso non apponeva nemmeno la firma sulle sue opere e alle volte, a lavoro gi\u00e0 compiuto, veniva richiamato dai committenti affinch\u00e9 la mettesse."}
{"id": "1868709", "revid": "124572702", "url": "https://it.wikipedia.org/wiki?curid=1868709", "title": "Guillermo D\u00edaz", "text": "Carriera.\n\u00c8 stato selezionato dai Los Angeles Clippers come 52\u00aa scelta, (quindi al secondo giro) del Draft NBA 2006. Non ha per\u00f2 giocato subito nella NBA: prima di esordirvi ha trascorso una stagione nella Repubblica Ceca, nelle file del Nymburk. L'anno dopo ha giocato nel Campionato greco, con l'Olympiada Patrasso, e negli Anaheim Arsenal, squadra della NBA Development League, dove ha vinto anche uno Slam Dunk Contest. \u00c8 stato richiamato per un breve periodo di tempo dai Clippers, ma non ha tuttavia trovato spazio e dunque il 6 marzo 2008 \u00e8 stato ufficialmente acquistato dalla Pepsi JuveCaserta, militante nel Campionato di Legadue.\n. La Juvecaserta ha concluso i play-off con la promozione in A1 battendo in finale 3-1 l'Aurora Basket Jesi.\nNel 2008 prolunga il contratto che lo lega alla societ\u00e0 casertana che gli offre cos\u00ec la possibilit\u00e0 di disputare il massimo campionato italiano. L'esordio di D\u00edaz in serie A avviene sul difficile campo di Roma, tra le favorite per la vittoria finale; il portoricano segna 26 punti e Caserta arriva ad un passo dall'espugnare il PalaLottomatica, arrendendosi solo dopo un supplementare. Guillermo si presenta comunque come un realizzatore di assoluto livello anche per la serie A, contribuendo (malgrado un infortunio nelle ultime partite del girone di andata) al raggiungimento della permanenza in serie A per la JuveCaserta.\nDal febbraio 2009 sino al giugno 2010 resta a giocare in Serie A, ma con il Biella.\nNella stagione 2010-11 fa parte del roster della Victoria Libertas Pesaro.\nCuriosit\u00e0.\nIn giovane et\u00e0 faceva parte della nazionale di pallavolo di Porto Rico."}
{"id": "1868710", "revid": "729019", "url": "https://it.wikipedia.org/wiki?curid=1868710", "title": "Synthes", "text": "Synthes \u00e8 un'impresa svizzera attiva nel campo dell'Ingegneria biomedica."}
{"id": "1868711", "revid": "2730", "url": "https://it.wikipedia.org/wiki?curid=1868711", "title": "Popillia japonica", "text": "Il coleottero giapponese o scarabeo giapponese (\"Popillia japonica\" ) \u00e8 un coleottero appartenente alla famiglia degli Scarabeidi, originario del Giappone. Si tratta di una specie che infesta e distrugge tappeti erbosi, piante selvatiche, da frutto e ornamentali e la cui diffusione si sta ampliando.\nDistribuzione.\n Fuori del Giappone, dove vive nelle regioni di Hokkaid\u014d, Honsh\u016b, Shikoku e Ky\u016bsh\u016b, \"Popillia japonica\" \u00e8 diffusa in Italia nord-occidentale, Cina, Russia (isole Curili), Portogallo (Azzorre), Canada (regione del Qu\u00e9bec a sud di Montr\u00e9al, parte sud-orientale della provincia dell'Ontario, lungo le rive del fiume San Lorenzo, parte sud-occidentale della stessa provincia, nell'area confinante con i laghi Huron, St. Clair ed Erie) e Stati Uniti. In Giappone, dove i nemici naturali della specie tengono le sue popolazioni sotto controllo, il coleottero giapponese non \u00e8 responsabile di gravi infestazioni. Negli Stati Uniti si pensa sia stata introdotta attraverso larve contenute in bulbi di piante di iris. La prima volta \u00e8 comparsa nel 1916, a Riverton, nello stato del New Jersey. Nel 1918, il Dipartimento dell'agricoltura degli Stati Uniti d'America (USDA) e le autorit\u00e0 dello stato del New Jersey tentarono di eradicare questa specie, ma l'infestazione era ormai in stadio cos\u00ec avanzato da rendere impossibile l'eradicazione con le tecniche allora disponibili; inoltre non vi erano fondi sufficienti per agire con la dovuta efficacia. Nel 1932 il coleottero giapponese si era gi\u00e0 diffuso verso ovest in molti altri stati a est del fiume Mississippi (tranne la Florida) e in Wisconsin, Minnesota, Iowa, Missouri, Nebraska, Kansas, Arkansas e Oklahoma. Nel 1967, 19 stati ospitavano infestazioni ampie o gravi e altri 4 infestazioni limitate o isolate. Il clima favorevole, l'ampia disponibilit\u00e0 di piante ospiti, la mancanza di nemici naturali e l'espansione delle superfici investite a prato, che costituiscono l'ambiente di riproduzione ideale di questa specie, hanno giocato un ruolo importante nella diffusione del coleottero giapponese negli Stati uniti, che si prevede presto colonizzer\u00e0 tutti gli stati che affacciano sul Golfo del Messico.\n\u00c8 stato rinvenuto per la prima volta nell'Europa continentale nell'estate 2014 in Italia nei pressi del fiume Ticino su entrambe le sponde (in Lombarda e in Piemonte), e la zona infestata si \u00e8 progressivamente allargata. Nel 2017 \u00e8 stato rinvenuto nella Svizzera italiana.\nDescrizione.\nAdulto.\nGli individui adulti hanno una forma ovale, sono lunghi da 8 a 11\u00a0mm e larghi da 5 a 7\u00a0mm. Il corpo e il pronoto hanno una colorazione brillante verde metallico con le elitre di color bronzo o rame che non arrivano a coprire completamente l'addome, che inferiormente presenta delle bande di peli (chiamati \"setae\") bianco-grigiastre visibili anche osservando gli animali lateralmente. Cinque macchie di peli bianchi su ogni lato dell'addome e un paio delle stesse sull'ultimo segmento addominale distinguono inequivocabilmente P. Japonica da tutti gli altri coleotteri di aspetto simile. I maschi, che generalmente sono leggermente pi\u00f9 piccoli delle femmine, quando stanno posati, tengono il secondo paio di zampe distese e hanno gli speroni tibiali appuntiti, mentre nelle femmina sono arrotondati. In entrambi i sessi le antenne sono frequentemente ripiegate e nascoste, ma quando gli insetti percepiscono un odore interessante o dei feromoni, su di esse si aprono delle strutture simili a piccoli petali di un fiore, che prendono il nome di \"lamellae\".\nUovo.\nLe uova appena deposte possono essere sferiche, ellissoidali o leggermente ciclindriche e generalmente hanno un diametro di circa 1,5\u00a0mm. La colorazione varia da trasparente a bianco crema, con piccole aree esagonali visibili sulla superficie. Durante lo sviluppo dell'embrione l'uovo aumenta di dimensioni fino a raddoppiare di volume e diventa quasi sferico.\nLarva.\nLe larve sono di colore trasparente - bianco crema e il loro corpo \u00e8 cosparso di peli marrone lunghi misti a spine pi\u00f9 corte e con la punta smussata. La testa \u00e8 giallastra-marrone con le mandibole scure. Il corpo \u00e8 formato da 3 segmenti toracici e 10 addominali. Ogni segmento toracico porta un paio di zampe segmentate. L'accumulo di materia fecale all'interno della parte terminale dell'intestino (proctodeo) pu\u00f2 conferire una colorazione grigiastra scura all'estremit\u00e0 posteriore dell'addome. Quando \u00e8 a riposo la larva ha una forma piegata a C, carattere che si trova comunemente nelle larve degli Scarabaeidiae.\nPupa.\nLa trasformazione in pupa ha luogo all'interno di una cella composta di terra che viene costruita dall'ultimo stadio larvale. La pupa \u00e8 lunga circa 14\u00a0mm e larga 7\u00a0mm. Ha un colore che varia tra il giallo crema pallido e il verde metallico, a seconda della sua et\u00e0.\nCiclo vitale.\nNella maggior parte del suo areale la Popillia japonica porta a compimento il suo intero ciclo vitale in un unico anno, ma alcune popolazioni che abitano zone dal clima pi\u00f9 freddo possono completare il loro sviluppo in 2 anni. \u00c8 stato dimostrato che il momento della comparsa degli adulti, il periodo dell'ovodeposizione e la durata del successivo sviluppo variano con la latitudine, con l'altitudine e anche di anno in anno. Gli adulti emergono in maggio nelle regioni con clima pi\u00f9 caldo e in giugno - inizio luglio nelle porzioni pi\u00f9 settentrionali dell'areale.\nI maschi compaiono alcuni giorni prima delle femmine ma la sex ratio della popolazione alla fine si mantiene sul valore di 1 a 1. La stagione degli accoppiamenti comincia subito dopo la comparsa degli adulti, quando le femmine vergini rilasciano potenti feromoni sessuali che attraggono immediatamente grandi numeri di maschi. I maschi in cerca di partner accorrono in massa e si aggregano intorno alle femmine recettive formando gruppi che vengono chiamati \"palle\". Tuttavia in queste situazioni di intensa competizione, gli accoppiamenti avvengono difficilmente.\nLa scelta del sito di ovodeposizione \u00e8 influenzata dalla distanza dalle piante ospite delle larve e dalle condizioni della copertura del suolo. In aree suburbane, dove i tappeti erbosi sono abbondanti e la maggior parte dei coleotteri adulti si nutrono sugli alberi, sui cespugli e nei vigneti, le uova vengono depositate nelle piante erbacee vicine. Sebbene Popillia japonica depositi la maggior parte delle uova in pascoli, prati o campi da golf, alcune di esse possono essere deposte nei campi coltivati. In particolare, durante le estati secche, quando i pascoli sono duri e asciutti, i coleotteri sono soliti cercare campi sia incolti sia coltivati con suolo umido e morbido.\nLa femmina scava nel suolo fino a una profondit\u00e0 di 5\u201310\u00a0cm e deposita singolarmente da 1 a 3 uova. Essa emerge nuovamente dal terreno dopo un giorno oppure talvolta dopo 3 o 4 giorni e ricomincia a nutrirsi e ad accoppiarsi. Nel corso della sua vita adulta una femmina pu\u00f2 entrare nel terreno per pi\u00f9 di 16 volte e depositare un totale di 40-60 uova.\nLe uova si schiudono in 10-14 giorni. Il primo stadio larvale si nutre per 2-3 settimane delle radichette che trova nelle vicinanze del sito di schiusa, quindi effettua la prima muta. Il secondo stadio continua a nutrirsi per altre 3-4 settimane e poi subisce la muta. La maggioranza delle larve raggiunge il terzo stadio larvale vicino all'autunno, quando la temperatura del suolo diminuisce gradualmente. L'attivit\u00e0 delle larve si interrompe quando la temperatura arriva intorno ai 10\u00a0\u00b0C e la maggior parte di esse sverna come terzo stadio a una profondit\u00e0 di 5\u201315\u00a0cm. Con l'inizio della primavera le larve ritornano sulle radici delle piante per ricominciare a mangiare e dopo 4-6 settimane sono pronte per trasformarsi in pupe. Questo processo avviene vicino alla superficie del suolo e dura da una a 3 settimane. Lo stadio adulto emerge dal terreno a partire da met\u00e0 maggio, nelle aree con clima pi\u00f9 caldo, e in giugno-luglio nelle regioni con clima pi\u00f9 freddo.\nLa durata della vita del coleottero adulto dipende dalla temperatura predominante negli ambienti di vita: \u00e8 relativamente corta in regimi caldi e relativamente lunga in regimi freddi. Studi effettuati su individui mantenuti in cattivit\u00e0 hanno dimostrato come le variazioni possano essere anche notevoli: da 9 a 74 giorni nei maschi e da 17 a 105 giorni nelle femmine. Il range generalmente accettato va da 30 a 45 giorni.\nPiante ospite.\nIl coleottero giapponese infesta pi\u00f9 di 300 diverse specie vegetali tra cui piante da frutta, da giardino e numerosi tipi di piante coltivate. Tra quelle pi\u00f9 comuni troviamo mais, soia, fragola, pomodoro, peperone, vite, rosa, susino, pero, pesco, lampone, rovo, pisello, mirtillo, nocciolo, vite del Canada e poi le specie appartenenti ai seguenti generi:\nDanni arrecati alle piante.\nSia gli adulti sia le larve del coleottero giapponese possono causare danni alle piante, ma l'ospite e la natura del danno sono generalmente differenti.\nAttualmente il coleottero giapponese \u00e8 la specie di insetto infestante delle coperture erbose pi\u00f9 diffusa negli Stati Uniti. Si stima che gli interventi mirati al controllo delle larve e degli adulti costino alle industrie delle piante da prato e ornamentali pi\u00f9 di 460 milioni di dollari ogni anno. Le sole perdite attribuibili alle infestazione da parte delle larve ammontano a circa 234 milioni di dollari l'anno, di cui 78 milioni per il controllo e gli altri 156 milioni per la sostituzione delle piante erbacee danneggiate.\nMetodi di lotta.\nPer riuscire a pianificare e migliorare le appropriate strategie di controllo del coleottero giapponese occorre innanzi tutto monitorare l'area di interesse per quanto riguarda la presenza sia delle larve sia degli individui adulti. I modelli fenologici possono rappresentare utili strumenti a supporto della gestione della specie. Tali modelli consentono di fornire informazioni circa le tempistiche di emergenza degli stadi dannosi (ad esempio larve e adulti). Sono pertanto utili come supporto alla pianificazione e implementazione di attivit\u00e0 di monitoraggio e controllo della specie. Una stima delle dimensioni della popolazione di adulti presenti in una determinata area pu\u00f2 essere ottenuta impiegando trappole composte da un serbatoio inferiore cilindrico e da un imbuto superiore alla base del quale si trova un'apertura. Il funzionamento di queste trappole si basa principalmente sull'uso di due esche chimiche. Una combinazione di feromoni - attrattivi solo per i maschi - ed essenze vegetali pu\u00f2 attrarre sia i maschi sia le femmine. Grazie alla conformazione della trappola e alle limitate capacit\u00e0 di volo di questo coleottero, gli individui attirati al suo interno non riescono pi\u00f9 a uscire. Se la trappola si riempie nel corso di un solo giorno, l'infestazione \u00e8 da ritenersi particolarmente grave. Siccome i coleotteri possono volare per lunghe distanze (fino a 10\u00a0km), quelli catturati nelle trappole possono provenire da aree diverse da quella di interesse quindi occorre tenere presente questa possibile sovrastima nella valutazione di impatto della specie.\nDelle larve occorre stimare la densit\u00e0 nel terreno ovvero il numero di individui per metro quadrato per poi valutare la gravit\u00e0 dell'infestazione e decidere quale metodo di lotta \u00e8 pi\u00f9 opportuno. I periodi migliori per effettuare queste misurazioni variano a seconda della posizione geografica, ma in generale sono la tarda estate (da agosto a ottobre) e la tarda primavera (da aprile a giugno). Se l'area di prato interessata presenta delle zone marrone o dove la vegetazione appare morta, quelli sono i posti migliori dove cominciare a campionare. Altrimenti occorre scegliere i punti di campionamento in maniera casuale. La densit\u00e0 delle larve spesso varia grandemente anche all'interno di un'area ristretta. Effettuando un numero sufficiente di campionamenti \u00e8 possibile individuare e valutare il danno e poi intervenire selettivamente trattando zone specifiche piuttosto che l'intera area. La tecnica di campionamento consiste nello scavare con una paletta nel terreno buche quadrate di 20\u00a0cm di lato, porre la zolla estratta al di sopra di un foglio di carta e cercare le larve all'interno della terra e nelle radici delle piante. Quindi bisogna rimettere la zolla al suo posto e usare dell'acqua per aiutare l'erba a superare lo stress subito. Si considera che un prato abbia bisogno di trattamenti quando la densit\u00e0 delle larve supera il valore di 90 per m2.\nLe strategie per contrastare l'azione dei coleotteri adulti che si nutrono sulle parti aeree di numerose piante e quella delle larve che invece attaccano principalmente l'apparato radicale delle piante erbacee che formano i tappeti erbosi, devono necessariamente essere diverse. L'approccio pi\u00f9 efficace per esercitare un controllo su una popolazione di \"P. japonica\" \u00e8 quello che prevede l'uso integrato di metodi diversi e mirati a limitare il numero sia degli adulti sia delle larve.\nControllo chimico.\nLa lotta chimica \u00e8 in molti casi insostituibile per limitare danni a colture di valore economico.\nPer combattere gli adulti \u00e8 possibile l'impiego di insetticidi appartenenti a varie classi. La principale \u00e8 quella dei piretroidi, ad esempio tetrametrina, deltametrina, tau-fluvalinate (quest'ultimo \u00e8 pi\u00f9 persistente e non dannoso per le api). Viene impiegato anche il neonicotinoide acetamiprid e la diamide chlorantraniliprole.\nContro le forme larvali sono attualmente impiegati in America soprattutto chlorantraniliprole e i neonicotinoidi imidacloprid, clothianidin, thiamethoxam.\nPer il favorevole profilo tossicologico ed ambientale (selettivo per molti insetti utili) chlorantraniliprole \u00e8 ora l'insetticida di prima scelta nella lotta al japanese beetle sia negli Stati Uniti che in Canada. Un formulato a base di questo principio attivo \u00e8 stato approvato anche in Italia per impiego di emergenza fitosanitaria ed \u00e8 utilizzabile dal 10 giugno all'8 ottobre 2020 (autorizzazione Acelepryn). \nLotta biologica.\n\"Bacillus thuringiensis\" \u00e8 un batterio che si trova naturalmente nel terreno e che viene tipicamente usato come insetticida microbico che agisce a livello dello stomaco delle larve producendo una tossina. Il ceppo selezionato per contrastare il coleottero giapponese \u00e8 il Bt Galleriae. I batteri possono essere applicati sul suolo o sulle piante (agisce contro larva ed adulto). L'efficacia \u00e8 inferiore a quella degli insetticidi di sintesi ma tra i metodi di lotta biologica \u00e8 il pi\u00f9 valido. Purtroppo al momento \"Bacillus thuringiensis\" Galleriae non \u00e8 disponibile sul mercato italiano.\nLe formiche e alcuni coleotteri carabidi si nutrono delle uova e delle larve giovani. Anche le talpe, le moffette e i procioni predano le larve sebbene la loro attivit\u00e0 di ricerca del cibo possa spesso anch'essa avere effetti distruttivi sul manto erboso. Molte specie di uccelli si nutrono dei coleotteri giapponesi adulti e dare loro quotidianamente da mangiare all'interno del giardino di una casa in modo che siano stimolati a frequentare e perlustrare quella zona, pu\u00f2 essere un altro modo efficace di ridurre il numero di questi insetti.\nTre sono le specie di insetti parassiti che si sono dimostrate idonee come agenti biologici di controllo della diffusione del coleottero giapponese ed entrambe provengono dall'Asia: \"Tiphia vernalis\", \"Tiphia popilliavora\", che sono imenotteri appartenenti alla famiglia Tiphiidae, e \"Istocheta aldrichi\", un dittero Tachinidae. La presenza nella zona di introduzione delle specie vegetali che attraggono questi insetti e di cui essi si nutrono, oltre a essere necessaria per la sopravvivenza degli individui adulti, produce anche un aumento nel tasso di parassitizzazione dei coleotteri.\nAlcune specie di nematodi vanno attivamente alla ricerca delle larve di coleottero all'interno del terreno. Questi animali hanno una relazione simbiotica mutualistica con specifiche specie di batteri. Dopo aver penetrato il corpo di una larva, il nematode vi inocula i batteri, i quali si riproducono rapidamente nutrendosi dei tessuti dell'ospite. I nematodi poi, a loro volta, si nutrono di questi batteri e cos\u00ec si riproducono e portano avanti il proprio ciclo vitale, causando alla fine la morte della larva. La specie \"Steinernema kushidai\" \u00e8 in grado di causare tassi di mortalit\u00e0 paragonabili a quelli di un insetticida organofosfato chiamato diazinone. Agisce specificamente sulle larve degli Scarabaeidae e l'effetto di rilasci massicci \u00e8 arrivato a durare fino a 2 anni. Il suo uso combinato con quello di prodotti chimici produce effetti sinergici. Altre 2 specie di nematodi noti per essere tra i pi\u00f9 efficaci contro le larve di \"P. japonica\" sono \"Steinernema glaseri\" e \"Heterorhabditis bacteriophora\". Quando si usano i nematodi occorre ricordarsi che questi organismi sono vivi e necessitano per sopravvivere di quantit\u00e0 abbastanza alte di ossigeno. Al momento dell'acquisto, sono generalmente tenuti in un contenitore nel quale possono essere conservati per un mese o due in condizioni refrigerate. Una volta mischiati all'acqua vengono sparsi sul terreno con una irroratrice con ugelli pi\u00f9 grandi di quelli impiegati per la distribuzione di trattamenti in soluzione, utilizzando bassa pressione, in condizioni di bassa insolazione, bagnando prima e dopo l'applicazione ed \u00e8 quindi una pratica complessa e delicata.\nLe polveri contenenti spore del batterio \"Paenibacillus popillae\", l'agente della malattia chiamata \"milky disease\", sono state impiegate in passato con risultati poco soddisfacenti contro il coleottero giapponese. Nel 1948 questo microbo \u00e8 stato registrato per la prima volta per l'uso nei mantelli erbosi come agente di controllo biologico delle larve negli Stati Uniti. Dopo l'ingestione le spore germinano nello stomaco della larva infettandone le cellule e quindi entrando nel sangue, dove cominciano a moltiplicarsi. L'aumento del numero delle spore nel sistema circolatorio induce la comparsa di un caratteristico aspetto color latte e infine la morte dell'insetto e il conseguente rilascio nel suolo delle spore che conteneva (1-2 miliardi). In questo modo la malattia si diffonde lentamente nei mantelli erbosi in cui il batterio \u00e8 stato diffuso interrompendo lo sviluppo delle popolazioni di \"P. japonica\" per un periodo di 2 - 4 anni. Il trattamento \u00e8 pi\u00f9 efficace quando \u00e8 inserito in un ampio programma di applicazione in quanto l'efficacia non arriva al 5% delle larve.\nManipolazione dell'habitat.\nIl controllo delle specie invasive pu\u00f2 essere effettuato rendendo l'habitat meno adatto alle loro esigenze. I metodi tipicamente impiegati nel caso di invasioni rilevanti del coleottero giapponese comprendono la rimozione delle piante infestate dagli individui adulti di questa specie e la successiva piantagione di specie vegetali immuni o resistenti al loro attacco. Di seguito \u00e8 riportata una lista delle piante adatte a questo scopo.\nLe piante malate o malnutrite sono particolarmente suscettibili all'attacco di \"P. japonica\". Quindi mantenerle in buone condizioni di salute significa quanto meno ridurre le possibilit\u00e0 di infestazione. Inoltre i frutti malati o maturati prematuramente e marcescenti hanno un odore che attrae molto i coleotteri. Per questo motivo dovrebbero essere rimossi sia dalle piante sia dal terreno, quando cadono.\nRimozione fisica e protezione.\nPer interventi in aree ristrette gli adulti possono essere rimossi fisicamente dalle piante, operazione che \u00e8 meglio effettuare nelle mattine fredde quando i coleotteri sono meno attivi. Inoltre, scuotendo i rami su cui si trovano, molti possono essere raccolti all'interno di in un secchio di acqua insaponata posto al di sotto delle piante ospite. Un efficace protezione alle piante di grande valore pu\u00f2 essere garantita applicando delle reti durante i periodi di picco di attivit\u00e0 dei coleotteri.\nRichiami e trappole.\nIn commercio sono disponibili delle trappole per catturare i coleotteri giapponesi adulti che sono utili per ridurre le dimensioni di popolazioni piccole, instauratesi recentemente o isolate. In caso di infestazione consistente si usano perlopi\u00f9 per monitoraggio. \u00c8 importante che vengano collocate nella maniera corretta. Infatti esche e trappole posizionate vicino alle piante ospite attraggono su di esse ancora pi\u00f9 coleotteri e possono provocare cos\u00ec un'infestazione maggiore. Anche se queste trappole costituiscono uno strumento estremamente valido per monitorare le popolazioni e scoprire nuove infestazioni, il loro uso si \u00e8 dimostrato essere inefficace per catture di massa mirate a eradicare intere popolazioni. Attualmente in sperimentazione in Italia ci sono reti impregnate di insetticida con al centro un attrattivo, gli adulti che vengono attratti ed entrano in contatto con la rete dovrebbero morire nel giro di alcuni giorni. Non sono ancora disponibili dati sull'efficacia del nuovo metodo.\nControllo delle colture.\nDurante le estati secche le femmine adulte vanno in cerca di zone irrigate e terreni umidi per deporre, dal momento che l'umidit\u00e0 del terreno \u00e8 fondamentale per la sopravvivenza delle uova e per lo sviluppo larvale. Evitare di irrigare i campi durante i periodi di picco dell'attivit\u00e0 di volo dei coleotteri pu\u00f2 ridurre il numero di larve all'interno del terreno e quindi preservare le piante erbacee presenti."}
{"id": "1868713", "revid": "757396", "url": "https://it.wikipedia.org/wiki?curid=1868713", "title": "Pallacanestro Olimpia Milano 2004-2005", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 2004-2005.\nVerdetti stagionali.\nCompetizioni nazionali\nregular season: 4\u00aa classificata su 18 squadre (24 partite vinte su 34),\nplay off: finalista (1-3 vs Fortitudo Bologna)\nStagione.\nLa stagione 2004-2005 della Pallacanestro Olimpia Milano sponsorizzata Armani Jeans, \u00e8 la 72\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a tre.\nNell'estate 2004 la propriet\u00e0 Corbelli viene affiancata da nuovi soci che scongiurano una crisi societaria fra cui anche Milan e Inter.\nSponsorizzata \"Armani Jeans\" l'Olimpia \u00e8 guidata dal coach Lino Lardo proveniente dall'esperienza con Reggio Calabria .\nL'Olimpia si qualifica alle Final Eight di Coppa Italia dove viene eliminata nei quarti di finale dalla Bipop Carire Reggio Emilia.\nNei play off dopo aver eliminato Cant\u00f9 (3 a 0) e Treviso (3 a 2) viene sconfitta in finale dalla Fortitudo Bologna per tre gare a una. Nella partita decisiva, giocata il 16 giugno 2005 al Mediolanum Forum di Milano, i bolognesi vinsero per 65-67, grazie ad un tiro da tre punti di Rub\u00e9n Douglas sul suono della sirena. Per confermare il canestro, l'arbitro Carmelo Paternic\u00f2 fece ricorso all\"'instant replay\", introdotto nei play-off italiani proprio quell'anno.\nRoster.\n\"Aggiornato al 16 dicembre 2021.\""}
{"id": "1868715", "revid": "1494169", "url": "https://it.wikipedia.org/wiki?curid=1868715", "title": "Brodersby", "text": ""}
{"id": "1868716", "revid": "4252", "url": "https://it.wikipedia.org/wiki?curid=1868716", "title": "Asterio di Amasea", "text": "Biografia.\nNon sono noti molti dati sicuri su questo personaggio. Le pi\u00f9 antiche fra le notizie affidabili risalgono al 787, anno del Concilio di Nicea II. \u00c8 noto ci\u00f2 che si ricava dalle sue omelie: che fu vescovo di Amasea, una citt\u00e0 del Ponto Eusino allora in Cappadocia, e che fu contemporaneo dei Padri Cappadoci. Altre notizie provengono da Fozio che nella sua \"Biblioteca\" ha conservato frammenti di dieci omelie di Asterio. Nacque probabilmente ad Antiochia, visto che Fozio afferma che Asterio fosse allievo di uno schiavo scita che risiedeva ad Antiochia, e studi\u00f2 probabilmente retorica. \nDurante la controversia sull'arianesimo si schier\u00f2 con la fazione ortodossa. \nFu vescovo di Amasea, succedendo a Eulalio, dal 380. Era gi\u00e0 morto nel 431, data in cui si svolse il Concilio di Efeso a cui partecip\u00f2 un vescovo di Amasea di nome Palladio.\nOpere.\nDi Asterio di Amasea ci sono pervenute sedici omelie, pi\u00f9 quattro frammenti citati da Fozio. "}
{"id": "1868717", "revid": "264843", "url": "https://it.wikipedia.org/wiki?curid=1868717", "title": "Lo Cunto de li Cunti", "text": ""}
{"id": "1868719", "revid": "1494169", "url": "https://it.wikipedia.org/wiki?curid=1868719", "title": "Osterby", "text": ""}
{"id": "1868720", "revid": "599013", "url": "https://it.wikipedia.org/wiki?curid=1868720", "title": "David Brkic", "text": "Gioca nel ruolo di ala grande, anche se all'occorrenza \u00e8 adatto anche per il ruolo di centro.\n\u00c8 alto 210\u00a0cm e il suo peso forma si aggira intorno ai 110\u00a0kg. \u00c8 dotato di un ottimo gioco in post basso grazie all'eccellente utilizzo del piede perno; \u00e8 inoltre un ottimo tiratore da 3 punti (percentuali vicine al 46%). Il suo high-score personale in Legadue risale al 4 novembre 2007, quando con la maglia pavese segn\u00f2 39 punti sul campo di Montecatini.\nCarriera.\n\u00c8 cresciuto nelle giovanili della Virtus Bologna, dove trascorse le stagioni dal 1998 al 2003, con una piccola parentesi agli austriaci dell'Arkadia Traiskirchen nella stagione 2001-02. Per il 2003-04 approda in Legadue alla FuturVirtus per fare esperienza. L\u00ec \u00e8 utilizzato come riserva di Samuele Podest\u00e0 e Cristiano Zanus Fortes. Le sue cifre parlano di circa 4,4 punti (con un top di 16) e 1,8 rimbalzi in quasi 11 minuti di utilizzo. Messosi in luce come giovane promettente, approda a Rimini per il 2004-05, che per\u00f2 a dicembre lo gira alla Carife Ferrara, dove resta fino alla fine della stagione. L\u00ec trova un minutaggio pi\u00f9 elevato, ed in quasi 29 minuti di utilizzo ha il modo di farsi valere: 7,3 punti e 5 rimbalzi di media per partita. A Ferrara dimostra anche tutta la sua duttilit\u00e0 che gli permette di giocare indifferentemente sia da ala che da centro.\nNell'estate 2005, invece, David viene ingaggiato dall'Andrea Costa Imola, dove trova un posto da titolare. In quasi 32 minuti di utilizzo medio a gara, fa segnare 12,5 punti e 5,9 rimbalzi di media. Tira inoltre con un ottimo 44,9% da tre, percentuale insolitamente alta per un'ala/centro. L'anno seguente approda a Fabriano, dove ottiene statistiche praticamente uguali a quelle dell'anno precedente. Si trasferisce nuovamente nell'estate 2007, quando viene acquistato dalla Edimes Pavia.Per\u00f2 nella seconda parte di stagione accetta la proposta della Pepsi Caserta. Qui \u00e8 utilizzato come riserva di Gatto o Frosini, e totalizza 8,8 punti di media, col 44,6% da tre e 4,9 rimbalzi di media, conquistando la promozione. In estate prolunga il contratto coi campani, con cui gioca stabilmente per la prima volta anche in serie A (ai tempi di Bologna veniva infatti utilizzato con minutaggi poco rilevanti).\nUna volta terminato il rapporto con Caserta, Brkic scende nuovamente in Legadue accasandosi con la Snaidero Udine. Il 6 maggio 2010 viene eletto MVP della Legadue dopo aver chiuso la regular season con 14,7 punti a partita e 7,5 rimbalzi, contribuendo alla qualificazione ai playoff da parte degli arancioni udinesi.\nSempre in Legadue gioca dal 2010 al 2012 con la canotta del Basket Veroli, mentre a partire dall'estate 2012 \u00e8 un giocatore del Basket Brescia Leonessa, con la quale sfiora la promozione e diventa per la seconda volta miglior giocatore della Legadue. Nell'estate 2013 viene ingaggiato dalla neonata societ\u00e0 Azzurro Napoli Basket 2013. Nel luglio 2014 rinnova con la societ\u00e0 campana per un'altra stagione dove chiude con 16,6 punti e 7 rimbalzi di media! \nNel 2015 gioca un'altra stagione molto positiva con la Bondi Ferrara, chiudendo con 15,4 punti e oltre 7 rimbalzi di media confermandosi uno dei migliori italiani.\nNel 2016 viene firmato a settembre dalla Tezenis Verona, squadra che dopo una gran rimonta riesce ad entrare nei play-off grazie all'ottavo posto, incrociando al primo turno Biella, prima nel girone ovest, e buttandola fuori al primo turno. Nel 2017 firma con l'Eurobasket Roma, rimanendo sempre nel campionato di Serie A2.\nNel 2018 torna per la prima volta nella sua citt\u00e0 natale firmando per i Tigers, squadra che aveva appena traslocato da Forl\u00ec a Cesena, militante in Serie B."}
{"id": "1868721", "revid": "757396", "url": "https://it.wikipedia.org/wiki?curid=1868721", "title": "Pallacanestro Olimpia Milano 2006-2007", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 2006-2007.\nVerdetti stagionali.\nCompetizioni nazionali\nStagione.\nLa stagione 2006-2007 della Pallacanestro Olimpia Milano sponsorizzata Armani Jeans, \u00e8 la 74\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo che venne ridotto a sei, con anche la possibilit\u00e0 di impiegare fino a quattro giocatori extracomunitari.\nGuidata per la seconda stagione da Aleksandar \u0110or\u0111evi\u0107 l'Olimpia disputa il campionato di Serie A 2006-2007. Terza al termine del girone di andata si qualifica per le \"Final Eight\" di Coppa Italia che si disputano alla Unipol Arena di Casalecchio di Reno. Eliminata Montegranaro nei quarti, in semifinale \u00e8 battuta dalla Virtus Bologna. \nNella regular season l'Olimpia termina al secondo posto dietro Siena.\nNei Play off incontra nei quarti la Varese eliminandola per 3 partite a 1; in semifinale si trova a incontrare, come in Coppa Italia, la Virtus Bologna venendo eliminata per 3 partite a 1.\nRoster.\n\"Aggiornato al 28 dicembre 2021.\""}
{"id": "1868725", "revid": "287204", "url": "https://it.wikipedia.org/wiki?curid=1868725", "title": "Elsa Camarda", "text": "Biografia.\nTra le attrici da lei doppiate figurano Bette Davis, in \"Le balene d'agosto\" e \"L'abisso - Storia di una madre e di una figlia\", Paula Trueman in \"Dirty Dancing\", Alexis Smith in \"L'et\u00e0 dell'innocenza\", Jessie Ralph in \"Dopo l'uomo ombra\". \u00c8 stata nota anche per aver dato la voce italiana all'alieno E.T. nel film \"E.T. l'extra-terrestre\", nell'originaria versione 1982. Figlia dell'attore Nino Camarda, ha spesso usato il nome d'arte di Mara Landi nei film a partire dal 1941.\n\u00c8 morta il 28 novembre 2011 a Pietramelara (CE)."}
{"id": "1868727", "revid": "599013", "url": "https://it.wikipedia.org/wiki?curid=1868727", "title": "Jamaal Tinsley", "text": ""}
{"id": "1868730", "revid": "4252", "url": "https://it.wikipedia.org/wiki?curid=1868730", "title": "Missione Concepcion", "text": "La Missione Nuestra Se\u00f1ora de la Pur\u00edsima Concepci\u00f3n de Acu\u00f1a \u00e8 stata una missione cattolica situata presso San Antonio, nell'attuale Texas. Fu fondata dai Francescani nel 1716 con il nome di \"Nuestra Se\u00f1ora de la Pur\u00edsima Concepci\u00f3n de los Hainais\". Le sue rovine sono state dichiarate National Historic Landmark il 15 aprile 1970."}
{"id": "1868732", "revid": "119758408", "url": "https://it.wikipedia.org/wiki?curid=1868732", "title": "Vico Polotto", "text": "Biografia.\nFrequent\u00f2 a Genova il tenore Tito Schipa, che lo guid\u00f2 nel perfezionamento canoro. \nInizialmente attivo come tenore, su consiglio di Schipa cominci\u00f2 ad interpretare ruoli da baritono e questo gli consent\u00ec di prendere parte ad importanti allestimenti. Nel corso della sua carriera, dai primi anni '40 a met\u00e0 degli anni '70 si esib\u00ec (specialmente in ruoli da comprimario) sui principali palcoscenici d'opera italiani, tra cui il Teatro Alla Scala di Milano, il Teatro dell'Opera di Roma, il Maggio Musicale Fiorentino, il Teatro La Fenice di Venezia, il Teatro San Carlo di Napoli, il Teatro della Pergola e il Teatro Comunale di Firenze (dove fu particolarmente attivo), il Teatro Sociale di Mantova e naturalmente il Teatro Carlo Felice di Genova. \nPartecip\u00f2 a produzioni dirette da Vittorio Gui, Alberto Erede, Hans Swarowsky, Gino Marinuzzi, Fernando Previtali, Mario Rossi, Antonino Votto, Iva Pacetti, Gianandrea Gavazzeni, Oliviero De Fabritiis, Ugo R\u00e0palo, Franco Capuana, Francesco Molinari Pradelli, Bruno Bartoletti e firmate da Giorgio Strehler e Franco Zeffirelli. Cant\u00f2 al fianco di artisti quali Renata Scotto, Mirella Freni, Luciano Pavarotti, Franco Corelli, Leyla Gencer, Giuseppe Di Stefano, Iris Adami Corradetti, Rosetta Pampanini, Magda Olivero, Aldo Protti, Pia Tassinari, Ferruccio Tagliavini, Gianna Pederzini, Gino Bechi, Margherita Carosio, Enzo Mascherini, Elena Rizzieri, Giuliana Fontanelli, Spartaco Marchi, Carlo Forti, Giacinto Prandelli, Margherita Rinaldi, Alfredo Kraus, Renato Bruson, Agostino Ferrin, Giovanni Malipiero e Nicola Rossi-Lemeni.\nTra i ruoli pi\u00f9 frequente ricoperti citiamo Sharpless in \"Madama Butterfly\" e Marcello e Colline in \"La boh\u00e8me\". Il 21 febbraio 1948 fece parte del cast della prima assoluta, alla Scala di Milano, di \"Le baccanti\" di Giorgio Federico Ghedini e il 16 maggio 1959, al San Carlo, cant\u00f2 alla prima di \"Pantea\" di Michele Lizzi.\nAlcuni allestimenti a cui ha partecipato sono poi stati pubblicati in disco da etichette quali Decca e EMI.\nTrascorse gli ultimi anni di vita ad Arquata Scrivia, dove mor\u00ec nel 1993 all'et\u00e0 di 74 anni. \u00c8 sepolto a Montaldo Bormida."}
{"id": "1868736", "revid": "181042", "url": "https://it.wikipedia.org/wiki?curid=1868736", "title": "Poligono iperbolico", "text": "In matematica, la nozione di poligono iperbolico \u00e8 analoga a quella di poligono per la geometria euclidea, ma applicata alla geometria iperbolica. Le nozioni di vertice, lato, area, angolo interno sono definite anche in questo contesto. \nLa differenza principale fra i poligoni iperbolici e i poligoni euclidei sta nella somma degli angoli interni, che in geometria euclidea \u00e8 formula_1 dove formula_2 \u00e8 il numero di lati, mentre in geometria iperbolica \u00e8 strettamente minore (e variabile). Un'altra differenza notevole sta nel fatto che, nel caso iperbolico, l'area del poligono dipende solamente da questa somma di angoli.\nDefinizione.\nLe definizioni che seguono sono identiche a quelle adottate nella geometria euclidea. Un \"segmento\" nel piano iperbolico \u00e8 la porzione di retta delimitata da due punti (gli estremi). Una linea spezzata \u00e8 quindi una successione di un numero finito di segmenti, tale che due segmenti successivi si intersecano ad un estremo, detto \"vertice\". Infine, un poligono \u00e8 la porzione di piano delimitata da una linea spezzata chiusa. I segmenti della linea sono i \"lati\" del poligono.\nCome nel caso euclideo, generalmente per \"poligono\" si intende un \"poligono non intrecciato\", cio\u00e8 un poligono in cui i segmenti della linea spezzata non si intersecano pi\u00f9 di quanto prescritto. Ad esempio, i poligoni stellati sono intrecciati.\nPropriet\u00e0.\nLunghezza e angoli.\nCome nel caso euclideo, ogni lato ha una sua \"lunghezza\", e ogni vertice \u00e8 adiacente a due lati, che formano un angolo, detto \"angolo interno\". Le relazioni fra queste grandezze sono per\u00f2 sostanzialmente differenti da quanto accade nella geometria euclidea.\nLa somma degli angoli interni di un poligono euclideo con formula_2 lati \u00e8 formula_4. La somma degli angoli interni di un poligono iperbolico \u00e8 una quantit\u00e0 variabile, strettamente minore di formula_4. In particolare, la somma degli angoli interni di un triangolo \u00e8 minore di formula_6.\nL\"'angolo di difetto\" di un poligono iperbolico con angoli interni formula_7 \u00e8 la differenza\nfra la somma degli angoli prescritta dalla geometria euclidea e quella invece risulta nel poligono iperbolico in esame.\nPoligoni regolari.\nCome nel caso euclideo, un poligono euclideo \u00e8 \"regolare\" se ha tutti i lati di eguale lunghezza e tutti gli angoli interi di eguale ampiezza. Un poligono \u00e8 \"retto\" se gli angoli interni sono tutti retti.\nI fatti seguenti sono per\u00f2 validi solo nella geometria iperbolica:\nArea.\nNella geometria euclidea, l'area di un poligono \u00e8 una quantit\u00e0 che dipende da vari fattori. Le formule usate abitualmente per calcolare l'area di un poligono sono spesso date per casi specifici (rettangolo, parallelogramma, trapezio, poligono regolare, etc.) e si generalizzano difficilmente a poligoni arbitrari.\nNella geometria iperbolica, tutto risulta molto pi\u00f9 semplice: l'area formula_14 di un poligono dipende soltanto dalla somma dei suoi angoli interni. L'area di un poligono con angoli interni formula_15 \u00e8 infatti \nIn altre parole, l'area coincide con l'angolo di difetto del poligono.\nClassi di poligoni.\nQuadrati.\nCome accennato sopra, un quadrato iperbolico pu\u00f2 avere come angolo interno un qualsiasi acuto formula_9. Conseguentemente, variano i rapporti fra le lunghezze dei lati e delle diagonali.\nNel piano euclideo la diagonale ed il lato di un quadrato sono grandezze incommensurabili: il loro rapporto \u00e8 infatti il numero irrazionale formula_18. Nel piano iperbolico tale rapporto varia al variare degli angoli interni e in alcuni casi \u00e8 razionali. Al variare degli angoli interni formula_9 in formula_20, tale rapporto varia nell'intervallo formula_21. Dal momento che tra questi due valori esistono infiniti numeri razionali, allora esistono infiniti quadrati in cui il lato e la diagonale sono commensurabili."}
{"id": "1868737", "revid": "830939", "url": "https://it.wikipedia.org/wiki?curid=1868737", "title": "Tanja Dzjahileva", "text": "Carriera.\nTanja Dzjahileva inizia a lavorare come modella nel 2006, quando sfila alle Settimane della Moda primavera/estate di Parigi e Milano per alcune \"maison\", tra le quali Chanel e Prada. Da quel momento la sua carriera ha una rapida ascesa, soprattutto sulla passerella: nel 2008 partecipa a pi\u00f9 di 100 sfilate, tra le quali Armani, Christian Dior, Dolce &amp; Gabbana, Dsquared\u00b2, Roberto Cavalli, Missoni, Ralph Lauren, John Galliano, Karl Lagerfeld, Valentino, Versace, Yves Saint Laurent.\n\u00c8 comparsa sulle copertine di \"Vogue\" (Giappone, Russia e UK), Muse, Street #195 e Numero.\nPer le caratteristiche del suo viso viene definita una \"bellezza elfica\"."}
{"id": "1868739", "revid": "79968", "url": "https://it.wikipedia.org/wiki?curid=1868739", "title": "La Vendetta di LeChuck", "text": ""}
{"id": "1868741", "revid": "1543377", "url": "https://it.wikipedia.org/wiki?curid=1868741", "title": "Ordinanza del nordovest", "text": "L'ordinanza del nordovest (formalmente Ordinanza per il Governo di un territorio degli Stati Uniti d'America a nordovest del fiume Ohio, ma conosciuta anche come ordinanza della libert\u00e0) \u00e8 stato un atto emanato dal congresso della confederazione negli Stati Uniti d'America. L'ordinanza fu approvata il 13 luglio 1787. \nIl primo effetto dell'ordinanza fu la creazione di un territorio posto negli Stati Uniti d'America nord-orientali chiamato Territorio del nord-ovest, riconosciuto come il primo territorio organizzato degli USA al di fuori della regione dei Grandi Laghi, a nord e ovest del fiume Ohio e a est del fiume Mississippi. Il 7 agosto 1789 il recentemente creato Congresso degli Stati Uniti conferm\u00f2 l'ordinanza, ma modificandola leggermente.\nProbabilmente la legge di maggiore importanza approvata dai membri del congresso continentale a parte la Dichiarazione di indipendenza degli Stati Uniti d'America, stabil\u00ec il precedente per cui gli Stati Uniti d'America si sarebbero ampliati nell'America del Nord con l'ammissione di nuovi Stati, anzich\u00e9 con l'espansione di quelli esistenti.\nIl divieto della schiavit\u00f9 nel nuovo territorio caus\u00f2 lo spartimento in due zone dal fiume Ohio: una nel quale si praticava ancora la schiavit\u00f9 e un'altra nel quale era abolita. Questa divisione caus\u00f2 molte controversie politiche che sfociarono nella guerra civile americana, nel XIX secolo."}
{"id": "1868746", "revid": "921573", "url": "https://it.wikipedia.org/wiki?curid=1868746", "title": "Alessandra Barzaghi", "text": "Biografia.\nNel 1999 si diploma alla \"Oxford International School of Languages\" di Milano, dove studia l'inglese, il francese e lo spagnolo. Dopo la laurea in Psicologia clinica conseguita all'Universit\u00e0 Vita-Salute San Raffaele, emerge con la serie tv \"Incantesimo\" (serie 6, 7 e 8 in onda rispettivamente nel 2003, 2004, e 2005) e si dedica completamente all'attivit\u00e0 di attrice televisiva e cinematografica. Il suo primo lungometraggio \u00e8 \"7 km da Gerusalemme\" (2006).\nNell'estate del 2005 presenta i giovani cantanti emergenti del \"Tim Tour 2005\", spettacolo musicale estivo in 14 serate itinerante per le maggiori piazze d'Italia. Nel 2007 la sua interpretazione pi\u00f9 significativa \u00e8 in \"La figlia di Elisa - Ritorno a Rivombrosa\", in cui interpreta il ruolo della marchesa \"Costanza Granieri Solaro\".\nNel 2008 ritorna sul grande schermo con il film \"La fidanzata di pap\u00e0\", regia di Enrico Oldoini, e \"L'anno mille\", regia di Diego Febbraro. Inoltre gira il film \"Guardando le stelle\", regia di Stefano Calvagna, incentrato sul tema degli attacchi di panico. Nello stesso anno inizia a prestare la sua voce al doppiaggio di alcune serie tv (es. \"Lucy\" nel nuovo doppiaggio di \"Dallas\", \"Leslie\" in \"The Big Bang Theory\" ed altre serie)\nNel 2009 interpreta \"Tatiana\" in \"Caterina e le sue figlie 3\", per la regia di Alessandro Benvenuti, Riccardo Mosca e Alessio Inturri, in onda nel 2010 su Canale 5. Simultaneamente lavora anche sul set de \"Il falco e la colomba\", regia di Giorgio Serafini, miniserie tv in costume d'epoca cinquecentesca nella quale interpreta il ruolo di \"Marietta\". Nello stesso anno \u00e8 la voce italiana della protagonista di \"Borderland - Linea di confine\" e di Uma Thurman in \"Davanti agli occhi\".\nDal 20 gennaio 2010, per quattro puntate, affianca Francesco Facchinetti e Martina Stella nel programma \"Il pi\u00f9 grande (italiano di tutti i tempi)\", in onda in prima serata su Rai 2.\nDal 24 gennaio, invece, conduce su Rai 2 il programma della famiglia di Voyager \"A come avventura\".\nIl 20 giugno \u00e8 al timone di Una voce per Padre Pio con Massimo Giletti e il 6 e il 15 agosto conduce con Fabrizio Gatta, su Rai 1, il programma pomeridiano Stessa spiaggia stesso mare. Dall'8 settembre affianca Francesco Facchinetti ad Extra Factor, il day time della quarta edizione di X Factor. Nel 2013 riceve un ruolo da co-protagonista nella serie Tv \"Pupetta - Il coraggio e la passione\" accanto a Manuela Arcuri.\nIl 5 ottobre 2013 in coppia col ballerino Roberto Imperatori, partecipa alla prima puntata del popolare show \"Ballando con Stelle\", ma la coppia viene eliminata nel corso della puntata e ha quindi subito dovuto abbandonare lo show.\nNel 2014 prende parte a 2 puntate, in ruolo di protagonista, nella serie \"Il peccato e la vergogna 2\" accanto a Laura Torrisi."}
{"id": "1868747", "revid": "1226", "url": "https://it.wikipedia.org/wiki?curid=1868747", "title": "Arco delle scalette di Monte Berico", "text": ""}
{"id": "1868749", "revid": "767487", "url": "https://it.wikipedia.org/wiki?curid=1868749", "title": "Pasolini, un delitto italiano", "text": "Pasolini, un delitto italiano \u00e8 un film del 1995 diretto da Marco Tullio Giordana.\nIl film, che fu presentato in concorso alla 52\u00aa Mostra internazionale d'arte cinematografica di Venezia, ricostruisce le vicende del processo contro Pino Pelosi, accusato dell'omicidio di Pier Paolo Pasolini.\nTrama.\nNella notte fra il 1\u00ba e il 2 novembre 1975 i Carabinieri di Ostia fermano ed arrestano un ragazzo a bordo di un'Alfa Romeo 2000 GTV. Si tratta del giovane romano Giuseppe Pelosi, gi\u00e0 noto alle forze dell'ordine, detto \"Pino la Rana\", che viene accusato di aver ucciso il regista, scrittore e poeta Pier Paolo Pasolini, in quanto l'auto su cui \u00e8 stato trovato \u00e8 quella appartenuta all'intellettuale. Tutta l'Italia piange la scomparsa di Pasolini, inclusi i suoi amici: l'attore Ninetto Davoli, lo scrittore Alberto Moravia e il regista Sergio Citti, che dichiarano la caduta volontaria di una stella della poesia.\nDopo il ritrovamento del corpo martoriato di Pasolini e la sua autopsia, si verificano degli scontri tra fascisti e comunisti e soprattutto si va alla ricerca cieca di ignoti \"bombaroli\", ritenuti responsabili delle stragi di Milano, Bologna e Brescia durante gli anni di piombo. La cugina di Pasolini, Graziella Chiarcossi, viene convocata in procura a testimoniare sulla morte di Pier Paolo e soprattutto a fornire informazioni necessarie affinch\u00e9 le ricerche riguardo alla ricostruzione dei fatti della notte del 2 novembre continuino ad essere perseguite.\nNel frattempo Pino Pelosi rilascia una dichiarazione: egli afferma di essersi trovato con Pasolini durante quella notte nell'auto del regista e di avere avuto con lui un rapporto di sesso orale, dato che l'omosessualit\u00e0 di Pasolini era assai conosciuta e disapprovata nella zona. Successivamente, stando alle dichiarazioni di Pelosi, egli esce dall'auto per prendere un po' d'aria e guardarsi attorno, venendo raggiunto da Pasolini, fremente dal desiderio di un rapporto sessuale. Pelosi si ribella, al che Pasolini lo colpisce con un bastone, continuando a percuotere il giovane, che ad un certo punto reagisce e risponde colpendolo con una trave di legno molto pi\u00f9 robusta del bastone di Pier Paolo, rompendogli la testa e delle costole.\nSuccessivamente Pelosi fugge a bordo dell'auto e, senza volerlo, uccide Pasolini investendolo; prima di salire in macchina, afferma Pelosi, si era lavato le mani insanguinate ad una fontanella. Ci\u00f2 si dimostrer\u00e0 falso, perch\u00e9 al momento della cattura Pelosi non aveva le mani bagnate e nemmeno il volante dell'auto presentava n\u00e9 tracce di sangue n\u00e9 di acqua. Un altro elemento caratterizzante sorge quando gli inquirenti della procura recuperano l'auto di Pasolini: un golfino era presente dentro la vettura, e non apparteneva n\u00e9 al poeta n\u00e9 al ragazzo. Le indagini, a causa dell'incapacit\u00e0 dei membri della procura o per loro legittima volont\u00e0, non vengono svolte correttamente, e le prove del sangue sul tettuccio dell'Alfa Romeo vengono cancellate dalla pioggia, poich\u00e9 l'auto \u00e8 stata lasciata allo scoperto durante un acquazzone.\nNel frattempo altri membri della procura ipotizzano che dietro al delitto di Pasolini vi fosse una battaglia tra \"fascistelli bombaroli\" e specialmente se qualcuno degli amici di Pino Pelosi vi fosse coinvolto. La spia \"Trepalle\" viene incaricata di trovare le prove, ma l'uomo riesce solo ad avere i nominativi di alcuni ragazzi che avrebbero potuto essere coinvolti del delitto di Pasolini: Braciola, Calabrone e Johnny, detto \"lo Zingaro\", tutti giovanotti provenienti dalle borgate romane.\nGli abitanti poveri del lido di Ostia, ma anche altri conoscenti di Pasolini, non vogliono parlare e rilasciare dichiarazioni o per paura o per il fatto che ritengono l'omosessualit\u00e0 qualcosa di atrocemente abominevole e assolutamente condannabile. Infatti secondo molti di loro quella notte Pasolini \"se la cerc\u00f2\", volendo fare l'amore con un minorenne. Nei giorni a seguire, dato che tutto fa pensare che in sede processuale si possa assolvere l'imputato Pino Pelosi con la scusa che sia un minorenne e per di pi\u00f9 \"immaturo\", un ispettore decide di rifar svolgere un'ulteriore autopsia sul corpo di Pasolini e specialmente sulla sua auto.\nIn questo modo si scopriranno nuovi particolari e l'ispettore, smentendo le false notizie divulgate nel telegiornale e nei quotidiani, giunge alla conclusione che le condizioni del cadavere erano talmente gravi da far ritenere che Pino Pelosi quella notte possa aver agito in compagnia di ignoti, e ci\u00f2 potrebbe essere provato dal golfino ritrovato nel sedile posteriore dell'auto di Pasolini. Tuttavia vi sono anche altre difficolt\u00e0 nel dichiarare la falsit\u00e0 delle prime ipotesi sulla morte di Pasolini, anche perch\u00e9 le autorit\u00e0 locali dichiarano che Pelosi - uccidendo Pasolini - volle rappresentare la ribellione del giovane \"proletario\" contro un regime falsamente liberale, come le idee di Pasolini. Facendo ci\u00f2 la gente si convince che Pasolini fu la causa stessa della sua morte, abusando con violenza del corpo di un giovane.\nInoltre Pino Pelosi, sotto consiglio di un suo amico carcerato, cambia avvocato, il quale si dedica anima e corpo a provare la sua innocenza, interrompendo in continuazione le domande del legale della famiglia Pasolini e facendo apparire Pino Pelosi come un perfetto immaturo. Ha luogo il processo, con il Dottor Carlo Moro come Presidente del Tribunale: Pelosi, totalmente inetto e inesperto (o che cerca di apparire come tale, consigliato dal suo avvocato), nega di aver agito con ignoti, e di essersi comportato violentemente durante la notte del 2 novembre 1975 per difendersi dalla violenza del poeta.\nIntanto Trepalle ipotizza che potrebbero essere stati \"Braciola\", \"Johnny lo Zingaro\" e altri amici di Pino ad accompagnarlo nella notte del 2 novembre e cos\u00ec, con una spia, riesce a farli arrestare. Infatti \"Braciola\", stoltamente, si pavoneggia dicendo di aver ucciso Pasolini, credendo la spia uno spacciatore; tuttavia, una volta che i ragazzi sono stati tradotti in commissariato, negano tutto, giustificandosi in maniera infantile e rendendo impossibile alla polizia la continuazione delle indagini per mancanza di prove. Nel frattempo vengono stampate le foto della nuova autopsia del cadavere di Pasolini, dato che le originali erano state manomesse o fatte sparire.\nL'ispettore \u00e8 convinto fermamente che Pasolini sia stato ucciso da pi\u00f9 persone e non solo da Pelosi, cos\u00ec, durante la parte finale del processo, le mostra alla Corte del Tribunale dei Minori. La vicenda della notte del 2 novembre quindi, stando anche ad alcuni particolari delle dichiarazioni di Pelosi ritorte contro di lui, viene completamente ricostruita. Pasolini, dopo aver mangiato con l'ospite Pino Pelosi in una trattoria, lo porta in auto sul lido di Ostia. L\u00ec Pasolini si leva gli occhiali e i due hanno un rapporto orale; successivamente Pasolini non si rimette gli occhiali. Nella prima versione Pelosi non spiega il perch\u00e9, ma nella nuova ricostruzione si ipotizza che Pasolini fu tirato a forza fuori dall'auto e picchiato a sangue, mentre Pelosi guardava la scena senza sporcarsi le mani. Pasolini cerc\u00f2 di fuggire, tamponandosi la ferita alla testa con la camicia, ma venne raggiunto e massacrato dagli amici di Pino con la tavoletta di legno, ritrovata poi sul posto. Tuttavia lo scrittore non era ancora morto e i compagni fuggirono in auto: anzich\u00e9 mettere sotto il corpo del regista accidentalmente, durante la manovra per rimettersi in strada, Pelosi e i compagni lo investirono volontariamente, provocandogli un arresto cardiaco, e la volontariet\u00e0 dell'atto era dimostrata dal fatto che lo spazio per fare manovra sulla spiaggia fosse enorme.\nLe tracce di sangue sul tettuccio dell'Alfa Romeo probabilmente erano state lasciate da un compare di Pelosi, visto che lui aveva le mani pulite, bench\u00e9 avesse schizzi di sangue di Pasolini sulla camicia e i pantaloni. Riguardo al fatto che Pino Pelosi aveva una ferita sulla fronte, questa non venne inflitta da colpi o da bastoni - come lui disse attribuendoli alla vittima - ma perch\u00e9 durante la fuga, inseguito dalla polizia, Pelosi fece una brusca frenata e sbatt\u00e9 la testa contro il parasole, lasciando tracce del suo sangue. La famiglia di Pasolini rinuncia alla richiesta di un risarcimento, e alla fine Pino Pelosi, la mattina del 26 aprile 1976, viene condannato in primo grado per \"omicidio volontario in concorso con ignoti\" a scontare la pena di 9 anni di carcere.\nPoco tempo dopo l'avvocato della famiglia Pasolini si rende conto che la Procura Generale ha impedito la riapertura del caso per verificare pi\u00f9 accuratamente la presenza e l'identit\u00e0 di tali ignoti durante la notte del 2 novembre 1975, dato che i sospettati erano stati rilasciati per carattere evasivo e mancanza di prove. Tuttavia il permesso all'avvocato di intervenire sul caso viene revocato e tutti i documenti della vicenda, inclusi oggetti e apparecchi ritrovati sul luogo del delitto di Pasolini, vengono chiusi in una scatola e archiviati per sempre.\nProduzione.\nCast.\nPer la parte del protagonista Giuseppe Pelosi fu scelto Carlo De Filippi (nato a Roma il 2 novembre 1973), pi\u00f9 noto come Carletto, che aveva gi\u00e0 lavorato come comparsa in \"Mery per sempre\" di Marco Risi (1989). Il 25 novembre 1996, un anno dopo l'uscita del film di Giordana, mor\u00ec ai giardini pubblici di Roma per overdose."}
{"id": "1868750", "revid": "767487", "url": "https://it.wikipedia.org/wiki?curid=1868750", "title": "Disney's Magical Quest", "text": "Disney's Magical Quest \u00e8 un videogioco a piattaforme con protagonisti dei personaggi Disney, sviluppato da Capcom e pubblicato da Nintendo. \nTrama.\nTopolino, Paperino, Pippo e Pluto giocano a palla; tutto sembra andar bene fino a quando Pippo non lancia la palla troppo lontano e Pluto nel tentativo di riprenderla scompare misteriosamente, Topolino lo raggiunge ma anche lui cade nel regno magico. Qui Topolino fa quindi conoscenza con un mago, che gli racconta ci\u00f2 che \u00e8 accaduto al regno magico. Infatti il regno magico \u00e8 stato conquistato dal malvagio Emperor Pete (l'imperatore Pietro Gambadilegno), che ha lanciato il suo incantesimo ed \u00e8 riuscito a rapire Pluto. Adesso tocca a Topolino affrontare la missione per salvare Pluto.\nI Mondi.\nI mondi del gioco sono 6:"}
{"id": "1868752", "revid": "1226", "url": "https://it.wikipedia.org/wiki?curid=1868752", "title": "Palazzo Pojana Arrigoni Noventa", "text": ""}
{"id": "1868753", "revid": "339392", "url": "https://it.wikipedia.org/wiki?curid=1868753", "title": "Sacello dei SS. Giovenale e Cassio", "text": ""}
{"id": "1868755", "revid": "1996533", "url": "https://it.wikipedia.org/wiki?curid=1868755", "title": "Appennino siculo", "text": "LAppennino siculo \u00e8 una suddivisione degli Appennini consistente nell'insieme di catene montuose a ridosso della costa nord-orientale della Sicilia, separato dall'Appennino calabro dallo Stretto di Messina. Si divide nei tre gruppi dei Peloritani, dei Nebrodi e delle Madonie, arrivando fino alla valle del Torto, con l'altezza massima raggiunta dal Pizzo Carbonara, seconda cima della Sicilia dopo l'Etna.\nDescrizione.\nI gruppi montuosi siciliani che solitamente vengono considerati parte dell'Appennino siculo sono quindi:\nOrografia.\nA parte il vulcano Etna (3.340 m), che segna il punto pi\u00f9 alto della Sicilia, di seguito sono elencati i principali rilievi dell'isola che compongono l'appennino siculo:\nIdrografia.\nNumerosi sono i corsi d'acqua che nascono dall'Appennino siculo, talvolta ricchi d'acqua in inverno, mentre in estate presentano i letti vuoti e secchi.\nPrincipali fiumi per importanza da ovest verso est sono:\nParchi regionali.\nSono aree protette con rigogliosa flora e ricca fauna: "}
{"id": "1868759", "revid": "1226", "url": "https://it.wikipedia.org/wiki?curid=1868759", "title": "Chiesa di Santa Corona (Vicenza)", "text": ""}
{"id": "1868760", "revid": "6923", "url": "https://it.wikipedia.org/wiki?curid=1868760", "title": "Mitsubishi Motors", "text": ""}
{"id": "1868766", "revid": "1226", "url": "https://it.wikipedia.org/wiki?curid=1868766", "title": "Palazzo Da Schio (Vicenza)", "text": ""}
{"id": "1868769", "revid": "729019", "url": "https://it.wikipedia.org/wiki?curid=1868769", "title": "Munich Re", "text": "Munich Re (M\u00fcnchener R\u00fcckversicherungs-Gesellschaft) con sede a Monaco di Baviera \u00e8 una compagnia di riassicurazione. Del gruppo fa parte anche la controllata ERGO, che esercita l'assicurazione diretta.\nLe azioni della societ\u00e0 (WKN 843002) sono quotate su tutte le borse tedesche e su Xetra, mercato telematico della Borsa di Francoforte. L'azienda fa parte del DAX della Borsa di Francoforte e del Dow Jones EURO STOXX 50.\nStoria.\nNel 1880 Carl von Thieme, originario di Erfurt e il cui padre era direttore della Thuringia Versicherungs-AG, fond\u00f2 la M\u00fcnchener R\u00fcckversicherungs-Gesellschaft con l'appoggio di Wilhelm von Finck (socio della banca Merck Finck &amp; Co) e di Theodor von Cramer-Klett. Nel 1890 venne poi fondata la Allianz-Versicherungs-Aktiengesellschaft, con cui Munich Re mantiene rapporti di collaborazione e con la quale esiste una partecipazione incrociata fin dalla sua costituzione, seppure oggi in misura ridotta. Carl von Thieme rest\u00f2 alla guida della compagnia fino al 1921 e fino al 1924 Wilhelm von Finck ne fu presidente del consiglio di sorveglianza. Munich Re divenne famosa in occasione del terremoto di San Francisco del 1906; fu infatti l'unica compagnia che riusc\u00ec a rimanere solvibile dopo aver liquidato tutti i danni.\nAttivit\u00e0.\nOltre alla riassicurazione, Munich Re esercita anche l'assicurazione diretta attraverso il gruppo ERGO nonch\u00e9 l'asset management dal 1999 per mezzo di MEAG (MUNICH ERGO AssetManagement GmbH). Nell'esercizio 2010 i premi lordi contabilizzati di gruppo hanno raggiunto 45,5 miliardi di \u20ac.\nIl patrimonio netto della societ\u00e0 ammonta a 23,0 miliardi di \u20ac, i premi consolidati (premi lordi contabilizzati) hanno raggiunto i 45,5 miliardi di \u20ac con un risultato consolidato positivo di 2,430 miliardi di \u20ac (dati del bilancio 2010).\nAssicurazione diretta.\nLa controllata nel settore assicurazione diretta, ERGO, opera in 30 Paesi nel mondo e conta ca. 40 milioni di clienti. Del gruppo ERGO fanno parte tra l'altro le controllate assicurative D.A.S., DKV, Europ\u00e4ische Reiseversicherung AG e la societ\u00e0 di servizi informatici ITERGO.\nCon un volume premi lordi contabilizzati pari a 17,5 miliardi di \u20ac nel 2010, ERGO si colloca al secondo posto nel ranking delle compagnie assicuratrici in Germania, alle spalle di Allianz AG.\nFondata nel 1999, MEAG - MUNICH ERGO AssetManagement GmbH si occupa di amministrare e sviluppare gli investimenti di Munich Re e di ERGO, nonch\u00e9 di terzi. Gestisce parallelamente oltre 50 fondi di investimento per conto di assicurati e investitori sia privati che istituzionali. Il patrimonio totale gestito da MEAG ammonta a ca. 191 miliardi di \u20ac (al 30 settembre 2009).\nPartecipazioni (al 02/2010).\nLe azioni sono al 90% in mano ad un azionariato diffuso, con ca. 140.000 azionisti (febbraio 2011).\nL'azionariato si compone come segue:\nGli azionisti si trovano principalmente in Nordamerica (30,6%) Germania (28,9%), nel resto d'Europa (27,2%), e in Gran Bretagna (12,7%)."}
{"id": "1868771", "revid": "148107", "url": "https://it.wikipedia.org/wiki?curid=1868771", "title": "Sam Anderson", "text": "\u00c8 noto soprattutto per aver interpretato il medico Dr. Jack Kayson in \"E.R. - Medici in prima linea\" e il dentista Bernard Nadler in \"Lost\".\n\u00c8 sposato dal 1985 con Barbara A. Hancock da cui ha avuto due figli gemelli."}
{"id": "1868773", "revid": "185700", "url": "https://it.wikipedia.org/wiki?curid=1868773", "title": "Ingegnera", "text": ""}
{"id": "1868775", "revid": "889336", "url": "https://it.wikipedia.org/wiki?curid=1868775", "title": "Loretta Bradley", "text": "Biografia.\nBradley \u00e8 professore e coordinatrice dei consulenti educativi alla Texas Tech University. In precedenza \u00e8 stata professore associato presso il Peabody College della Vanderbilt University e vice-decano della Temple University. Ha ottenuto il dottorato alla Purdue University. Bradley \u00e8 l'ex presidente dell'American Counseling Association (ACA) e dell'Associazione dei terapeuti e sovrintendenti scolastici. Nel 2003 \u00e8 stata nominata educatrice dell'anno per il Texas.\nBradley \u00e8 autrice o coautrice di sei libri e di pi\u00f9 di 150 interventi in riviste e conferenze. Nel 2004 ha vinto il concorso della British Association per il sostegno psicologico e la psicoterapia. \u00c8 il primo statunitense a ricevere questo premio. Inoltre la Bradley ha ricevuto il premio nazionale per la ricerca dell'American Counseling Association e il suo libro \"Counselor Supervision\" (\"cit.\") \u00e8 stato pubblicato a cura dell'Associazione dei consulenti e sovrintendenti scolastici.\nNel 2004 e nel 2005 la Bradley \u00e8 stata invitata come docente a Shanghai. Nel 2003 \u00e8 stata selezionata come uno dei 25 terapeuti che pi\u00f9 hanno contribuito allo sviluppo della professione dal 1952 al 2001. Nel 1999 \u00e8 stata invitata a prendere parte al Rosalyn Carter Mental Health Symposium e alla conferenza sulla salute mentale organizzata dalla Casa Bianca, presieduta da Tipper Gore."}
{"id": "1868776", "revid": "30909", "url": "https://it.wikipedia.org/wiki?curid=1868776", "title": "Poltergeist - The Legacy", "text": ""}
{"id": "1868779", "revid": "84184", "url": "https://it.wikipedia.org/wiki?curid=1868779", "title": "Vian", "text": "Persone.\nVian \u00e8 un cognome italiano. \u00c8 di origine veneta e deriva da una modificazione dialettale del nome personale Viviano. Esiste un omonimo francese distribuito soprattutto in Provenza."}
{"id": "1868780", "revid": "486946", "url": "https://it.wikipedia.org/wiki?curid=1868780", "title": "Vladimir Yaschenko", "text": ""}
{"id": "1868781", "revid": "1504506", "url": "https://it.wikipedia.org/wiki?curid=1868781", "title": "Prefettura del pretorio", "text": ""}
{"id": "1868782", "revid": "287204", "url": "https://it.wikipedia.org/wiki?curid=1868782", "title": "Kupfermuhle", "text": ""}
{"id": "1868783", "revid": "17409733", "url": "https://it.wikipedia.org/wiki?curid=1868783", "title": "Kupfermuehle", "text": ""}
{"id": "1868784", "revid": "17409744", "url": "https://it.wikipedia.org/wiki?curid=1868784", "title": "Kobberm\u00f8lle", "text": ""}
{"id": "1868785", "revid": "17409755", "url": "https://it.wikipedia.org/wiki?curid=1868785", "title": "Kobbermolle", "text": ""}
{"id": "1868786", "revid": "767487", "url": "https://it.wikipedia.org/wiki?curid=1868786", "title": "Songs from Instant Star 4", "text": "Songs from Instant Star 4 \u00e8 la colonna sonora della quarta stagione di Instant Star, pubblicato nel 2008.\nNel telefilm, le canzoni della quarta stagione unite a quelle della terza, danno il terzo album della protagonista Jude Harrison (Alexz Johnson), dal titolo \"My Turn\" (in seguito, \"My REturn\").\nIl disco.\nL'album \u00e8 stato pubblicato nella versione canadese di iTunes il 17 giugno 2008\nLa canzone \"2 a.m.\", cantata da Alexz Johnson nel telefilm, \u00e8 cantata in una demo finita in rete da Jeen O'Brien.\nLa canzone che appare nello show \"I Just Wanted Your Love\" non appare nella colonna sonora per motivi sconosciuti ma apparir\u00e0 in \"\", come la versione di Alexz Johnson di \"Perfect\".\nCome per la terza stagione, la colonna sonora di questa quarta stagione \u00e8 registrata da diversi personaggi del telefilm, sebbene in esso la maggior parte delle canzoni siano state cantate da Alexz Johnson."}
{"id": "1868787", "revid": "17409768", "url": "https://it.wikipedia.org/wiki?curid=1868787", "title": "Kobbermoelle", "text": ""}
{"id": "1868788", "revid": "278954", "url": "https://it.wikipedia.org/wiki?curid=1868788", "title": "Hans Theodor Storm", "text": ""}
{"id": "1868791", "revid": "767487", "url": "https://it.wikipedia.org/wiki?curid=1868791", "title": "La terrazza sul lago", "text": "La terrazza sul lago (\"Lakeview Terrace\") \u00e8 un film del 2008 diretto da Neil LaBute, con Samuel L. Jackson, Patrick Wilson e Kerry Washington.\nIl titolo originale, \"Lakeview Terrace\", fa riferimento all'omonima area residenziale in San Fernando Valley, dove si svolgono gli eventi nel film; erroneamente, nell'edizione italiana esso \u00e8 stato tradotto in maniera letterale come \"La terrazza sul lago\", sebbene nel film non siano presenti n\u00e9 laghi n\u00e9 tanto meno terrazze.\nTrama.\nUna giovane coppia interrazziale si trasferisce nella casa dei propri sogni, ma dovr\u00e0 fare i conti con il loro vicino: un poliziotto afroamericano razzista che disapprova la loro unione, poich\u00e9 ossessionato da una dolorosa esperienza personale, un incidente in cui perse la moglie, che lui attribuisce all'arroganza dei \"bianchi\". L'uomo dimostra un comportamento sempre pi\u00f9 provocatorio e violento, nel tentativo d'indurli ad abbandonare il quartiere, ma la resistenza della coppia porter\u00e0 a tragici eventi e alla fine del loro incubo.\nDistribuzione.\nIl film \u00e8 uscito negli Stati Uniti il 19 settembre 2008, mentre in Italia \u00e8 stato distribuito dalla Sony Pictures il 31 ottobre dello stesso anno."}
{"id": "1868797", "revid": "767487", "url": "https://it.wikipedia.org/wiki?curid=1868797", "title": "Porca vacca", "text": "Porca vacca \u00e8 un film del 1982 diretto da Pasquale Festa Campanile, ambientato durante la prima guerra mondiale.\nTrama.\nDurante la Prima Guerra Mondiale un tale Barbisetti, mediocre artista di variet\u00e0 conosciuto come \"Primo Baffo\", tenta invano di farsi riformare per evitare il servizio di leva e di partire cos\u00ed per il fronte. Durante il conflitto ha modo di conoscere due contadini, Tomo Secondo e Marianna, dediti a truffe e imbrogli, i quali lo raggirano pi\u00f9 volte, con il quale stringeranno un legame fatto di alti e bassi."}
{"id": "1868798", "revid": "196390", "url": "https://it.wikipedia.org/wiki?curid=1868798", "title": "La Nascita di Venere", "text": ""}
{"id": "1868799", "revid": "767487", "url": "https://it.wikipedia.org/wiki?curid=1868799", "title": "Libidine", "text": "Libidine \u00e8 un film horror-erotico del 1979, diretto dal regista Jonas Rainer (\"alias\" Raniero Di Giovanbattista). \u00c8 una pellicola vietata ai minori di 18 anni dalla commissione censura cinematografica.\nTrama.\nIl prof. Vaser, uno scienziato folle, tenta un esperimento scientifico: inserire nell'essere umano il metabolismo dei rettili. Questo garantirebbe, a suo dire, la fine della fame nel mondo, poich\u00e9 i serpenti hanno bisogno di pochissimo cibo per sopravvivere. L'esperimento non ha buon fine e una serie di personaggi muoiono, tra cui la moglie, l'amante di lei e la figliola Anna, che torna a vivere nella loro residenza ed \u00e8 dedita a rapporti erotici proprio con i serpenti."}
{"id": "1868803", "revid": "729019", "url": "https://it.wikipedia.org/wiki?curid=1868803", "title": "Emilio Guarnaschelli", "text": "Emigrato in Unione Sovietica, nel periodo delle \"grandi purghe\" staliniane venne arrestato,\ncondannato pi\u00f9 volte ed infine fucilato. Ottenne la riabilitazione nel 1957.\nBiografia.\nNato a Torino da una famiglia operaia, a vent'anni, nel 1931, emigr\u00f2 in Belgio e poi, il 1\u00ba maggio del 1933, in Unione Sovietica per contribuire (\"portare \"una piccola pietra\"\", secondo le sue parole) all'edificazione del socialismo. Dopo aver assunto la cittadinanza sovietica, deluso dalle sue esperienze, nel 1934 prese contatto con l'ambasciata italiana chiedendo i documenti per poter rimpatriare.\nIl gesto non pass\u00f2 inosservato e suscit\u00f2 sospetti tra i connazionali, i dirigenti della comunit\u00e0 italiana e nelle autorit\u00e0 sovietiche.\nAccusato di trockismo, fu arrestato il 2 gennaio 1935.\nProcessato, venne condannato a tre anni di confino per propaganda controrivoluzionaria in base al comma 10 dell'articolo 58 del Codice penale della Repubblica Russa\n ed inviato nell'estremo nord della Russia europea, prima ad Arcangelo e successivamente a Pinega, ove venne raggiunto da Nella Masutti, figlia di un compagno, con la quale si spos\u00f2.\nNel 1936 sub\u00ec una seconda condanna a cinque anni di campo di lavoro e due anni dopo, nel 1938, a soli ventisette anni, la condanna definitiva alla fucilazione comminata dalla Direzione della NKVD.\nNel 1957, all'epoca di Chru\u0161\u010d\u0451v, dopo il XX Congresso del PCUS con l'inizio del processo di destalinizzazione, venne riconosciuto innocente e riabilitato.\nLa tragica vicenda della sua vita ed i suoi sentimenti sono efficacemente descritti in una serie di lettere che Emilio scrisse al fratello maggiore Mario, rimasto in Italia. Le lettere, raccolte dalla moglie Nella, furono poi pubblicate con il titolo \"Una piccola pietra\".\nBibliografia.\nSulle \"Grandi purghe\" staliniane:\nSui fuoriusciti italiani in generale:\nSulla vicenda specifica di Guarnaschelli:"}
{"id": "1868804", "revid": "37401", "url": "https://it.wikipedia.org/wiki?curid=1868804", "title": "Avant-progressive rock", "text": "L'avant-progressive rock (spesso abbreviato in \"avant-prog\") \u00e8 un sottogenere del rock progressivo nato nel marzo del 1978.\nIl genere.\nL'avant-prog esplora nuovi territori musicali usando successioni di accordi non convenzionali, frequenti cambi di tempo, soluzioni armoniche all'avanguardia e citazioni dalla musica classica moderna. \u00c8 una musica sperimentale che, come consuetudine nel progressive, fonde generi diversi come jazz, folk e musica classica. Anche l'improvvisazione gioca un ruolo fondamentale nel genere, suonato solitamente da musicisti colti.\nAccade spesso che i complessi avant-prog siano legati all'attivismo di sinistra, lontani dallo spirito epico/romantico di molto \"progressive\".\nStoria.\nNel marzo del 1978 un gruppo di progressive band europee suon\u00f2 al festival Rock in Opposition, organizzato dall'omonimo movimento: si tratta di un gruppo di musicisti che si oppongono all'industria musicale, fondato lo stesso anno dal complesso inglese Henry Cow. Successivamente per RIO si identific\u00f2 il genere musicale suonato dalle band che presero parte al festival, che prese il nome, appunto, di avant-progressive rock: un genere che ha continuato a diffondersi e svilupparsi anche una volta concluso il periodo \"progressive\", e ancora oggi vanta numerosi proseliti, molti dei quali pubblicati dall'etichetta Cuneiform Records.\nI gruppi originali.\nAl \"Rock in Opposition festival\" presero parte:\nGruppi italiani.\nIl gruppo italiano sicuramente pi\u00f9 rappresentativo di questo sottogenere del Progressive sono gli Area - International POPular Group"}
{"id": "1868811", "revid": "235890", "url": "https://it.wikipedia.org/wiki?curid=1868811", "title": "Avant-prog", "text": ""}
{"id": "1868812", "revid": "235890", "url": "https://it.wikipedia.org/wiki?curid=1868812", "title": "Avant progressive rock", "text": ""}
{"id": "1868816", "revid": "125613659", "url": "https://it.wikipedia.org/wiki?curid=1868816", "title": "Franco Varisco", "text": "Carriera.\nHa giocato la prima storica partita della Nazionale italiana, il 15 maggio 1910 all'Arena Civica di Milano contro la Francia, battuta 6-2. In seguito ha disputato un'altra gara in Nazionale.\nNel 1913 \u00e8 gi\u00e0 nei quadri dell'Associazione Italiana Arbitri.\n\u00c8 stato il dirigente accompagnatore dell' che, nel dicembre 1929, gioc\u00f2 un'amichevole di pallacanestro contro una selezione catalana a Barcellona.\nVarisco muore nel 1970 a Sanremo."}
{"id": "1868821", "revid": "599013", "url": "https://it.wikipedia.org/wiki?curid=1868821", "title": "Domenico Capello", "text": "Giocava nel ruolo di mediano.\nBiografia.\nFiglio di Stefano Capello, durante la sua militanza nel Piemonte era un meccanico della FIAT.\nMorir\u00e0 il 7 gennaio 1926, a 37 anni, di tubercolosi.\nCarriera.\nClub.\nHa debuttato nel Campionato Federale con la maglia del Torino il 27 novembre 1910, nella vittoria casalinga contro l'Andrea Doria per 2-1.\nL'ultima partita in Prima Categoria risale al 29 novembre 1914, quando la Juventus nella quale militava fu sconfitta per 7-2 nel derby casalingo contro il Torino, sua ex squadra.\nNazionale.\nHa giocato la prima storica partita della Nazionale italiana il 15 maggio 1910 all'Arena di Milano contro la Francia, battuta per 6-2.\nPartecipa anche alla seconda gara della Nazionale, sconfitta per 6-1 dall'Ungheria a Budapest il successivo 26 maggio.\nBibliografia.\n\"Dizionario del calcio\", Rizzoli Libri, 1990, pag. 37."}
{"id": "1868823", "revid": "226458", "url": "https://it.wikipedia.org/wiki?curid=1868823", "title": "Comunit\u00e0 amministrativa", "text": ""}
{"id": "1868824", "revid": "599013", "url": "https://it.wikipedia.org/wiki?curid=1868824", "title": "Enrico Debernardi", "text": "Carriera.\nClub.\nHa giocato nell' nella stagione del 1903, venendo eliminato con il suo club al secondo turno delle eliminatorie piemontesi. Dal 1907 al 1913 ha giocato nel .\nNazionale.\nHa giocato la prima storica partita della Nazionale italiana il 15 maggio 1910 all'Arena Civica di Milano contro la , battuta per 6-2, gara nella quale segn\u00f2 all'82' il gol del provvisorio 5-2. Prese parte anche alle due gare successive della Nazionale."}
{"id": "1868825", "revid": "438678", "url": "https://it.wikipedia.org/wiki?curid=1868825", "title": "Mamma non ti sposare", "text": "\"Mamma non ti sposare (Three Daring Daughters)\" \u00e8 un film del 1948 diretto da Fred McLeod Wilcox.\nTrama.\nLe tre figlie di una divorziata vorrebbero che la madre si riunisse al marito. Lei, per\u00f2, durante un viaggio, si innamora di Iturbi, famoso musicista, e lo sposa.\nProduzione.\nIl film fu prodotto dalla Metro-Goldwyn-Mayer (MGM)\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche statunitensi il 5 marzo 1948 dopo essere stato presentato in prima il 12 febbraio a New York e il 2 marzo a Los Angeles."}
{"id": "1868827", "revid": "119489521", "url": "https://it.wikipedia.org/wiki?curid=1868827", "title": "Robert Cialdini", "text": " \n\u00c8 oggi professore di Marketing all'Arizona State University.\nPensiero.\nCialdini \u00e8 noto a livello internazionale per essere uno dei principali studiosi della \"psicologia sociale della persuasione\". I suoi studi e le sue pubblicazioni sono considerate una delle pi\u00f9 rilevanti matrici teorico-concettuali di settore, da cui si \u00e8 poi articolata la ricerca sui processi cognitivi e relazionali della persuasione interpersonale . \nLe regole della comunicazione persuasiva per Cialdini, che si rif\u00e0 ad un approccio teorico di \"social cognition\", sono riconducibili a sei \"euristiche\", o strategie cognitive fondamentali, che vengono implementate nella comunicazione interpersonale orientata ad una modifica dell'atteggiamento o dell'attitudine conativa della controparte.\n1) \"Impegno e coerenza\":\nL'impulso ad essere/sembrare coerenti (anche con le proprie asserzioni o posizioni precedentemente espresse) rappresenta un'arma potente di influenza sociale. Per esempio, in una vendita a casa se il venditore riesce a fare affermare al potenziale acquirente un suo interesse nella tutela dell'ambiente avr\u00e0 una forte arma di persuasione all'acquisto di qualche apparecchio di contenimento energetico.\n2) \"Reciprocit\u00e0\":\nIn genere l'uomo sente il bisogno di contraccambiare favori veri, o presunti tali. Questo aspetto \u00e8 stato descritto anche nell'ambito dell'antropologia culturale come un aspetto che caratterizza tutte le societ\u00e0 umane. Questa regola ha per Cialdini le seguenti caratteristiche:\n3) \"Riprova sociale\":\nLe persone, in media, tendono a ritenere maggiormente validi i comportamenti o e le scelte che vengono effettuati da un elevato numero di persone. \u00c8 il fenomeno psicologico-sociale alla base della diffusione delle \"mode\".\n4) \"Autorit\u00e0\": \nLe asserzioni sostenute da un riferimento ad una figura di rilievo, reale o presunto, o presentate come se fossero derivate da tale figura/istituzione, accrescono la loro valenza persuasoria.\n5) \"Simpatia\":\nAttraverso la costruzione di un legame di simpatia e \"similitudine\", reale o presunto, tra persuasore e persuaso, \u00e8 pi\u00f9 facile ottenere esiti di modifica degli atteggiamenti. \n6) \"Scarsit\u00e0\":\nLa naturale tendenza a ottimizzare la disponibilit\u00e0 di risorse di un dato bene, spinge ad una modifica dell'atteggiamento in direzione di comportamenti di acquisto se la disponibilit\u00e0 del bene viene presentata come limitata nel tempo o nella sua accessibilit\u00e0.\nIn una recente intervista , Robert Cialdini ha detto di avere messo a fuoco anche la settima regola della comunicazione persuasiva, che ha chiamato \"l'unit\u00e0\", ossia l'idea che condividendo un'identit\u00e0 assieme a qualcun altro si sia poi pi\u00f9 portati ad accettare le sue richieste."}
{"id": "1868828", "revid": "22475", "url": "https://it.wikipedia.org/wiki?curid=1868828", "title": "Ghiacciaio des Evettes", "text": "Il ghiacciaio des Evettes (in francese \"glacier des Evettes\") si trova nelle Alpi Graie nel dipartimento francese della Savoia.\nDescrizione.\nPrende forma dalle vette dell'Uia di Ciamarella e dell'Albaron di Savoia, ha un'area di circa 270 ettari. il nome del ghiacciaio deriva da \"\u00e9ve\" che significa acqua. A causa del ritiro del ghiacciaio tra gli anni 1939 e 1949 si \u00e8 formato il lago des Evettes.\nA valle del ghiacciaio vi \u00e8 il Rifugio des Evettes."}
{"id": "1868832", "revid": "121464729", "url": "https://it.wikipedia.org/wiki?curid=1868832", "title": "Chiesa di Sant'Andrea apostolo (Napoli)", "text": "La chiesa di Sant'Andrea Apostolo (chiesa di Sant'Agnello dei Grassi nota anche come chiesa di Santa Maria del Ben Morire) \u00e8 una chiesa ortodossa di rito bizantino in stile barocco di Napoli; \u00e8 situata nel centro storico, nei pressi di corso Umberto I.\nStoria e descrizione.\nLa chiesa venne fondata agli inizi del XVI secolo da Maddalena Carnegrassa. Morta la fondatrice, il patronato, nel 1527, pass\u00f2 in mano alla famiglia Moccia. Dopo l'estinzione di questa famiglia la chiesa fu concessa alla congrega di Santa Maria del Ben Morire, che ampli\u00f2 l'edificio preesistente dandogli l'attuale aspetto; nella nuova ala dell'edificio fu collocata una tela della \"Pentecoste\". Nel 1718 venne completamente rimaneggiata con la ridecorazione degli interni.\nL'interno \u00e8 caratterizzato da decorazioni barocche di pregevole fattura, mentre, ai lati della navata, vi sono due altari policromi settecenteschi.\nNell'ottobre del 2007 la curia napoletana trasfer\u00ec in uso continuativo alla comunit\u00e0 del Patriarcato di Mosca la chiesa dell'arciconfraternita di Santa Maria del Ben Morire, intitolandola ad Andrea apostolo."}
{"id": "1868837", "revid": "289247", "url": "https://it.wikipedia.org/wiki?curid=1868837", "title": "Le Spade e l'Impero", "text": ""}
{"id": "1868839", "revid": "599013", "url": "https://it.wikipedia.org/wiki?curid=1868839", "title": "Gescal", "text": "Gescal (acronimo di GEStione CAse per i Lavoratori) era un fondo destinato alla costruzione ed alla assegnazione di case ai lavoratori, nato dalla trasformazione del piano INA-Casa.\nStoria.\nEra disciplinato dalla legge 14 febbraio 1963, n. 60 e nel 1973 venne soppresso, e ai sensi dell'art. 128 del Decreto del presidente della Repubblica 9 ottobre 1990, n. 309 200 miliardi di fondi ex Gescal furono riservati al finanziamento delle strutture di recupero per combattere l'emergenza droga, offrendo la possibilit\u00e0 di finanziamento a tre categorie pubbliche e una privata di soggetti beneficiari.\nAd oggi tutti i condomini recanti denominazione \"Gescal\" risultano essere stati riscattati, essendosi autonomamente costituiti condomini ed avendo pienamente assunto dignit\u00e0 condominiale. Spesso tali condomini sono circondati da parchi di notevole estensione, minuziosamente curati.\nDescrizione.\nIl principio di funzionamento di Gescal era quello di costruire case per i lavoratori con contributi provenienti dai lavoratori stessi, dalle imprese ed in parte da finanziamenti governativi. Era un fondo destinato alla costruzione ed alla assegnazione di case ai lavoratori e loro famiglie. Veniva costituito con trattenuta di contributi aziendali e dei lavoratori e furono soppressi, per la quota a carico dei lavoratori (0,35 per cento) dal primo gennaio 1996 e per la quota versata dalle aziende (ridotta allo 0,35 per cento) dal 31 dicembre 1998. I fondi GESCAL sono stati aboliti nominalmente, ma, in realt\u00e0, continuano ad essere prelevati sotto voci di imposta \"contenitore\" che accorpano parecchie voci \"solitarie\" del passato.\nLa Gescal aveva due organismi dirigenti: il consiglio d'amministrazione, con ampi poteri, e il 'comitato centrale'. Il consiglio d'amministrazione era dominato dai democristiani (presidente era Aldo Quartulli e direttore generale era Mauro Bubbico, capogruppo DC del consiglio comunale di Roma), il comitato centrale da esponenti socialisti.\nI progetti finanziati.\nNell'attivit\u00e0 del Gescal vi erano quattro tipi di progetti:\nIl finanziamento derivava dai prelievi effettuati direttamente sulle retribuzioni di dipendenti pubblici e privati, comprensive di contingenza, pari allo 0,35%, mentre le imprese dovevano versare lo 0,70%.\nCritiche sulla gestione dei fondi.\nFin dalla sua nascita, la polemica pi\u00f9 ricorrente fu l'utilizzo di fondi per la costruzione di case popolari assegnate ai lavoratori autonomi, anche se questi non versavano nessun contributo. Fino al 1994 il fondo, che allora, secondo una ricerca Eurispes, contava 21.000 miliardi di lire complessivi, tutti assegnati, era stato utilizzato dalle Regioni, in favore di IACP e Comuni, solo in parte, esattamente per il 63,4%. Ma con la sentenza 424 del 1995 la Corte Costituzionale aveva stabilito che \"non solo gli storni dei fondi sono incostituzionali\", ma dovevano essere anche rivisti i criteri di assegnazione degli alloggi da parte dei comuni visto il \"legame inscindibile\" stabilito dalla Consulta tra \"contributori e beneficiari\". Nel caso della Gescal a pagare erano infatti i lavoratori dipendenti ma a beneficiarne erano tutti i cittadini."}
{"id": "1868840", "revid": "339392", "url": "https://it.wikipedia.org/wiki?curid=1868840", "title": "Jaguar SS1", "text": ""}
{"id": "1868843", "revid": "36426", "url": "https://it.wikipedia.org/wiki?curid=1868843", "title": "Chiesa di Santa Barbara dei Marinai", "text": "La chiesa di Santa Barbara dei Cannonieri e dei Marinai \u00e8 una chiesa sconsacrata di Napoli situata nel centro storico della citt\u00e0, nella celebre \"Rua Catalana\".\nStoria e descrizione.\nNel XIV secolo la famiglia Serguidone fece costruire, nella zona a ridosso del porto dove la regina Giovanna I fece allocare i catalani, una chiesa, che fu chiamata \"chiesa di Santa Maria dell'Incoronatella\", per distinguerla dalla vicina chiesa dell'Incoronata.\nNel XVI secolo fu sede della confraternita dei Bianchi, che prese la specificazione di Santa Maria dell'Incoronatella e nel 1583 la confraternita istitu\u00ec un conservatorio, che fu detto della Piet\u00e0. Il conservatorio, approvato ufficialmente nel 1584, nel 1592 si trasfer\u00ec nella nuova sede che fu realizzata in via Medina. Nel 1598 divenne sede parrocchiale per decisione del cardinale Alfonso Gesualdo.\nNei primi anni del XVII secolo fu restaurata con le offerte dei fedeli dal vicer\u00e9 Juan Alonso Pimentel de Herrera conte di Benavente. In essa si stabil\u00ec la confraternita di Santa Maria della Piet\u00e0. Da allora la chiesa fu detta anche \"della Pietatella\", cos\u00ec da distinguerla dalla chiesa della Piet\u00e0 dei Turchini, dove il conservatorio si era trasferito.\nNel 1647 durante la rivolta di Masaniello ritorn\u00f2 ad essere parrocchia, dacch\u00e9 nella prima met\u00e0 del secolo era stata trasferita nella chiesa di San Bartolomeo.\nNel 1898, in occasione dei lavori per il Risanamento, la chiesa fu demolita per allargare il vico Pietatella che si apriva alla sua sinistra. Fu aperta cos\u00ec la via dei Griffi. La chiesa fu ricostruita pi\u00f9 a destra nel 1902 e vi prese ubicazione la confraternita di Santa Barbara dei Cannonieri e dei Marinai che vi rimase fino al 1975.\nNel 1981 la chiesetta fu sconsacrata dall'arcivescovo di Napoli, il cardinal Corrado Ursi.\nLa facciata \u00e8 caratterizzata da due lesene composite e da un timpano triangolare, mentre l'interno, ad unica navata, presenta decorazioni a stucco ed altri abbellimenti neoclassici."}
{"id": "1868848", "revid": "80339", "url": "https://it.wikipedia.org/wiki?curid=1868848", "title": "Kolomenskoye", "text": ""}
{"id": "1868850", "revid": "729019", "url": "https://it.wikipedia.org/wiki?curid=1868850", "title": "Onkyo", "text": "La Onkyo \u00e8 una azienda giapponese di materiale elettronico, specializzata in apparecchiature home cinema e audio.\nStoria.\nLa societ\u00e0 ha cominciato con il nome di Osaka Denki Onkyo KK nel 1946. L'attuale Onkyo Corporation \u00e8 diretta da Naoto Othsuki.\nDurante le fasi iniziali il marchio viene apprezzato soprattutto nel mercato dell'audio, degli altoparlanti e del Hi-Fi. Negli anni '70 Onkyo ottiene una buona fama grazie ai suoi diffusori."}
{"id": "1868853", "revid": "36426", "url": "https://it.wikipedia.org/wiki?curid=1868853", "title": "Chiesa dei Santi Alberto e Teresa", "text": "La chiesa dei Santi Giuseppe e Cristoforo, detta anche chiesa dei Santi Alberto e Teresa, \u00e8 un luogo di culto cattolico di interesse storico-artistico del centro storico di Napoli, sita in piazza Santa Maria la Nova.\nStoria e descrizione.\nIl tempio venne fondato nel XVI secolo dopo che Gonzalo Fern\u00e1ndez de C\u00f3rdoba acquist\u00f2 la cappella dei Santi Giacomo e Cristoforo in Santa Maria la Nova e don\u00f2 alla confraternita che deteneva la cappella un suolo dove edificare un nuovo edificio religioso. La chiesa fu dedicata ai due santi titolari della cappella, san Giacomo e san Cristoforo, poi dopo che in essa fu trasferita la sede parrocchiale dalla chiesa di San Giuseppe Maggiore fu dedicata ai santi Giuseppe e Cristoforo.\nFu rimaneggiata nelle epoche successive ed in particolare nel XIX secolo, con la ricostruzione della facciata che ingloba il seicentesco finestrone. Quando la parrocchia fu spostata in San Diego all'Ospedaletto, quest'ultima fu definita \"chiesa (rettoria) dei Santi Giuseppe e Cristoforo\".\nPerso il titolo parrocchiale, accolse la confraternita di Santa Maria del Carmine e dei Santi Alberto e Teresa (che aveva la propria chiesa a fianco di quella di San Tommaso d'Aquino, entrambe scomparse), motivo per cui \u00e8 anche identificata come chiesa dei Santi Alberto e Teresa.\nLa chiesa presenta dei richiami storici ed artistici: la facciata ad esempio \u00e8 alleggerita da un finestrone centrale e da una lunetta affrescata con una rappresentazione di San Cristoforo; inoltre \u00e8 caratterizzata da due coppie di lesene composite.\nAll'interno \u00e8 presente un affresco del Novecento e la tomba del grammatico Luigi Antonio Zompa, detto \"il Sidicino\".\nL'edificio \u00e8 dirimpettaio alla chiesa di Santa Maria la Nova, da cui trae il nome la piazza."}
{"id": "1868854", "revid": "121837", "url": "https://it.wikipedia.org/wiki?curid=1868854", "title": "Astronomia infrarossa", "text": ""}
{"id": "1868855", "revid": "80339", "url": "https://it.wikipedia.org/wiki?curid=1868855", "title": "Ganina Yama", "text": ""}
{"id": "1868856", "revid": "767487", "url": "https://it.wikipedia.org/wiki?curid=1868856", "title": "Chiss\u00e0 perch\u00e9... capitano tutte a me", "text": "Chiss\u00e0 perch\u00e9... capitano tutte a me \u00e8 un film del 1980 diretto dal regista Michele Lupo.\n\u00c8 il seguito del film \"Uno sceriffo extraterrestre... poco extra e molto terrestre\", dell'anno precedente.\nTrama.\nL'esercito americano cerca ancora di catturare il piccolo extraterrestre H7-25, che \u00e8 rimasto sulla Terra per restare con lo sceriffo Scott Hall. \nI due sono costretti a spostarsi da uno Stato all'altro, ma alla fine lo sceriffo accetta un incarico a Monroe.\nIn poco tempo lo sceriffo sconfigge la criminalit\u00e0 locale, ma un nuovo pericolo \u00e8 in agguato: un alieno malvagio si \u00e8 stabilito sulla Terra e vuole prenderne possesso agendo sulla volont\u00e0 degli esseri umani e usando un esercito di androidi al suo servizio. Lo sceriffo, messo in guardia da H7-25, si d\u00e0 da fare solo quando la vita del bambino viene messa a repentaglio, e alla fine lo salva dopo una lotta finale in cui manda completamente in tilt i robot nemici. Alla parata di ringraziamento dei cittadini irrompe l'esercito che vuole catturare H7-25, ma questi riesce a far decollare l'automobile e con lui lo sceriffo. Alla notizia che il bambino non ha energia per far tornare sulla Terra la macchina lo sceriffo risponde \"chiss\u00e0 perch\u00e9 capitano tutte a me?\".\nRiprese.\nIl film \u00e8 stato girato in Georgia (Stati Uniti d'America). Le riprese sono state effettuate nella citt\u00e0 di Monroe (contea di Walton), per la parte nella cittadina, mentre il parco divertimenti \u00e8 il Six Flags Over Georgia di Austell (contea di Cobb), lo stesso utilizzato nel precedente film \"Uno sceriffo extraterrestre... poco extra e molto terrestre\"."}
{"id": "1868857", "revid": "76963", "url": "https://it.wikipedia.org/wiki?curid=1868857", "title": "Nicholas Hooper", "text": "Inizia a comporre colonne sonore per documentari e telefilm prodotti dalla BBC, vincendo due premi BAFTA nel 2004 e nel 2007. Il primo incarico cinematografico affidatogli \u00e8 stata la colonna sonora del film \"Harry Potter e l'Ordine della Fenice\" (2007), diretto da David Yates. Hooper in seguito, ha realizzato anche la colonna sonora del sesto e successivo capitolo della saga di Harry Potter, \"Harry Potter e il principe mezzosangue\" (2009), diretto dallo stesso Yates. Per questo lavoro, ricever\u00e0 una nomination ai Grammy Award 2010."}
{"id": "1868861", "revid": "46936", "url": "https://it.wikipedia.org/wiki?curid=1868861", "title": "Ats Purje", "text": "Carriera.\nClub.\nInizia la carriera da professionista nel 2003 a 17 anni nel FC Levadia Tallinn, uno dei maggiori club dell'Estonia. In cinque stagioni vince 3 campionati ed altrettante volte la Coppa di Estonia, arriva secondo in campionato nel 2005 e nella Supercoppa nel 2004, 2005 e 2007. Nel 2007 viene relegato nella squadra riserve, dopo aver rifiutato il rinnovo con il club ed il 27 dicembre 2007 firma un contratto biennale con l'FC Inter Turku, squadra della Veikkausliiga finlandese.\nNel campionato d'esordio realizza 6 reti nella prima parte della stagione, segnando la prima il 27 aprile nella vittoria 3-1 contro il RoPS Rovaniemi. Termina la stagione con 7 reti realizzate in 19 presenze e la vittoria di Veikkausliiga e Coppa di Lega finlandese.\nNel 2010 si trasferisce nel Athlitiki Enosi Paphou, squadra che milita nel campionato di Cipro.\nNazionale.\nDebutta nella nazionale estone l'11 ottobre 2006, nella gara delle qualificazioni ad Euro 2008 contro la Russia."}
{"id": "1868862", "revid": "339392", "url": "https://it.wikipedia.org/wiki?curid=1868862", "title": "Chiesa dei Santi Pietro e Paolo all'Avvocata", "text": ""}
{"id": "1868868", "revid": "1632387", "url": "https://it.wikipedia.org/wiki?curid=1868868", "title": "Eidos", "text": "Eidos () \u00e8 una parola greca che significa \"forma\", \"aspetto\" dalla quale deriva anche il greco (\"\u00e9id\u00f5lon\") poi, in italiano, \"idolo\", con il valore anche di \"simulacro\", \"figura\".\nPlatone.\nIl termine divenne significativo nella filosofia greca quando Platone lo us\u00f2 per fare riferimento alle idee o forme ideali nella sua teoria delle idee. Bisogna intendere per\u00f2 l'idea platonica non come \"concetto\" bens\u00ec come \"forma\" e difatti Platone utilizza indifferentemente i termini \"idea\", \"eidos\" ed \"ous\u00eca\" ad indicare la forma comune di tutti i concetti. L'idea platonica sottintende un'uniformit\u00e0 naturale, in cui alle diverse manifestazioni degli oggetti fa capo un'unica forma pura, o \"idea\", che le accomuna tutte, in maniera simile a un modello o ad un archetipo.\nLe idee dunque\nNelle idee consiste pertanto l'unione immediata di essere e pensiero che era stata enunciata la prima volta da Parmenide. Trovandosi tuttavia a dover conciliare la staticit\u00e0 di Parmenide col divenire di Eraclito, Platone le concepisce gerarchicamente, da un minimo fino a un massimo di essere, per rendere ragione della molteplicit\u00e0 del mondo. In cima a tutte sta l'idea del Bene, quella che possiede pi\u00f9 propriamente l'Essere. Platone attribuiva infatti alle Idee una terza caratteristica:\nAristotele.\nCon il termine eidos Aristotele intende la forma .\nMettendo in discussione la trascendenza delle idee platoniche rispetto alla realt\u00e0 sensibile, Aristotele muover\u00e0 nei confronti della dottrina platonica un'obiezione che, nei fatti, \u00ab\"si riduce ad escludere una soverchia separazione tra le idee e gli enti reali\"\u00bb. Ci\u00f2 condurr\u00e0 ad una differenza tra la concezione gnoseologica di Platone e quella aristotelica, per la quale non esistono idee innate nell'intelletto: quest'ultimo rimane vuoto se prima non percepisce qualcosa attraverso i sensi. \nHusserl.\nEdmund Husserl con eidos designa l\u2019essenza oggetto d\u2019intuizione . Husserl riteneva che l\"'eidos\" fosse una struttura invariante degli oggetti dell'esperienza. Cio\u00e8 quell'insieme di caratteristiche che rendono l'oggetto quello che \u00e8 e senza le quali non \u00e8 pi\u00f9 possibile pensarlo o chiamarlo con lo stesso nome. Tale essenza degli oggetti non \u00e8 da intendersi in senso platonico ma precisamente fenomenologico: l'essenza si d\u00e0 interamente nell'esperienza e anzi la capacit\u00e0 di individuare queste strutture invarianti (o eidetiche) costituisce la condizione di possibilit\u00e0 della denominazione di oggetti e concetti, e quindi del linguaggio stesso. \u00c8 possibile ad esempio pensare ad un corpo privo di colore o di peso, ma non \u00e8 possibile pensarlo privo di estensione. L'estensione sar\u00e0 quindi una componente della struttura eidetica del concetto di corpo. Husserl applica il metodo della variazione eidetica \u2212 cio\u00e8 della ricerca delle strutture invarianti \u2212 a tutta la sua indagine fenomenologica dell'esperienza."}
{"id": "1868874", "revid": "339392", "url": "https://it.wikipedia.org/wiki?curid=1868874", "title": "Guidubaldo II Della Rovere", "text": ""}
{"id": "1868877", "revid": "1543377", "url": "https://it.wikipedia.org/wiki?curid=1868877", "title": "Bad D\u00fcrrnberg", "text": "Bad D\u00fcrrnberg (fino al 1981 D\u00fcrrnberg) \u00e8 una frazione di 746 abitanti della citt\u00e0 austriaca di Hallein, nel distretto di Hallein nel Salisburghese. Gi\u00e0 comune autonomo, nel 1938 \u00e8 stato accorpato a Hallen, costituendone il comune catastale di \"D\u00fcrrnberg\".\nGeografia fisica.\nLa localit\u00e0 si trova in zona pedemontana, alle pendici del complesso montuoso dell'Obersalzberg e non lontana dalle rive del fiume Salzach. Da Hallein dista circa 4\u00a0km, 20 da Salisburgo e 12 da Berchtesgaden, in Baviera (Germania). \u00c8 una localit\u00e0 di frontiera con la repubblica tedesca e il confine stradale (privo di dogana per via degli accordi di Schengen) la collega con l'attigua frazione di Oberau, nel comune di Berchtesgaden.\nStoria.\nLa storia del territorio di Bad D\u00fcrrnberg \u00e8 strettamente correlata alla presenza del sale nelle sue montagne. Gi\u00e0 usato come stanziamento per cacciatori nomadi nel III millennio a.C., fu interessato da stanziamenti di Celti attorno al 600 a.C., vista la ricchezza che il commercio di sale avrebbe procurato. Il commercio e l'estrazione continuarono sotto l'Impero romano a partire dal I secolo a.C.\nLe prime notizie sulla fondazione della localit\u00e0 risalgono al XVII-XVIII secolo, quando si svilupp\u00f2 come centro minerario.\nEconomia.\nTurismo.\nLa localit\u00e0 \u00e8 famosa per le miniere di sale di D\u00fcrrnberg (\"Salzwelten Salzburg\"), situate al centro del paese, oggi meta turistica con un discreto richiamo e simili a quelle di Hallstatt e Altaussee."}
{"id": "1868880", "revid": "1318658", "url": "https://it.wikipedia.org/wiki?curid=1868880", "title": "Merck Index", "text": "Il Merck Index \u00e8 un'enciclopedia di composti chimici e biologici e sostanze ad attivit\u00e0 farmacologica pubblicata dalla United States Pharmaceutical Company Merck &amp; Co a partire dal 1889 e fino al 2012, anno in cui il titolo \u00e8 stato acquisito dalla Royal Society of Chemistry.\nContenuto.\nIl Merck Index \u00e8 costituito da circa 10.000 monografie relative a singole sostanze o a famiglie di sostanze, pi\u00f9 un'appendice finale nella quale vengono descritte numerose reazioni chimiche.\nLe monografie delle sostanze sono costituite da:"}
{"id": "1868884", "revid": "1984254", "url": "https://it.wikipedia.org/wiki?curid=1868884", "title": "Chiesa della Santissima Trinit\u00e0 alla Cesarea", "text": "La chiesa della Santissima Trinit\u00e0 alla Cesarea (o Santa Maria del Rimedio a Salvator Rosa) \u00e8 una chiesa barocca di Napoli, sita nel centro storico di Napoli, in piazzetta Trinit\u00e0 alla Cesarea.\nStoria.\nLa chiesa viene esplicitamente citata in \"Notizie del bello dell'antico e del curioso della Citt\u00e0 di Napoli\" (1692) di Carlo Celano, cronista e storico.\nLa chiesa e il convento furono realizzati dai frati Italiani della Redenzione di Captivi dell'Ordine di Santa Maria della Mercede acquistando nel XVII secolo il palazzo Belmosto. La zona, nel Seicento, era popolata dai casini di campagna della nobilt\u00e0 napoletana venduti successivamente agli ordini religiosi per la presenza di un'aria pi\u00f9 salubre rispetto alla citt\u00e0 bassa.\nAgli inizi del XVIII secolo, nella propriet\u00e0 Belmosto, fu realizzata l'attuale chiesa e il palazzo adibito a monastero. La struttura monastica passa nelle mani di Trinitari che confer\u00ec l'attuale nome dell'edificio di culto. Nel 1809 il convento fu soppresso.\nIl tempio \u00e8 abbandonato dal 1980, quando il terremoto che ha sconvolto il Mezzogiorno d'Italia (e la Campania in particolare) ha reso inagibili moltissimi edifici.\nPropriet\u00e0 della Curia napoletana, Santa Maria del Rimedio versa in cattive condizioni, ma meno di quanto non si possa immaginare guardandola dall'esterno. Dal 2005 l'ex monastero ospita un ostello della giovent\u00f9, finemente ristrutturato ed arredato. Sono state recuperate e rivalorizzate quasi tutte le stanze ed \u00e8 stato ripristinato il giardino interno. L'ostello \u00e8 meta ogni anno di migliaia di turisti.\nNell'agosto del 2008 \u00e8 stato reimpermeabilizzato il tetto della chiesa: tale intervento ha per lo meno ridotto il degrado e pone le basi per un intervento di restauro che restituisca la chiesa alla comunit\u00e0 locale.\nDurante il Maggio dei monumenti 2012 \u00e8 stata resa visitabile.\nDescrizione.\nLa chiesa \u00e8 preceduta da una doppia rampa di scale in piperno, mentre, l'interno \u00e8 composto da una navata rettangolare con finestroni.\nLa facciata \u00e8 completamente in degrado (ornamenti e sculture sono rovinati dall'incuria).\nL'interno della struttura \u00e8 ricco di decorazioni, particolarmente notevole \u00e8 la volta a crociera affrescata."}
{"id": "1868885", "revid": "599013", "url": "https://it.wikipedia.org/wiki?curid=1868885", "title": "Wgm", "text": ""}
{"id": "1868886", "revid": "1543377", "url": "https://it.wikipedia.org/wiki?curid=1868886", "title": "Sedes Apostolica Gratiarum Abundantissima Mater", "text": "Sedes Apostolica Gratiarum Abundantissima Mater \u00e8 una bolla pontificia di papa Pio IV promulgata il 22 febbraio 1564, con essa il papa concedeva al collegio dei dottori la facolt\u00e0 \"\u201cad instar nonnullorum aliorum Italiae Collegiorum\u201d\" ovvero \"laureare\" annualmente due poeti, di conferire lauree in diritto canonico e civile, di dare titoli accademici nelle arti, nella medicina e in altre facolt\u00e0 ammesse nell'ordinamento universitario vigente, e di nominare notai."}
{"id": "1868892", "revid": "729019", "url": "https://it.wikipedia.org/wiki?curid=1868892", "title": "Lupus eritematoso", "text": "Lupus eritematoso \u00e8 il nome con cui vengono indicate una serie di malattie autoimmuni che si possono manifestare a livello sistemico o solamente a livello cutaneo.\nTipi.\nLe principali forme di lupus sono:\nUna classificazione pi\u00f9 estesa include:"}
{"id": "1868895", "revid": "757396", "url": "https://it.wikipedia.org/wiki?curid=1868895", "title": "Pallacanestro Olimpia Milano 2003-2004", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 2003-2004.\nStagione.\nLa stagione 2003-2004 della Pallacanestro Olimpia Milano sponsorizzata Breil, \u00e8 la 71\u00aa nel massimo campionato italiano di pallacanestro, la Serie A.\nIl posto di allenatore dell'Olimpia Milano \u00e8 ancora affidato a Attilio Caja. I risultati sportivi sono deludenti, la squadra non si qualifica fra le prime otto del girone di andata del campionato non ottenendo quindi il diritto a partecipare alle \"final eight\" di coppa Italia. \nIn Coppa Uleb riesce a superare il girone eliminatorio ma il 10 febbraio 2004 perde la partita di andata degli ottavi di finale contro Badalona\ndi 16 punti ed il giorno successivo la dirigenza decide di chiamare alla guida tecnica della squadra Roberto Carmenati. Nel ritorno contro il Badalona non riesce la rimonta e la Breil viene eliminata per il punteggio nel doppio confronto. Al termine del campionato l'Olimpia \u00e8 10\u00aa non qualificandosi per i play off e non ottenendo il diritto a partecipare a tornei internazionali. A fine stagione la propriet\u00e0 fa sapere di essere alla ricerca di nuovi soci oppure sar\u00e0 impossibilitata a proseguire.\nVerdetti stagionali.\nCompetizioni nazionali\nregular season: 10\u00aa classificata su 18 squadre (15 partite vinte su 34)\nplay off: non qualificata\nCompetizioni internazionali\nRoster.\n\"Aggiornato al 21 dicembre 2021.\""}
{"id": "1868897", "revid": "285590", "url": "https://it.wikipedia.org/wiki?curid=1868897", "title": "Watussi - Vatussi", "text": ""}
{"id": "1868898", "revid": "17654", "url": "https://it.wikipedia.org/wiki?curid=1868898", "title": "Habsburg Hoch! op.408", "text": ""}
{"id": "1868903", "revid": "733832", "url": "https://it.wikipedia.org/wiki?curid=1868903", "title": "Watussi (film)", "text": ""}
{"id": "1868904", "revid": "33689", "url": "https://it.wikipedia.org/wiki?curid=1868904", "title": "Flavio Gaudenzio", "text": "Era il padre di Flavio Ezio.\nBiografia.\nLe fonti antiche lo vogliono di origini scite o, sulla scorta del suo \"cognomen\", gotiche. Spos\u00f2 una donna italiana, ricca e di nobile famiglia il cui nome non \u00e8 stato tramandato, da cui ebbe Ezio.\nLa sua famiglia era tra quelle di maggior spicco in Scythia. Inizi\u00f2 la carriera militare, divenendo \"protector domesticus\". Nel 399 era \"Comes Africae\"; il 19 marzo di quell'anno, insieme al \"comes\" Giovio, distrusse i templi pagani di Cartagine, e, nel tardo 399, in tutta l'Africa.\nTra il 399 e il 425 divenne \"Magister equitum per Gallias\"; ricopr\u00ec questa carica fino alla morte, avvenuta in occasione di una ribellione militare antecedente il 425, dovuta probabilmente all'insofferenza delle truppe alla sua rigida disciplina militare."}
{"id": "1868905", "revid": "36426", "url": "https://it.wikipedia.org/wiki?curid=1868905", "title": "Chiesa di Santa Maria della Misericordia ai Vergini", "text": "La chiesa di Santa Maria della Misericordia ai Vergini (o Misericordiella) \u00e8 una delle chiese di Napoli, sita nel cuore del centro storico, all'angolo tra via Fuori Porta San Gennaro e via Misericordiella, proprio nella zona d\u2019ingresso al Borgo dei Vergini, all\u2019altezza di Porta San Gennaro. Fa parte di un complesso comprendente l\u2019ex ospedale e l\u2019oratorio dell'Arciconfraternita dei Nobili di Santa Maria della Misericordia.\nStoria.\nLa prima edificazione di locali adibiti ad ospizio per sacerdoti poveri avvenne nel 1532 per l\u2019iniziativa del sacerdote Benedetto Tizzone, con l\u2019aiuto del conte d\u2019Oppido, Giovanni Antonio Caracciolo. Per quanto riguarda la chiesa, poche sono le informazioni sulla sua fondazione. Una visita pastorale riferisce che nel Cinquecento vi fu rinvenuta una lapide sepolcrale scritta \u201cin lettera longobarda\u201d e datata 1358.\nNel 1533 San Gaetano Thiene, insieme ad altri Teatini, fu invitato a Napoli da Giampietro Carafa per fondarvi una casa dell\u2019Ordine. I Padri furono ospitati presso l\u2019ospizio e San Gaetano dimor\u00f2 negli ambienti posti sopra la chiesa, ma l\u2019anno seguente, eletto Preposto della Casa dell\u2019Ordine dei Teatini, lasci\u00f2 il complesso. I Padri accolsero, infatti, l\u2019invito della fondatrice dell\u2019Ospedale degli Incurabili, Maria Longo, e si trasferirono presso l\u2019impianto sanitario.\nNel 1540 tutto il complesso fu affidato ad alcune monache Benedettine che, sotto la guida della badessa Dionora Gallucci, impiegarono i soldi delle loro doti per ristrutturare la chiesa, arricchendola di opere d\u2019arte ed arredi. Nel 1565, per\u00f2, l\u2019arcivescovo Alfonso Carafa, incaricato di applicare le nuove disposizioni del Concilio di Trento per la riforma dei monasteri femminili, \"dopo di un\u2019esattissima visita\u201d, ordin\u00f2 alle monache di abbandonare la casa per ritirarsi all\u2019interno della mura cittadine.\nNel 1566 e nel 1569 due alluvioni devastarono la zona e anche la chiesa della Misericordia fu danneggiata. Nel 1585 la Congregazione di nobili istituita da San Gaetano fece ristrutturare i locali della Casa che furono destinati ad ospedale per sacerdoti poveri e pellegrini. Fra le altre opere di misericordia, la Confraternita si occupava della sepoltura, prestava servizio presso l\u2019ospedale e offriva alloggio ai pellegrini. In questi anni anche la chiesa, sepolta dalle alluvioni, fu ricostruita ad un livello superiore sullo stesso luogo e la stanza dove era vissuto san Gaetano, annessa al nuovo tempio, divenne l\u2019attuale sacrestia.\nNella prima met\u00e0 del XVIII secolo il complesso fu ristrutturato e arricchito di opere d\u2019arte dei migliori artisti napoletani. In particolare, la chiesa fu decorata con dipinti e stucchi da artisti dell'ambito di Domenico Antonio Vaccaro. In seguito, ai lati della navata della chiesa, in prossimit\u00e0 dell\u2019arco trionfale, furono eretti due monumenti funebri, l\u2019uno a Gennaro Mascabruni, datato 1740 (scuola di Francesco Pagano) e l\u2019altro a Domenico de Liguori, datato 1752, entrambi benefattori della Confraternita e donatori di grandi ricchezze al sodalizio.\nIl sito fu gravemente danneggiato dal terremoto del 1806 e fatto restaurare dai Governatori della Confraternita, come ricorda l\u2019iscrizione esposta sul portale d\u2018ingresso della chiesa. Tuttavia l\u2019impianto precedente dell\u2019intero complesso non sub\u00ec considerevoli alterazioni.\nDurante i bombardamenti dell\u2019ultimo conflitto mondiale la chiesa sub\u00ec gravi danni e nel 1967 fu completato un importante intervento di restauro, con cui si ricostruirono, sul modello precedente, il soffitto della navata e la cupola.\nLa chiesa, con i locali attigui e gli ambienti ipogei, non pi\u00f9 in possesso dell'Arciconfraternita, chiusa al pubblico per decenni e non pi\u00f9 adibita al culto (cosa che ha obbligato la Sovrintendenza a trasferire le opere d'arte mobili, tra le quali la grande tavola tardo-cinquecentesca sopra l'altare maggiore - che il Sigismondo riteneva della scuola di Luigi Rodriguez - le tele di pittori come Giacomo del P\u00f2, Paolo De Matteis e Lorenzo Ruggi e l'organo settecentesco con la cantoria), \u00e8 stata abbandonata a lungo all\u2019incuria e al degrado. Dal 2015, ritornata nel possesso dell'Arciconfraternita, \u00e8 stata affidata da quest\u2019ultima in uso all\u2019associazione \"SMMAVE - Centro per l\u2019Arte Contemporanea\" che ne sta portando avanti la pulizia, il recupero e la valorizzazione per favorirne la fruizione e farne un luogo di ricerca, didattica e produzione artistica.\nNel 2016 \u00e8 stato condotto a termine il restauro dell'oratorio congregazionale; mentre nel 2021 sono cominciati i lavori sulle facciate della chiesa e dell'ex ospedale.\nDescrizione.\nLa chiesa presenta una notevole facciata lineare su due registri: il primo \u00e8 composto da lesene ioniche, mentre il secondo da fasce in stucco che incorniciano un finestrone. La facciata termina con un timpano triangolare con oculo centrale. Di notevole interesse \u00e8 il portale in piperno del XVIII secolo, in stile rococ\u00f2.\nAl di sotto della chiesa - ad aula unica, con cupola e cappelle laterali poco profonde - \u00e8 presente un ambiente ipogeo di pari dimensioni, con funzione di \u201cterrasanta\u201d, molto probabilmente sito al livello della chiesa originaria, interrata dai ben noti fenomeni alluvionali che nel corso dei secoli hanno caratterizzato l\u2019area dei Vergini.\nLa chiesa \u00e8 parte del pi\u00f9 ampio complesso, dotato di un bell\u2019impianto a corte e porticato al pian terreno, comprendente l\u2019ex ospedale e l\u2019oratorio dell'Arciconfraternita dei Nobili in Santa Maria della Misericordia.\nAl primo piano del complesso vi \u00e8 la sede della Confraternita con l\u2019annesso oratorio dei confratelli. Quest\u2019ultimo composto da un\u2019aula rettangolare, circondata dagli stalli lignei dei confratelli presenta un altare in marmi policromi del XVIII sec. alla cui sommit\u00e0 vi \u00e8 la tela di Giovanni Balducci raffigurante le opere di Misericordia corporali risalente ai primi anni del XVII sec, alla cui commissione non fu estraneo l\u2019Arcivescovo di Napoli Card. Alfonso Gesualdo. La cappella presenta un pavimento maiolicato datato 1735 attribuibile a Gaetano Massa, gli stucchi eseguiti nel 1732 da Giuseppe Scarola e revisionati l\u2019anno successivo da Bartolomeo Granucci e al soffitto la grande tela di Leonardo Olivieri, raffigurante \u201cCristo in gloria pregato dalla B. Vergine a deponer lo sdegno contro de\u2019 peccatori\u2026 le tre Virt\u00f9 teologali\u2026 la figura del maestro di casa che riceve in alloggio i pellegrini\u201d. L\u2019intero Oratorio \u00e8 stato integralmente restaurato e portato alle forme originarie tra il 2014-2016 a cura totale della Confraternita e riaperto al culto."}
{"id": "1868906", "revid": "3082", "url": "https://it.wikipedia.org/wiki?curid=1868906", "title": "Bandiere del Regno delle Due Sicilie", "text": ""}
{"id": "1868908", "revid": "123906719", "url": "https://it.wikipedia.org/wiki?curid=1868908", "title": "Teatro comunale Giuseppe Manini", "text": "Inaugurato nel 1856, dodici anni dopo la decisione di realizzarlo, il Teatro comunale Giuseppe Manini \u00e8 una costruzione del XIX secolo inserita in un complesso di edifici medievali. Il progetto del teatro \u00e8 opera dell'architetto perugino Giovanni Santini mentre il responsabile dei lavori fu l'ingegnere Fedeli. Il teatro \u00e8 stato innalzato nel centro storico tipicamente medievale. Si compone di platea di 160 posti e di tre file di 17 palchi ciascuna e del loggione. Sul sipario \u00e8 ritratto un episodio della vita del Gattamelata, dipinto eseguito dal pittore romano Gaetano Altobelli, mentre la cupola superiore alla platea \u00e8 stata dipinta da Giovanni Traversari. La Traviata di Giuseppe Verdi fu l'opera scelta per la serata inaugurale. Sin dagli inizi il teatro ospit\u00f2 operetta, lirica e prosa. Per la lirica, tra gli altri, ricordiamo le apparizioni dei tenori Beniamino Gigli, Alvinio Misciano e del baritono Franchi. Il teatro conobbe un periodo di decadenza intorno agli anni sessanta e agli inizi degli anni settanta fu chiuso. Con il terremoto del 1978 le condizioni della struttura peggiorarono ulteriormente."}
{"id": "1868909", "revid": "228587", "url": "https://it.wikipedia.org/wiki?curid=1868909", "title": "Sacrario di Pianto Romano", "text": "Il sacrario di Pianto Romano \u00e8 un monumento garibaldino nel territorio del comune di Calatafimi Segesta, in localit\u00e0 Pianto Romano.\nIl monumento sorge proprio nella sommit\u00e0 dell'altura che fu teatro della battaglia, a qualche chilometro dal centro abitato di Calatafimi, e ha la forma di un obelisco. Contiene un ossario dove sono custodite le spoglie dei caduti, garibaldini, picciotti e borbonici, e altri cimeli.\nStoria.\nL'appello iniziale per la costruzione di un monumento, che raccogliesse i resti dei caduti e ricordasse la battaglia di Calatafimi del 15 maggio 1860, fu lanciato il 9 settembre dello stesso anno da un comitato di abitanti del piccolo centro.\nFu progettato nel 1885 da Ernesto Basile, ma fu solo il 15 maggio 1892 che il sindaco Salvatore Cabasino, alla presenza del generale Paolo D'Oncieu de la B\u00e2tie rappresentante del re Umberto I, pot\u00e9 inaugurare il sacrario di Pianto Romano.\nProgettazione.\nNelle parole del progettista si doveva trattare di \u00ab\u2026 Poche masse, ma chiaramente apprezzabili anche da lungi; studiata cos\u00ec la linea di contorno dell'insieme in relazione cogli effetti prospettici e coi punti di vista dal basso: ricercata la finezza del sentimento delle linee generali e delle sagome.Tali i criteri da cui mi mossi e di cui avevo a pochi passi da Calatafimi splendidissimo esempio, il tempio di Segesta\u2026\u00bb, inoltre doveva essere completamente in \u00abpietra calcare grigia del paese (Alcamo), materiale che si presta a una lavorazione accurata delle facce e degli spigoli\u2026\u00bb.\nI rilievi bronzei.\nL'obelisco \u00e8 decorato, cos\u00ec come previsto dal Basile, da due altorilievi in bronzo contenuti in due finestrature rettangolari, opera di Giovanni Battista Tassara (uno dei Mille), raffiguranti lo \"sbarco a Marsala\" e la \"battaglia di Calatafimi\"; i due rilievi furono inseriti a inaugurazione avvenuta. Oltre ai due altorilievi \u00e8 presente anche una ghirlanda, sempre in bronzo, di palme e quercia."}
{"id": "1868910", "revid": "339392", "url": "https://it.wikipedia.org/wiki?curid=1868910", "title": "Accademia militare della Nunziatella", "text": ""}
{"id": "1868914", "revid": "1934238", "url": "https://it.wikipedia.org/wiki?curid=1868914", "title": "Arctocephalus pusillus", "text": "L'otaria orsina del Capo (Arctocephalus pusillus, nota anche come otaria orsina sudafricana e otaria orsina australiana) \u00e8 una specie di otaria orsina.\nDescrizione.\nL'otaria orsina del Capo ha la testa grossa e larga ed il muso appuntito. I maschi variano di colore dal marrone al grigio scuro, ma hanno una criniera pi\u00f9 scura e le regioni inferiori chiare. Raggiungono i 2,2\u00a0m di lunghezza e pesano 200\u2013360\u00a0kg. La colorazione delle femmine varia tra il grigio e il marrone chiaro; le regioni inferiori sono scure, mentre la gola \u00e8 chiara. Misurano 1,7\u00a0m di lunghezza e pesano in media 120\u00a0kg. Alla nascita, i cuccioli sono neri, ma diventano grigi con la gola pallida dopo la muta.\nDistribuzione e habitat.\nL'otaria orsina del Capo vive lungo le coste della Namibia e quelle occidentali del Sudafrica, fino al capo di Buona Speranza e alla provincia del Capo. La sottospecie australiana si riproduce su nove isole situate nello stretto di Bass, tra la Tasmania e il Victoria.\nEntrambe le sottospecie sostano e si riproducono su isole e coste rocciose, oppure su spiagge ricoperte da ciottoli e rocce. Ci\u00f2 nonostante, in Sudafrica formano colonie riproduttive numerose anche su spiagge sabbiose, e se ne possono incontrare regolarmente in gran numero su una spiaggia sabbiosa sul Capo Fria, in Namibia settentrionale, anche se non vi si riproducono.\nBiologia.\nAlimentazione.\nLe otarie orsine del Capo si nutrono soprattutto di pesci ossei, ma anche di cefalopodi, crostacei e perfino di uccelli. La sottospecie australiana si alimenta sul fondo della piattaforma continentale, mentre quella africana lo fa in oceano aperto.\nComportamento e riproduzione.\nNonostante le otarie orsine del Capo si spostino normalmente da sole, se ne possono vedere gruppi numerosi giocare tra i letti di kelp. Le femmine gravide rimangono in mare per 7 settimane prima della stagione riproduttiva.\nQueste animali si riproducono verso la met\u00e0 di ottobre. Diversamente da molte altre specie di otarie, le femmine sono libere di scegliersi il proprio partner, dopo averne valutato il valore del territorio. Sia i maschi che le femmine ingaggiano combattimenti territoriali con i membri dello stesso sesso. Le femmine hanno territori pi\u00f9 piccoli e di conseguenza quelli dei maschi si sovrappongono a quelli di pi\u00f9 femmine. L'harem di un solo maschio pu\u00f2 comprendere 50 femmine.\nI cuccioli nascono solitamente tra la fine di novembre e gli inizi di dicembre. Dopo aver partorito, le femmine si accoppiano con i proprietari dei propri harem, dopo di che trascorrono i mesi successivi nutrendosi in mare e ritornando ad allattare i piccoli, svezzati all'et\u00e0 di quattro mesi. Questi iniziano a nuotare in tenera et\u00e0 e pi\u00f9 tempo trascorrono in acqua, meglio imparano ad adattarsi al proprio ambiente. A partire dai sette mesi, sono in grado di nuotare per due o tre giorni consecutivi.\nIl predatore principale di questi animali \u00e8 il grande squalo bianco. A Seal Island, nella False Bay, infestata da questi squali, le otarie hanno sviluppato tutta una serie di strategie anti-predatorie, come:\nL'altro grande predatore marino dell'otaria \u00e8 l'orca, che spesso le tende trappole sfruttando il lavoro di squadra. Sulla terraferma, lungo la Skeleton Coast, nel deserto del Namib, in Namibia, le iene brune e gli sciacalli dalla gualdrappa catturano i cuccioli che si allontanano dalla colonia, mentre talvolta gli adulti cadono vittime di leoni e leopardi avventuratisi sulla spiaggia.\nInterazioni con l'uomo.\nIn acqua, l'otaria orsina del Capo \u00e8 un animale curioso e giocherellone e spesso accompagna i subacquei. Compie immersioni della durata di svariati minuti, perfino a profondit\u00e0 di 60\u00a0m. Sulla terra, tende ad essere meno tranquilla e se un uomo si avvicina fugge via in preda al panico.\nLe otarie orsine australiane vennero cacciate in gran numero per scopi commerciali tra il 1798 e il 1825. Questa caccia venne vietata solamente nel 1923 e le popolazioni di questi pinnipedi stanno ancora riprendendosi. I siti di riproduzione sono protetti dalla legge. Comunque, il governo tasmaniano, nell'ottobre 2000, ha autorizzato l'uccisione di otarie \u00abdannose\u00bb.\nLe otarie orsine sudafricane, nonostante le mattanze annuali, godono ancora di una popolazione molto numerosa e in salute."}
{"id": "1868915", "revid": "188116", "url": "https://it.wikipedia.org/wiki?curid=1868915", "title": "Pianto Romano", "text": ""}
{"id": "1868916", "revid": "125477164", "url": "https://it.wikipedia.org/wiki?curid=1868916", "title": "Miller Genuine Draft", "text": "Miller Genuine Draft \u00e8 un tipo di birra statunitense prodotta e distribuita da Pivovary Staropramen s.r.o. Repubblica Ceca. Il marchio appartiene al gruppo sudafricano SABMiller.\nCaratteristiche.\n\u00c8 una birra priva di additivi e conservanti. La sua caratteristica saliente \u00e8 che durante la produzione, non viene mai esposta al calore: appena prodotta viene poi raffreddata a circa 1.6 gradi Celsius per meglio conservarne l'aroma."}
{"id": "1868927", "revid": "339392", "url": "https://it.wikipedia.org/wiki?curid=1868927", "title": "Durrnberg", "text": ""}
{"id": "1868928", "revid": "339392", "url": "https://it.wikipedia.org/wiki?curid=1868928", "title": "Duerrnberg", "text": ""}
{"id": "1868929", "revid": "287204", "url": "https://it.wikipedia.org/wiki?curid=1868929", "title": "Bad Durrnberg", "text": ""}
{"id": "1868931", "revid": "339392", "url": "https://it.wikipedia.org/wiki?curid=1868931", "title": "Bad Duerrnberg", "text": ""}
{"id": "1868932", "revid": "205250", "url": "https://it.wikipedia.org/wiki?curid=1868932", "title": "Francesco Grifoni", "text": "Biografia.\nDopo aver frequentato per otto anni l\"'Accademia dei piccoli\" di Firenze, sua citt\u00e0 natale, e per un anno il Laboratorio Demidoff, si diploma presso il \"Centro sperimentale di cinematografia\" di Roma. Nel 1998 inizia a lavorare in teatro e successivamente anche nel cinema e in televisione. Nel 2005 vince il Premio IMAIE - Giovani talenti italiani per \"Il colpo di pistola\", diretto da Elisabetta Lodoli, film in cui \u00e8 protagonista con il ruolo di Marco. Nel 2007 recita nel film \"K. Il bandito\", regia di Martin Donovan. Nello stesso anno debutta in televisione, partecipando ad un episodio della miniserie tv \"La stagione dei delitti 2\".\nNel 2008 \u00e8 nel cast della serie tv di Canale 5 \"I Cesaroni 2\" e partecipa alla miniserie tv \"Ho sposato uno sbirro\", regia di Carmine Elia. Sempre nel 2008 \u00e8 la volta della fortunata serie \"R.I.S. 5 - Delitti imperfetti\", per la regia di Cristian De Matteis e Fabio Tagliavia. Partecipa inoltre alla 65\u00aa mostra del cinema di Venezia, nella sezione \"Giornate degli Autori\", con il film \"Un altro pianeta\", pellicola a basso costo vincitrice del premio \"Queer Lion\", e in cui Grifoni interpreta il ruolo di Cristiano, il coprotagonista. Il film \u00e8 l'unico film italiano in concorso al \"Sundance Film Festival\"\nNel 2009 viene scelto dal regista Giacomo Campiotti per \"Il sorteggio\", film in cui interpreta la figura di un giovane borghese che diventa operaio per scelta, e successivamente per \"Preferisco il Paradiso\", in cui interpreta il ruolo del superbo e arrivista Aurelio. In seguito gira il cortometraggio \"La sosta\", di cui \u00e8 cosceneggiatore unitamente al regista Daniele Bernabei, dove interpreta Edoardo, un manager di alto rango alle prese con conflitti interiori. Il film ha partecipato, con il titolo \"The Refill\" al Manhattan Film Festival."}
{"id": "1868940", "revid": "287204", "url": "https://it.wikipedia.org/wiki?curid=1868940", "title": "Golling", "text": ""}
{"id": "1868941", "revid": "115549", "url": "https://it.wikipedia.org/wiki?curid=1868941", "title": "Slavia Praga", "text": ""}
{"id": "1868942", "revid": "486946", "url": "https://it.wikipedia.org/wiki?curid=1868942", "title": "Wrong turn 2", "text": ""}
{"id": "1868946", "revid": "135224", "url": "https://it.wikipedia.org/wiki?curid=1868946", "title": "Benjamin McKenzie", "text": "Biografia.\nBenjamin McKenzie, \u00e8 nato a Austin, in Texas, il 12 settembre 1978, da Mary Frances (Victory), una poetessa e Pieter Meade Schenkkan, avvocato. Ben \u00e8 ebraico-olandese (dal nonno paterno), inglese e ha ascendenze scozzesi. Dal 1997 al 2001 ha frequentato l'Universit\u00e0 della Virginia, dove si \u00e8 laureato in Economia ed Affari Esteri. Durante i suoi primi anni all'Universit\u00e0 \u00e8 apparso in \"Misura per misura\" e \"Zoo Story\". Dopo la laurea si \u00e8 trasferito a New York.\nNel 2003 appare nella serie televisiva \"The O.C.\", nelle vesti di Ryan Atwood, ruolo che gli ha regalato una grande popolarit\u00e0. Mentre compare in \"The O.C.\", ha fatto il suo debutto cinematografico in \"Junebug\" di Phil Morrison, nel ruolo del marito di Amy Adams. Il film ha ricevuto elogi al Sundance Film Festival 2005. \u00c8 apparso anche nel film \"88 minuti\", in un ruolo centrale, con protagonista Al Pacino. Il suo primo ruolo da protagonista, \u00e8 stato nel film \"Johnny Got His Gun\" nel 2008. Il film ha debuttato al Paramount Theater in Austin, Texas, nella sua citt\u00e0 natale.\nTra il 2009 e il 2013 \u00e8 stato il protagonista della serie di genere poliziesco, \"Southland\", dove ha interpretato l'ufficiale di polizia Ben Sherman. Dal 2014 al 2019, \u00e8 il protagonista della serie televisiva \"Gotham\", dove McKenzie interpreta il ruolo del detective James Gordon, questa serie racconta la genesi dell'universo narrativo di Batman cos\u00ec come lo conosciamo oggi. Il 23 dicembre 2019 ha segnato il suo debutto a Broadway, nella commedia teatrale \"Grand Horizons\".\nVita privata.\nBen \u00e8 molto amico di Paul Wesley, conosciuto sul set di \"The O.C.\" a cui Wesley prese parte per un episodio. Continua ad avere contatti anche con altri ex-colleghi, tra i quali Adam Brody, Peter Gallagher e Logan Marshall-Green.\nHa frequentato le attrici Emily VanCamp, Rachel McAdams e Zooey Deschanel. Dal 2015 inizia a frequentare la sua collega di \"Gotham\", Morena Baccarin, con cui si sposa il 2 giugno 2017. La coppia ha una figlia, Frances Laiz Setta Schenkkan, nata il 2 marzo 2016 e un figlio, Arthur, nato a marzo 2021. \nDoppiatori italiani.\nNelle versioni in italiano dei suoi film, Ben McKenzie \u00e8 stato doppiato da:"}
{"id": "1868951", "revid": "131358", "url": "https://it.wikipedia.org/wiki?curid=1868951", "title": "Sparta Praga", "text": ""}
{"id": "1868955", "revid": "163662", "url": "https://it.wikipedia.org/wiki?curid=1868955", "title": "La casa dei fantasmi", "text": ""}
{"id": "1868959", "revid": "88740", "url": "https://it.wikipedia.org/wiki?curid=1868959", "title": "Burattini", "text": ""}
{"id": "1868960", "revid": "17654", "url": "https://it.wikipedia.org/wiki?curid=1868960", "title": "S gibt nur a Kaiserstadt,'s gibt nur a Wien!", "text": ""}
{"id": "1868961", "revid": "124123", "url": "https://it.wikipedia.org/wiki?curid=1868961", "title": "Galliano Mazzon", "text": "Biografia.\nGiovinezza.\nGalliano nasce nel 1896 in una famiglia numerosa composta da 8 fratelli compreso lui. L'anno successivo parte per il Brasile, con la famiglia emigrante. Dopo il diploma di maestro, per un anno insegner\u00e0 in una scuola serale brasiliana.\nNel 1916 torna in Italia per arruolarsi volontario, l'anno successivo sul Monte Santo perde la mano destra. Nel 1921 dopo aver studiato all'Accademia di Brera viene abilitato all'insegnamento del disegno nelle scuole medie superiori. Ma sar\u00e0 solo tra il 1928 e il 1929 che comincia ad ottenere i primi riconoscimenti pubblici.\nFase dell'astrattismo e surrealismo.\nLa fase dell'astrattismo e surrealismo incomincia nel 1930 quando frequenta la Galleria del Milione, centro per pittori astrattisti. Due anni pi\u00f9 tardi, nel 1932 dipinge il trittico \"Spazio sensibile\" e fa esperienza di pittura surrealista. Tra il 1934 e il 1938 vive solitario a Dolaso sulle Dolomiti del Brenta e sempre nel 1934 pubblica un libro di poesie, anonimo.\nLa Seconda guerra mondiale lo angoscia a tal punto da portarlo alla depressione ed \u00e8 costretto a curarsi in una clinica di Varese. Alla fine della guerra nel 1945 torna a Milano insegna alla scuola media \"Alfredo Panzini\", riprende a dipingere e crea una serie di pastelli-inchiostro, dal titolo \"Brasiliana\" che preludono all'informale.\nNel 1948 entra a far parte del Movimento per l'arte concreta, al quale partecipano Albino Galvano, Ferdinando Chevrier (1950), Gillo Dorfles, Di Salvatore, Gianni Monnet, Bruno Munari, Atanasio Soldati. Alla Galleria Bompiani nel 1950, si tiene una mostra dei suoi allievi dal titolo \"Scuola Mazzon\", e l'anno successivo Galliano \u00e8 presente sempre alla Galleria Bompiani nel quadro della mostra collettiva del primo astrattismo in Italia come componente del \"Mac\".\nFase del figurativismo.\nIl 1953 \u00e8 l'anno dell'idealizzazione figurativa, lirica e magica che negli anni cinquanta-sessanta risentir\u00e0 degli influssi parainformali. Mentre nel 1962 si ritrova in uno stato depressivo per i timori di una terza guerra mondiale e la sua pittura ne risente, dipinge una serie di visione desolate ed espressioniste.\nFase astrattismo strutturalista.\nQuando nel 1965 supera la crisi si ritrova nella fase dell'astrattismo strutturalista, il lavoro viene presentato alla Galleria il Salotto Como. Ad ottobre del 1967 Carlo Ludovico Ragghianti lo presenta tra i primi astrattisti a Firenze nella mostra storica tenutasi a Palazzo Strozzi \"Arte Moderna in Italia 1915-1935\".\nNell'ottobre 1969 il comune di Milano gli dedica una grande mostra antologica alla Civica Galleria d'Arte Contemporanea.\nMentre nel 1971 la Galleria Peccolo di Livorno organizza una sua mostra antologica all'Accademia d'Arte di Montecatini.\nVenne sepolto al Cimitero Maggiore di Milano.\nMostre recenti.\nNel 2007 sue opere vengono esposte alla mostra: \"Wassily Kandinsky e l'astrattismo in Italia 1930-1950\", tenutasi a Milano dal 9 marzo al 24 giugno, a Palazzo Reale."}
{"id": "1868970", "revid": "339392", "url": "https://it.wikipedia.org/wiki?curid=1868970", "title": "Nido dell'aquila", "text": ""}
{"id": "1868978", "revid": "767487", "url": "https://it.wikipedia.org/wiki?curid=1868978", "title": "Arctocephalus galapagoensis", "text": "L'otaria orsina delle Gal\u00e1pagos (Arctocephalus galapagoensis) \u00e8 la specie pi\u00f9 piccola tra tutte le otarie. Si riproduce sulle isole Gal\u00e1pagos, nel Pacifico orientale, ed \u00e8 perci\u00f2 l'unica otaria orsina a riprodursi in acque tropicali.\nIl successo della riproduzione di questa otaria \u00e8 molto suscettibile ai cambiamenti climatici provocati da El Ni\u00f1o. Negli anni 1982-1983 e 1997-1998, anni di El Ni\u00f1o, vi fu un grande aumento della mortalit\u00e0 infantile. La causa di questo va da ricercarsi nella diminuzione delle prede in seguito all'innalzamento della temperatura oceanica.\nDescrizione.\nLe otarie orsine delle Gal\u00e1pagos hanno una colorazione che varia dal grigio al marrone. I maschi adulti sono lunghi mediamente 1,5 m e pesano circa 64\u00a0kg. Le femmine misurano 1,2 m di lunghezza e pesano 28\u00a0kg. Passano pi\u00f9 tempo fuori dall'acqua di quasi qualsiasi altro pinnipede. In media, il 70% del loro tempo viene speso in terra. La maggior parte delle specie di pinnipedi spendono il 50% del loro tempo a terra e il 50% in acqua.\nDistribuzione e habitat.\nLe otarie orsine delle Gal\u00e1pagos sono endemiche delle isole Gal\u00e1pagos dove prediligono le scogliere rocciose che lasciano solo per nutrirsi, ma esiste una colonia anche in Per\u00f9.\nRiproduzione.\nLe otarie orsine delle Gal\u00e1pagos vivono in grandi colonie sulle coste rocciose. Durante la stagione riproduttiva, che dura da met\u00e0 agosto a met\u00e0 novembre le femmine si dividono il territorio per allevare i propri cuccioli.\nCure materne.\nLe otarie orsine delle Gal\u00e1pagos hanno il pi\u00f9 basso tasso di riproduzione riportato nei pinnipedi, e ci vuole un tempo insolitamente lungo per preparare i cuccioli per l'indipendenza. Le femmine hanno un solo cucciolo per volta, e rimane con il suo neonato per una settimana prima di partire per alimentarsi. Poi ritorna periodicamente con il cucciolo e rimane ad allattarlo per un paio di giorni prima di partire per un'altra battuta di caccia. Le femmine riconoscono i propri cuccioli attraverso l'olfatto e il caratteristico suono delle grida dei cuccioli. Le femmine allattano esclusivamente i propri cuccioli e rifiutano spesso violentemente gli altri piccoli che cercano di essere allattati. Gli orfani di solito muoiono entro un mese.\nConflittualit\u00e0 intrafamiliare.\nDato che i cuccioli di questa otaria dipendono dal latte materno per i primi 18 mesi e lo svezzamento pu\u00f2 essere ritardato per due o tre anni se le condizioni sono sfavorevoli il risultato \u00e8 che ogni anno circa il 23% dei cuccioli nascono quando i giovani stanno ancora nutrendosi del latte materno.\nNegli anni in cui il cibo \u00e8 abbondante, il tasso di mortalit\u00e0 della seconda cucciolata \u00e8 limitato al 5%, che \u00e8 equivalente al tasso di mortalit\u00e0 dei neonati senza altri cuccioli. Negli anni in cui il cibo \u00e8 scarso, l'80% dei neonati muore entro un mese se la cucciolata precedente sta ancora allattandosi. La cucciolata pi\u00f9 giovane quindi serve come assicurazione nei casi in cui la prima cucciolata muoia e inoltre fornisce una potenza riproduttiva aggiuntiva nel caso in cui le condizioni si rivelino migliori delle aspettative. Questa strategia di scommesse \u00e8 particolarmente utile nelle Gal\u00e1pagos dal momento che \u00e8 richiesto un grande investimento alla madre per far crescere un piccolo fino all'indipendenza in un ambiente che ha molte fluttuazioni del cibo. \nL'alto grado di incertezza delle risorse disponibili, lo svezzamento tardivo e la potenziale sovrapposizione del periodo di allattamento nel suo congiunto porta a una violenta rivalit\u00e0 tra i cuccioli e fornisce ottime condizioni per studiare i conflitti tra genitori e cuccioli. Dal punto di vista dei cuccioli, sarebbe pi\u00f9 conveniente continuare ad allattarsi e ricevere una razione di latte addirittura sovrabbondante, ma per la madre otaria sarebbe pi\u00f9 conveniente accelerare lo svezzamento dei pi\u00f9 anziani e indipendenti in modo da poter investire sulla prossima cucciolata. Su questa base, gli studi dimostrano che il 75% delle madri \u00e8 intervenuto, spesso aggressivamente quando la cucciolata pi\u00f9 anziana ha disturbato i neonati. Le madri morsicano o sollevano i cuccioli pi\u00f9 anziani rudemente dalla pelle causando spesso ferite aperte. L'aggressivit\u00e0 materna verso la prima cucciolata diminuisce col tempo dopo la nascita della seconda cucciolata. Anche senza aggressione diretta, i cuccioli pi\u00f9 anziani possono comunque indirettamente danneggiare ai cuccioli pi\u00f9 giovani semplicemente tagliandoli fuori dalle poppate. I pi\u00f9 anziani di solito succhiano per primi e permettono l'accesso dei pi\u00f9 giovani solo dopo essersi saziati, il che lascia molto poco latte a disposizione dei pi\u00f9 giovani che spesso muoiono per inedia.\nDurante i periodi nei quali ci sono poche prede i conflitti interfamiliari aumentano. La popolazione dell'otaria orsina delle Gal\u00e1pagos \u00e8 drammaticamente colpita da El Ni\u00f1o, un periodo caratterizzato da alte temperature dell'acqua. Quindi le otarie pi\u00f9 anziane della cucciolata mostrano una grande avversione allo svezzamento spingendo le madri a trascurare la prole pi\u00f9 giovane.\nAlimentazione e predazione.\nQueste otarie su nutrono principalmente di pesci e cefalopodi. Si nutrono relativamente vicino alla riva, ma sono state osservate a profondit\u00e0 di 170 m. Si nutrono spesso di notte perch\u00e9 le loro prede sono pi\u00f9 facilmente catturabili.\nLe otarie adulte si nutrono prima dei giovani e negli anni in cui El Ni\u00f1o \u00e8 particolarmente duro una grande quantit\u00e0 di giovani morir\u00e0.\nLe otarie orsine delle Gal\u00e1pagos non hanno praticamente predatori. Occasionalmente sono stati osservati squali e orche che se ne nutrono, ma molto raramente. Squali e orche sono i principali predatori della maggior parte degli altri pinnipedi, ma i loro corridoi di migrazione normalmente non includono le Gal\u00e1pagos.\nConservazione.\nLa popolazione delle otarie orsine delle Gal\u00e1pagos \u00e8 in declino dal XIX secolo. I bracconieri hanno ucciso migliaia di queste otarie nell'Ottocento. A partire dal 1959, l'Ecuador ha messo in vigore leggi molto rigorose per proteggere questi animali. Il governo dell'Ecuador ha dichiarato le Gal\u00e1pagos parco nazionale e da allora non ci sono stati pi\u00f9 episodi di bracconaggio. Malgrado le leggi un altro tragico declino della popolazione \u00e8 accaduto durante il 1982-83 in occasione de El Ni\u00f1o quasi tutti i cuccioli di questa otaria sono morti insieme al 30% degli adulti.\nDal 1983 non \u00e8 registrata nessuna calamit\u00e0 che abbia causato un grande declino della popolazione."}
{"id": "1868979", "revid": "174925", "url": "https://it.wikipedia.org/wiki?curid=1868979", "title": "Tintura a riserva", "text": "La tintura a riserva \u00e8 un metodo di tintura parziale applicato a tessuti e filati. Si ottiene impermeabilizzando parte della superficie da tingere in modo che il colore della tintura non possa penetrare, in questo modo si ottengono disegni e variazioni di colore poich\u00e9 la parte preservata (si definisce riservata) mantiene il colore originale mentre quella esposta prende il nuovo colore del bagno di tintura. Successive applicazioni di colori differenti possono produrre effetti molto complessi e di grande raffinatezza.\nStoria.\nNon si conosce il momento della scoperta delle tecniche di tintura \"a riserva\", che probabilmente nascono da errori casuali nella tintura dei tessuti, dove macchie di grasso o di cera impediscono al colore del bagno di tintura di penetrare o in quella delle matasse dove i lacci legati troppo stretti lasciano delle righe non tinte sul filato. I primi ritrovamenti di frammenti di lino provengono dall'Egitto e risalgono al IV secolo, sono bende per le mummie che venivano imbevute di cera poi graffiata con uno stilo appuntito, tinte con una mistura di sangue e cenere venivano lavate con acqua calda per eliminare la cera. In Asia questa tecnica era praticata in Cina durante la dinastia T'ang (618-907), in India e in Giappone nel periodo Nara (645-794). In Africa era originariamente praticato dalle trib\u00f9 Yoruba in Nigeria, Soninke e Wolof in Senegal. Strettamente legato in Indonesia all'uso in cerimonie rituali con altre tecniche \"a riserva\" come l'ikat e il Plangi (Giava, Bali).\nTecnica.\nL'impermeabilizzazione si ottiene con materiali e metodi diversi, sostanzialmente di due tipi:\nLegatura.\nLa legatura molto stretta con uno spago di parte di una matassa o di un tessuto impedisce la penetrazione del colore della tintura, dopo l'asciugatura lo spago viene rimosso lasciando scoperta la parte non tinta, che si presenta abbastanza irregolare, con bordi non netti. Questo metodo si utilizza per tecniche tradizionali che prevedono la tintura dei filati di ordito o trama successivamente tessuti come:\ne pi\u00f9 recentemente su stoffa per:\nImpermeabilizzazione.\nLa copertura di parti di tessuto impedisce al colore di penetrare, dopo l'asciugatura il materiale impermeabilizzante viene rimosso con il lavaggio o il calore, mettendo a nudo le zone non tinte, con successive applicazioni si ottengono disegni molto complessi e dettagliati.\nIl materiale comunemente usato \u00e8 la cera, per le sue caratteristiche di penetrazione nel tessuto, velocit\u00e0 di asciugatura e facilit\u00e0 di applicazione e successiva rimozione, paraffina, cera d'api, cere sintetiche, resine, vengono spesso miscelate con una piccola aggiunta di grasso o olio di cocco se si vuole evitarne la rottura. Nel passato o ancora in alcuni paesi per disponibilit\u00e0 dei materiali vengono utilizzati: l'argilla, l'amido e la pasta di cassava in Africa; i semi di arachide impastati con la calce in Giacarta; la colla ricavata dal riso in Giappone; la pasta di riso a Giava; la resina, le paste vegetali e il formaggio di soia in Cina.\nQuesto metodo si utilizza per:"}
{"id": "1868984", "revid": "3831", "url": "https://it.wikipedia.org/wiki?curid=1868984", "title": "Liceo Classico Statale Vittorio Alfieri", "text": ""}
{"id": "1868988", "revid": "111319", "url": "https://it.wikipedia.org/wiki?curid=1868988", "title": "Campionati giovanili europei di nuoto 2008", "text": ""}
{"id": "1868991", "revid": "3831", "url": "https://it.wikipedia.org/wiki?curid=1868991", "title": "Liceo Salesiano Valsalice", "text": ""}
{"id": "1868993", "revid": "486946", "url": "https://it.wikipedia.org/wiki?curid=1868993", "title": "509\u00b0 Gruppo composito", "text": ""}
{"id": "1868999", "revid": "287204", "url": "https://it.wikipedia.org/wiki?curid=1868999", "title": "L'alba di Avalon", "text": "L'alba di Avalon \u00e8 un romanzo appartenente al ciclo di Avalon che \u00e8 stato scritto quasi interamente dopo la morte di Marion Zimmer Bradley da Diana L. Paxson, seguendo comunque appunti e note della Zimmer Bradley stessa.\nTrama.\n\"2500 anni a.C.\" Tiriki, Sacerdotessa della Luce e della dea della Terra Ni-Terat, e suo marito Micail, Sacerdote della Luce e Principe dello stato atlantideo Atharrath, devono salvarsi dalla distruzione di Atlantide e sono costretti a salire a bordo di due diverse imbarcazioni inviate alle Isole di Tin (Gran Bretagna). Quando finalmente raggiungono la costa britannica, per\u00f2, sono lontani l'uno dall'altro ed entrambi credono che l'altro sia morto.\nTiriki e altri Atlantidei fuggiti con lei, si stabiliscono nelle paludi che circondano la Montagna Sacra (che in seguito sar\u00e0 chiamata Isola di Avalon). Qui Tiriki si rende conto che il culto della Grande Dea \u00e8 molto pi\u00f9 forte qui di quanto non fosse ad Atlantide, quindi lei e i suoi compagni iniziano a vivere con gli indigeni e costruiscono una nuova religione, dove la conoscenza di Atlantide e l'Antica Fede del popolo britannico si fondono.\nMicail e Tjalan, principe di Alkonath, d'altra parte dell'isola, cercano di ricostruire la gloria perduta di Atlantide e iniziano a costruire un enorme cerchio di pietre, che in seguito sar\u00e0 conosciuto come Stonehenge, per trasformare il popolo britannico in schiavi usando il suo enorme potere.\nQuando Tiriki e i suoi seguaci entrano finalmente in contatto con l'altro insediamento di Atlantide, sorgono immediatamente dei conflitti su come vivere in quella nuova terra, e quali basi gettare per il futuro.\nAmbientazione.\nIl libro, seguendo gli eventi, \u00e8 antecedente a \"Le nebbie di Avalon\", e parla della fuga di Atlantide e dell'arrivo in Britannia. I protagonisti del romanzo sono quei sacerdoti che appaiono in molti sogni dei protagonisti degli altri romanzi del \"ciclo di Avalon\", che non sono altro che le loro reincarnazioni, come si evince da pi\u00f9 passaggi.\nLa scena finale del romanzo \u00e8 inoltre il riferimento preciso a un'altra scena gi\u00e0 apparsa all'intero del ciclo e presente nel romanzo \"Le nebbie di Avalon\", quella in cui Igraine e Uther Pendragon sognano di essere due sacerdoti atlantidei fuggiti ad Avalon.\n\u00c8 il pi\u00f9 mistico e spirituale dei romanzi, perch\u00e9 si narra il momento in cui il culto della Grande Dea \u00e8 arrivato nei luoghi in cui \u00e8 ambientato l'intero ciclo. Il romanzo si pone anche come anello mancante nella connessione implicita fra la mitica Atlantide e la serie di Avalon. Molti personaggi, infatti, sono gi\u00e0 apparsi in precedenza nel romanzo \"Le luci di Atlantide\"."}
{"id": "1869000", "revid": "729019", "url": "https://it.wikipedia.org/wiki?curid=1869000", "title": "Stacy Valentine", "text": "Biografia.\nAdottata dai suoi genitori a Tulsa, Oklahoma e sposatasi in giovane et\u00e0, la Baker \u00e8 stata spinta dal suo secondo marito a rifarsi il seno, e posare per la rivista \"Gallery\" nel concorso di fotografia amatoriale (denominata \"La ragazza della porta accanto\"). Ha vinto il concorso e le foto sono state pubblicate anche dalla rivista \"Hustler\", per cui ha posato anche per altri due servizi fotografici. Infastidito dall'inizio della sua carriera come modella di nudo, il marito le ha dato un \"ultimatum\": o lui, o il lavoro. Stacy ha cos\u00ec deciso di lasciare il marito e si \u00e8 trasferita a Los Angeles per iniziare una carriera nel mondo dei film per adulti.\nHa preso il suo pseudonimo dal fatto che \u00e8 apparsa nel suo primo film pornografico per adulti il 14 febbraio 1996, giorno di san Valentino. Ha girato il suo ultimo film esattamente quattro anni dopo, nel 2000. L'attrice aveva deciso fin dall'inizio di non restare nell'industria per adulti troppo a lungo.\n vive in California dove lavora come direttrice del reclutamento modelle per la rivista Penthouse.\n\"La Ragazza della porta Accanto\".\nVerso la fine degli anni novanta, la Valentine ha mostrato per due anni tutti gli aspetti della propria vita alla regista Christine Fugate. La Fugate ha quindi assemblato il materiale raccolto in un documentario apprezzato dalla critica chiamato \"The Girl Next Door\" (da non confondere con il film omonimo del 2004). Il documentario esamina la vita di pornostar della Valentine, il suo lavoro nei film per adulti, gli interventi di chirurgia estetica, la relazione sentimentale con Julian, i suoi problemi di fiducia in se stessa, e di depressione, e la sua difficolt\u00e0 nello stringere relazioni al di fuori dello schermo.\nRiguardo al documentario la Valentine, ha detto:\nLa recensione del documentario da parte del New York Times fa invece un'analisi diversa:"}
{"id": "1869001", "revid": "161374", "url": "https://it.wikipedia.org/wiki?curid=1869001", "title": "Pontificia universit\u00e0 salesiana", "text": ""}
{"id": "1869002", "revid": "124691785", "url": "https://it.wikipedia.org/wiki?curid=1869002", "title": "Rumer Godden", "text": "Biografia.\nScrittrice, saggista, collaboratrice della BBC, trascorre gran parte della sua giovinezza in India, al punto da autodefinirsi scrittrice anglo-indiana. \nNata nel Sussex nel 1907, crebbe in India insieme a tre sorelle a Narayanganj. Nel 1920 torn\u00f2 in patria, per frequentare la scuola, studiando anche per maestra di ballo. Nel 1925, a Calcutta, apr\u00ec una scuola di danza per bambini inglesi e indiani. Tenne aperta questa scuola per vent'anni insieme alla sorella Nancy. Nel frattempo, scrisse il suo primo best seller, Black Narcissus. \nDopo un matrimonio infelice durato otto anni, si trasferisce nel 1942 nel Kashmir insieme alle due figlie, stabilendosi all'inizio in una house boat. Dopo un misterioso incidente per un tentato avvelenamento che doveva colpire lei e le figlie, ritorn\u00f2 nel 1944 a Calcutta; il libro Kingfishers Catch Fire si basa sul suo soggiorno in Kashmir.\nSi sposa di nuovo nel 1949, ritorna in Gran Bretagna e si stabilisce definitivamente in Inghilterra, nel Sussex.\nNel 1950, comincia a interessarsi al cattolicesimo a cui si convertir\u00e0 ufficialmente nel 1968: molti dei suoi romanzi contengono ritratti di religiosi, preti o monache.\nVisit\u00f2 l'India un'ultima volta nel 1994, visitando di nuovo il Kashmir insieme a una troupe della BBC per girare un documentario sulla sua vita e i suoi libri.\nRumer Godden \u00e8 morta l'8 novembre 1998 all'et\u00e0 di 90 anni.\nIl suo primo romanzo \"Enigma cinese\" \u00e8 del 1936, cui seguiranno nel 1938 \"La signora e l'unicorno\" e, nel 1939 \"Narciso nero\", la sua opera pi\u00f9 nota, ambientata in un villaggio ai piedi dell'Himalaia, da cui venne tratto il film Narciso nero. A questa faranno seguito altri romanzi fra cui: \"Sinfonia zingaresca\", \"Fuga nel tempo\", \"A colazione dai Nikolides\", \"Estate dolce amara\", \"Il fiume\" (da cui sar\u00e0 tratta una versione cinematografica \"Il fiume\" di Jean Renoir) e \"La casa di granito\"."}
{"id": "1869007", "revid": "3831", "url": "https://it.wikipedia.org/wiki?curid=1869007", "title": "Istituto Sociale", "text": ""}
{"id": "1869008", "revid": "610351", "url": "https://it.wikipedia.org/wiki?curid=1869008", "title": "Campionati europei giovanili di nuoto 2008", "text": "I XXXV Campionati europei giovanili di nuoto e tuffi si sono disputati tra il 25 luglio e il 3 agosto 2008 nelle sedi di Belgrado per il nuoto e di Minsk per i tuffi.\nHanno partecipato alla manifestazione le federazioni iscritte alla LEN; questi i criteri di ammissione:\nPodi.\nREJ = record europeo juniores"}
{"id": "1869014", "revid": "3831", "url": "https://it.wikipedia.org/wiki?curid=1869014", "title": "Liceo Ginnasio Statale Luigi Galvani", "text": ""}
{"id": "1869018", "revid": "599013", "url": "https://it.wikipedia.org/wiki?curid=1869018", "title": "Anthony Giovacchini", "text": ""}
{"id": "1869019", "revid": "62004", "url": "https://it.wikipedia.org/wiki?curid=1869019", "title": "Manuel Beltr\u00e1n Mart\u00ednez", "text": ""}
{"id": "1869024", "revid": "287204", "url": "https://it.wikipedia.org/wiki?curid=1869024", "title": "Phiale", "text": "La phiale (\u03c6\u03b9\u03ac\u03bb\u03b7, plurale \u03c6\u03b9\u03ac\u03bb\u03b1\u03b9, phi\u00e0lai) \u00e8 un antico vaso rituale greco, in ceramica o in metallo.\nDescrizione.\nHa la forma di un recipiente circolare, con bordi bassi, senza piede o maniglie (a differenza della \"kylix\"). Si trova inizialmente a Corinto e a Chio, all'inizio del VI secolo a.C. Gli esemplari metallici sono pi\u00f9 diffusi, forse modellati a partire da lavori toreutici orientali. \nAlcune \"phialai\", dette mesonfaliche, presentano una depressione al centro della parete esterna dell'invaso, la quale si presenta all'interno come un elemento, pi\u00f9 o meno elaborato, a rilievo.\nUso.\nLe \"phialai\" venivano usate per il rituale della libagione, cio\u00e8 lo spargimento di vino, olio, latte o altra sostanza gradita offerta alla divinit\u00e0. \nL'uso della phiale durante la cerimonia \u00e8 testimoniato da numerose rappresentazioni vascolari; l'\"omphalos\" aveva una funzione nella manipolazione della phiale la quale veniva tenuta con una sola mano inserendo il dito medio nella depressione esterna e tenendo il pollice sul bordo.\nTipologie di phialai (o patere a medaglione), sono presenti anche nella produzione ceramica calena.\nPhialai si trovano anche in scultura riprodotte nei rilievi come elementi decorativi, per esempio al centro di festoni come nell'Ara Pacis."}
{"id": "1869025", "revid": "36426", "url": "https://it.wikipedia.org/wiki?curid=1869025", "title": "Phialai", "text": ""}
{"id": "1869032", "revid": "210936", "url": "https://it.wikipedia.org/wiki?curid=1869032", "title": "Werder Brema", "text": ""}
{"id": "1869035", "revid": "339392", "url": "https://it.wikipedia.org/wiki?curid=1869035", "title": "Stahl Brandeburgo", "text": ""}
{"id": "1869037", "revid": "599013", "url": "https://it.wikipedia.org/wiki?curid=1869037", "title": "Melvin Booker", "text": "Carriera.\nDopo la trafila universitaria e dopo aver calcato i campi della lega minore CBA, Booker fa il suo esordio in NBA nel 1996 con la casacca degli Houston Rockets. Nel periodo immediatamente seguente continua ad alternarsi tra CBA e NBA (scendendo in campo anche tra le file di Denver Nuggets e Golden State Warriors).\nIl 1997 \u00e8 l'anno dell'approdo in Europa, alla Scavolini Pesaro, ma una frattura al piede destro gli pregiudica la stagione costringendolo ad un lungo stop. L'anno successivo resta in Italia con l'ingaggio da parte dell'Olimpia Milano, dove segna 16,5 punti di media a partita. Terminata l'annata torna a Pesaro, dove rimane per ulteriori tre anni: nel corso della stagione 2000-01 ritrova DeMarco Johnson, gi\u00e0 suo compagno di squadra ai tempi di Milano, e disputa anche la Suproleague.\nDal 2002 al 2004 \u00e8 di scena in Turchia con la maglia dell'\u00dclker, giocando anche in Eurolega durante entrambe le annate. Dal campionato turco a quello russo con un triennio passato con il Khimki, club con cui raggiunse e perse la finale di FIBA EuroCup 2006 condividendo la cabina di regia con l'italiano Gianmarco Pozzecco.\nNel 2007 fa ritorno all'Olimpia Milano in quella che fu la sua ultima stagione nel campionato italiano.\nVita privata.\nMelvin \u00e8 il padre di Devin, anch'egli giocatore di basket. Entrambi hanno giocato contro Kobe Bryant e Kevin Garnett nelle rispettive carriere NBA."}
{"id": "1869039", "revid": "1258", "url": "https://it.wikipedia.org/wiki?curid=1869039", "title": "Cappon Magro", "text": ""}
{"id": "1869043", "revid": "287204", "url": "https://it.wikipedia.org/wiki?curid=1869043", "title": "Atalanta Societ\u00e0 Bergamasca di Ginnastica e Sports Atletici 1913-1914", "text": "Questa pagina raccoglie i dati riguardanti lAtalanta Societ\u00e0 Bergamasca di Ginnastica e Sports Atletici nelle competizioni della stagione 1913-1914.\nStagione.\nNel 1913 la societ\u00e0 si adopera freneticamente nel reperire un campo da gioco conforme agli standard imposti dalla Federazione per potersi iscrivere ai campionati. La condizione vincolante posta dalla FIGC \u00e8 la disponibilit\u00e0 di un campo da gioco delle dimensioni minime di metri 90x45 e con tribunetta attrezzata con posti a sedere.\nDopo un notevole sforzo economico da parte del presidente Carminati, ne viene costruito uno in via Maglio del Lotto a Bergamo, definito dai cronisti del tempo \"magnifico\".\nDurante la stagione, la squadra non si iscrive a nessun torneo, disputa pertanto solo partite amichevoli. Fra i numerosi incontri disputati nell'arco della stagione, sono di particolare rilievo quelli contro Milan ed Inter. \nProprio contro quest'ultima, il 24 maggio 1914, vi \u00e8 l'inaugurazione ufficiale del campo da gioco di fronte alle pi\u00f9 alte cariche cittadine e ai vertice del Comitato regionale della Federcalcio. \nLa partita contro l'Inter infatti, valeva per l'Atalanta come un vero e proprio \"esame di ammissione\" al campionato di Promozione seguente.\nOrganigramma societario.\nArea direttiva\nArea tecnica\nArea sanitaria\nStatistiche.\nDurante la stagione, vengono eseguite solo amichevoli. Di seguito vengono riportati i due scontri con le milanesi."}
{"id": "1869047", "revid": "307923", "url": "https://it.wikipedia.org/wiki?curid=1869047", "title": "Trobiolo", "text": ""}
{"id": "1869054", "revid": "287204", "url": "https://it.wikipedia.org/wiki?curid=1869054", "title": "Granta Parey", "text": "La Granta Parey (3.387 m s.l.m.) \u00e8 una montagna delle Alpi Graie. Si trova al fondo della Val di Rh\u00eames poco distante dal confine con la Francia. \nDescrizione.\nLa montagna \u00e8 costituita da rocce di tipo calcareo, caratteristiche per il loro colore biancastro. Per la sua conformazione e per la sua posizione, \u00e8 ritenuta la montagna simbolo della val di Rh\u00eames.\nEtimologia.\nIl toponimo in patois rh\u00eamein significa \"grande parete\".\nStoria.\nLa montagna fu salita per la prima volta il 22 agosto 1863 da Nichols Blanford e Rowsell accompagnati dalle guide Favret e Jacob; il gruppo raggiunse la cima passando non per l'attuale via normale, ma per lo spigolo nord-occidentale della vetta.\nSalita alla vetta.\nSi pu\u00f2 salire sulla vetta partendo dal rifugio Gian Federico Benevolo (2.285\u00a0m). La via normale di salita si sviluppa sul versante occidentale della montagna e presenta tratti di ghiaccio e neve alternati a brevi salti rocciosi. \u00c8 considerata di una difficolt\u00e0 alpinistica di tipo \"F\"."}
{"id": "1869055", "revid": "3831", "url": "https://it.wikipedia.org/wiki?curid=1869055", "title": "Istituto Professionale di Stato Andrea Ponti", "text": ""}
{"id": "1869058", "revid": "1543377", "url": "https://it.wikipedia.org/wiki?curid=1869058", "title": "Trobiolo (Pisogne)", "text": "Il Trobiolo (\"Trobi\u00f6l\" in dialetto camuno \u00e8 un torrente della Val Camonica, in provincia di Brescia.\nNasce nel crinale nord del monte Guglielmo (1957\u00a0m s.l.m.) a circa 1505\u00a0m s.l.m., percorre la omonima val Trobiolo e sfocia nel lago d'Iseo a Pisogne. \nHa una modesta portata, circa 0,3\u00a0m\u00b3/s alla foce nel lago.\nLa fauna ittica \u00e8 composta da rare trote fario di piccola misura e qualche raro scazzone che riesce a sopravvivere per la buona qualit\u00e0 e ossigenazione dell'acqua."}
{"id": "1869059", "revid": "24443", "url": "https://it.wikipedia.org/wiki?curid=1869059", "title": "Granta Parei", "text": ""}
{"id": "1869063", "revid": "118446580", "url": "https://it.wikipedia.org/wiki?curid=1869063", "title": "Galeotto Marzio", "text": "Biografia.\nLa famiglia dei Marzi, secondo fonti scarsamente attendibili e fantasiose, gi\u00e0 durante l\u2019Impero Romano sarebbe stata una stirpe patrizia di origine umbra. Nel Medioevo, sono attestati alcuni Marzi che abitavano soprattutto in Toscana, Lazio e Umbria. Essi furono architetti, pittori, filosofi, medici, preti cattolici, e sembra che alcuni di essi fossero in contrasto con l\u2019Inquisizione a causa della loro \u201ctroppo liberale\u201d comprensione della natura, dell\u2019umanesimo, e di una palese simpatia per le altre religioni come il Buddismo, l\u2019Islam, l\u2019Ebraismo, e cos\u00ec via. \nTra questi Marzi, ce n\u2019\u00e8 uno ben documentato, Galeotto Marzio (o Martius Galeotto), nato a Narni, Umbria, nel 1427 e morto nel 1497, secondo alcuni autori, e nel 1490 a parere di altri. La sua prima moglie era figlia di Bartolomeo de Montagna (1450-1523), pittore del Rinascimento Italiano. Marzio Galeotto funun medico e filosofo umanista e si cacci\u00f2 nei guai con l\u00b4Inquisizione a Firenze a causa di uno dei suoi libri, il \"De incogniti vulgo\". \nUn documento dell\u2019Inquisizione recita in latino: \"Ita Galeottus Marcius Narniensis Matthiae Corvini quondam praeceptor, haereseos reus Venetiis ad columnas geminas deducebatur, ut palinodiam caneret, qui cum praepinguis esset, vir patricius strigosus, atque impudicae uxoris probro insignis, Galeottum per ludibrium praepinguem appellabat porcum. Nec imparatus ille ad referendum ictum. Porcus, inquit, pinguit asse malim, quam macer hircus. Tota igitur turba in risum conversa, fecit, ut palinodiae contumelia Galeotto minus gravis esse videretur. {[e] Iovius in Elog.} p Temere tamen hac correctione utendum non est, neque tam spectanda est ultio, aut dolor poenave Adversarii, quam s067 65 pb ipsius emendatio, quae ejusmodi repreheosionem plerumque tuetur, aut cohonestat. Poterant gravius offendisse Aulici Svenonis II. Danorum Regis, nisi id spectare visi fuissent. Promoverat ille hominem sibi carum.\" (Source: https://www.uni-mannheim.de/mateo/camena/masen5/books/masenfontes_1.xml).\nNato a Narni, fu poeta, scrittore e medico. Dal 1447 studi\u00f2 presso la scuola di Guarino in provincia di Ferrara. Strinse amicizia con un tale Janus Pannonius, che nel 1461 lo invit\u00f2 a recarsi in Ungheria. Egli era anche un seguace di J\u00e1nos Vit\u00e9z. Successivamente insegn\u00f2 a Bologna e Padova, poi nel 1465 raggiunse l\u2019Ungheria. Scrisse un \"De Homine,\" dedicato a Vit\u00e9z. Fu anche professore presso l\u00b4Universitas Histropolensis a Pozsony, in Ungheria, fino a quando venne scoperto un complotto nei confronti di Mattia Corvino (1471-1472). A causa delle idee eretiche del suo De incogniti vulgo, scritto circa nel 1477, venne imprigionato a Venezia, ma riusc\u00ec a scappare da qui nel 1478 con l\u00b4aiuto di Re Mattia e Lorenzo de\u2019 Medici. Successivamente and\u00f2 a Buda e vi port\u00f2 la sua opera eretica dedicata a Mattia. Nel 1482 ha visitato Mattia - che \u00e8 stato impegnato nella guerra al momento - nel Baden e gli ha chiesto di sostenere la sua figlie, che erano sul punto di sposarsi. Ha scritto un libro su Re Mattia chiamato Re Mattia , suoi grande, saggio e divertente detti e fatti (De egregie, sapienter, iocose dictis ac factis Reis Mathiae) nel 1485 in Italia e dedicato a Janus Corvinus. Marzio Galeotti descrive gli usi e il comportamento della societ\u00e0 ungherese, va come questo (http://mek.oszk.hu/02700/02790/html/118.html): Nel Medio Evo, l\u00b4intellettuale cultura dei signori e serfs erano abbastanza vicini gli uni agli altri. L\u00b4umanista italiano Galeotto Marzio scrive quanto segue in merito alla corte di Re Mattia: \u201cGli ungheresi - se nobili o contadini uso quasi le stesse espressioni e parlano la stessa lingua ... Poesia scritta in lingua ungherese \u00e8 capito ugualmente per i contadini, borghese, nobili..\nAltra fonte: Nacque da una famiglia nobile dei Marzi. Dopo aver studiato a Ferrara fu chiamato a soli 23 anni ad insegnare letteratura all'universit\u00e0 di Padova e pi\u00f9 tardi a quella di Bologna. In contatto con Janus Pannonius e J\u00e1nos Vit\u00e9z, che lo invitarono a pi\u00f9 riprese in Ungheria. Per le nuove dottrine che tent\u00f2 di affermare fu accusato di eresia e processato dall'inquisizione veneta, ma non condannato grazie alla sua grande amicizia con Lorenzo il Magnifico e il re Mattia Corvino. Incerti data e luogo della morte, posteriore al febbraio 1492, probabilmente a Montagnana (sua abituale residenza): altri ha parlato della Boemia o della Francia."}
{"id": "1869064", "revid": "1805885", "url": "https://it.wikipedia.org/wiki?curid=1869064", "title": "Domingo de Ugartechea", "text": ""}
{"id": "1869067", "revid": "757396", "url": "https://it.wikipedia.org/wiki?curid=1869067", "title": "Jerry McCullough", "text": "Carriera.\nHa giocato per due stagioni alla Pallacanestro Cant\u00f9, dal 2001 al 2003, formando con Bootsy Thornton (guardia), Sam Hines (ala piccola), e Shaun Stonerook (ala grande) l'ottimo quartetto di americani denominato \"Fab Four\", con cui Cant\u00f9 raggiunse una semifinale di campionato (2001-02) e una finale di Coppa Italia (2003). L'anno successivo passa all'Olimpia Milano, con cui raggiunge la finale Scudetto.\nDal 2014 al 2017 \u00e8 stato \"Director of Basketball Operation\" della Florida Gulf Coast University."}
{"id": "1869068", "revid": "119451381", "url": "https://it.wikipedia.org/wiki?curid=1869068", "title": "Parey", "text": "Parey si pu\u00f2 riferire a:"}
{"id": "1869071", "revid": "3831", "url": "https://it.wikipedia.org/wiki?curid=1869071", "title": "Istituto Tecnico Industriale Aldini Valeriani", "text": ""}
{"id": "1869074", "revid": "307923", "url": "https://it.wikipedia.org/wiki?curid=1869074", "title": "Costituzione dell'Ohio", "text": ""}
{"id": "1869076", "revid": "300067", "url": "https://it.wikipedia.org/wiki?curid=1869076", "title": "Reggie Theus", "text": "Carriera.\nNella stagione 1992-93 ha giocato in Italia nella Pallacanestro Varese, sponsorizzata Ranger, ed \u00e8 l'ex allenatore dei Sacramento Kings, squadra NBA."}
{"id": "1869077", "revid": "729019", "url": "https://it.wikipedia.org/wiki?curid=1869077", "title": "James Fannin", "text": "Fu catturato durante la Battaglia di Coleto e assassinato per ordine del generale Antonio L\u00f3pez de Santa Anna."}
{"id": "1869078", "revid": "125387578", "url": "https://it.wikipedia.org/wiki?curid=1869078", "title": "La talpa (seconda edizione)", "text": "La seconda edizione del reality show La talpa \u00e8 andata in onda dal 20 settembre al 22 novembre 2005 ogni marted\u00ec in prima serata su Italia 1 con la conduzione di Paola Perego per il secondo anno consecutivo e con la partecipazione dell'inviato Stefano Bettarini. \u00c8 durata 64 giorni, ha avuto 15 concorrenti e 10 puntate e si \u00e8 tenuta in Kenya.\nIl day-time di questa edizione \u00e8 stato trasmesso su Italia 1.\nL'edizione si \u00e8 conclusa con la vittoria di Gianni Sperti, che si \u00e8 aggiudicato il montepremi di 200.000 \u20ac, mentre Paolo Vallesi \u00e8 stato \"La talpa\".\nRegolamento.\nI concorrenti che prendono parte al programma vivono per tutta la durata del programma in una localit\u00e0 del Kenya alloggiando in quella che viene definita \"la Shamba\" e formano un gruppo unito all'interno del quale si nasconde \"la Talpa\".\nDurante la prima puntata, tramite la cerimonia di iniziazione, viene stabilito segretamente chi dei concorrenti \u00e8 la Talpa, colui che dovr\u00e0 sviare i sospetti, sabotare le prove e confondere il gruppo per poter aumentare il proprio bottino a discapito del montepremi del gruppo: a turno i concorrenti aprono una busta contenente un foglio che designa o meno il ruolo della Talpa.\nOgni settimana i concorrenti devono affrontare varie prove il cui esito positivo incrementa il montepremi e durante le quali la Talpa pu\u00f2 agire per compromettere l'esito della prova e aumentare cos\u00ec il proprio bottino. Le prove che i concorrenti sono chiamati ad affrontare sono:\nDurante il prime-time, al termine della prova settimanale, ha luogo il meccanismo di eliminazione della Talpa. Ogni settimana infatti il pubblico da casa pu\u00f2 esprimere il proprio parere votando chi, tra i concorrenti, pensa possa essere la Talpa: il pi\u00f9 votato sar\u00e0 il sospettato del pubblico. Assieme al sospettato del pubblico viene scelto anche il sospettato del gruppo per maggioranza di voti tra quelli espressi dai concorrenti (in caso di pareggio viene scelto il concorrente pi\u00f9 votato dal pubblico o in alternativa vengono scelti entrambi i sospettati del gruppo). Quindi i 2 sospettati sono tenuti a rispondere a un questionario riguardante l'identit\u00e0 e le azioni della \"Talpa\": la persona che risponde correttamente al minor numero di domande viene eliminato e diventa vittima della \"Talpa\" (in caso di parit\u00e0 viene eliminato il sospettato che mediamente, nel corso del test, ha avuto la frequenza cardiaca pi\u00f9 elevata rilevata con un cardio-frequenzimetro). Nell'eventualit\u00e0 in cui ad essere eliminata sia proprio \"la Talpa\", il titolo passa ad un nuovo concorrente tramite una nuova Cerimonia d'Investitura\nIl concorrente che supera il test rimane recluso per una settimana nella capanna Masai lontano dal gruppo e in completa solitudine (fatta eccezione per le prove da affrontare).\nNella penultima puntata Beatrice Bocci mangia una foglia di ulivo insaporita alla Papaya.\nNella puntata finale viene quindi svelata l'identit\u00e0 della \"Talpa\" e proclamato il vincitore, colui che nell'ultimo test avr\u00e0 indovinato chi \u00e8 \"la Talpa\" e risposto correttamente alle domande del test. Il vincitore ottiene il montepremi del gruppo mentre \"la Talpa\" vince il proprio bottino solo se nell'ultimo televoto non viene sospettato dalla maggioranza del pubblico.\nTabella dei sospetti e dello svolgimento del programma.\nLegenda:\n\u00a0\u00a0\u00a0\u00a0 Recluso in capanna Masai\n\u00a0\u00a0\u00a0\u00a0 Sospettato del gruppo o del pubblico\n\u00a0\u00a0\u00a0\u00a0 Vittima della Talpa\nSP : Sospettato del pubblico\nSG : Sospettato del gruppo "}
{"id": "1869080", "revid": "709565", "url": "https://it.wikipedia.org/wiki?curid=1869080", "title": "Superman (serie cinematografica)", "text": "Superman \u00e8 una serie di diciassette cortometraggi animati in Technicolor distribuiti dalla Paramount Pictures e basati sull'omonimo personaggio dei comic book.\nI primi nove cortometraggi furono prodotti dai Fleischer Studios dal 1941 al 1942, mentre gli ultimi otto vennero prodotti dai Famous Studios, azienda succeditrice dei Fleischer Studios, dal 1942 al 1943. \"Superman\" fu l'ultima serie animata inaugurata dai Fleischer Studios, prima che i Famous Studios rilevassero ufficialmente la produzione nel maggio 1942.\nAnche se tutti gli episodi sono di pubblico dominio, i diritti accessori come i diritti contrattuali di merchandising, cos\u00ec come i master originali in 35 millimetri, sono di propriet\u00e0 oggi della Warner Bros. Animation. La Warner possiede l'editore di Superman DC Comics dal 1969.\nStoria.\nSviluppo ed episodi iniziali.\nI primi nove cartoni animati furono prodotti dai Fleischer Studios. Nel 1942 i Fleischer Studios vennero sciolti e riorganizzati come Famous Studios, che produssero gli otto cortometraggi finali. Questi cartoni animati sono considerati tra i pi\u00f9 belli, e certamente pi\u00f9 costosi, prodotti durante l'et\u00e0 d'oro dell'animazione americana. Nel 1994 il primo episodio della serie venne classificato al 33\u00ba posto nel libro \"The 50 Greatest Cartoons\", redatto da membri del campo dell'animazione.\nVerso la met\u00e0 del 1941, i fratelli Max e Dave Fleischer avevano da poco terminato il loro primo lungometraggio d'animazione, \"I viaggi di Gulliver\", ed erano in piena produzione del secondo, \"Hoppity va in citt\u00e0\". Erano riluttanti a impegnarsi per un altro grande progetto al momento in cui furono avvicinati dal loro distributore e proprietario dal maggio 1941, la Paramount Pictures. La Paramount era interessata a guadagnare sulla fenomenale popolarit\u00e0 dei nuovi fumetti di Superman producendo una serie di cartoni animati cinematografici basati sul personaggio. I Fleischer speravano di scoraggiare la Paramount dall'impegnarsi sulla serie, cos\u00ec informarono lo studio che il costo per produrre una tale serie di cartoni animati sarebbe stato di circa 100.000 dollari per ogni corto - una cifra incredibilmente alta, circa quattro volte il budget tipico di un corto di sei minuti della serie Fleischer \"Braccio di Ferro\". Con loro grande sorpresa, la Paramount negozi\u00f2 al ribasso per un budget di 50.000 dollari - la met\u00e0 della somma richiesta, ma ancora due volte il costo di un corto Fleischer medio - e i Fleischer si impegnarono nel progetto.\nIl primo cartone animato della serie, intitolato semplicemente \"Superman\", venne distribuito il 26 settembre 1941 e ricevette una nomination per l'Oscar al miglior cortometraggio d'animazione ai Premi Oscar 1942. Perse a favore di \"Porgimi la zampa\", un cartone animato di Pluto prodotto dalla Walt Disney Productions e distribuito dalla RKO Radio Pictures.\nLa voce di Superman per la serie fu inizialmente fornita da Bud Collyer, che eseguiva la voce del protagonista anche nel serial radiofonico \"The Adventures of Superman\". Joan Alexander fu la voce di Lois Lane, ruolo che interpretava anche alla radio accanto a Collyer. La musica per la serie venne composta da Sammy Timberg, il collaboratore musicale di lunga data dei Fleischer.\nIl rotoscope, il processo di ricalcare disegni di animazione da filmati live-action, fu utilizzato in minima parte per dare realismo ai personaggi umani e a Superman. Molte delle azioni di Superman, per\u00f2, non potevano essere ricalcate (volare, sollevare oggetti molto grandi, e cos\u00ec via). In questi casi, gli animatori principali dei Fleischer, molti dei quali non erano stati addestrati nel figure drawing, animavano approssimativamente e dipendevano dai loro assistenti, molti dei quali erano inesperti nell'animazione ma erano stati addestrati nel figure drawing, per mantenere Superman \"sul modello\" durante le sue sequenze d'azione.\nI Fleischer furono anche responsabili dell'abilit\u00e0 di volo di Superman. Quando iniziarono a lavorare sulla serie, Superman poteva solo saltare da un luogo all'altro (da cui la frase \"in grado di saltare edifici alti in un solo balzo\" in apertura). Ma dopo averlo visto animato ritennero che sembrasse \"stupido\" e decisero, con il permesso della DC Comics, di farlo invece volare.\nTransizione dalla Fleischer alla Famous.\nI Fleischer produssero nove cortometraggi prima che la Paramount rilevasse l'infrastruttura dei Fleischer Studios a Miami e spodestasse Max e Dave Fleischer. Entro la fine del 1941, i fratelli non erano pi\u00f9 in grado di cooperare tra loro, e il co-proprietario dello studio Dave Fleischer aveva lasciato la Florida per la California, dove sarebbe poi diventato il nuovo capo dello studio Screen Gems della Columbia Pictures. Dopo che i Fleischer vennero rimossi dalla societ\u00e0, la Paramount rinomin\u00f2 l'organizzazione Famous Studios, ponendo Seymour Kneitel, Isadore Sparber, Sam Buchwald e Dan Gordon a capo della produzione. Il look elegante della serie continu\u00f2, ma ci fu un notevole cambiamento nelle trame dei corti successivi della serie. I primi nove cartoni animati avevano un aspetto pi\u00f9 fantascientifico, in quanto coinvolgevano l'Uomo d'Acciaio che combatteva contro robot, dinosauri giganti, meteore provenienti dallo spazio e altri pericoli. I successivi otto cartoni animati della serie, che erano tutte produzioni Famous Studios, trattarono pi\u00f9 con storie di propaganda sulla seconda guerra mondiale, come in \"Eleventh Hour\", che vede Superman andare in Giappone a commettere atti di sabotaggio al fine di ridurre il morale del nemico; nel frattempo, un arrabbiato Adolf Hitler ebbe un ruolo cameo alla fine di \"Jungle Drums\" dopo che Superman ha sventato un complotto nazista.\nI primi sette cortometraggi diedero origine alla classica frase di apertura che fu successivamente adottata dal serial radiofonico e nella serie televisiva live-action un decennio pi\u00f9 tardi: \"Pi\u00f9 veloce di un proiettile! Pi\u00f9 potente di una locomotiva! In grado di saltare edifici alti in un solo balzo!\" Tuttavia, per gli ultimi due corti Fleischer e il primo degli otto corti Famous, la terza frase venne cambiata in \"Capace di salire pi\u00f9 in alto di qualsiasi aereo!\" Per i restanti corti, l'intera apertura venne cambiata di nuovo in \"Pi\u00f9 veloce di un lampo! Pi\u00f9 potente di onde che si infrangono! Pi\u00f9 potente di un uragano ruggente!\" Questa serie inoltre era caratterizzata da una leggera variazione dell'ormai classica esclamazione (anche dal serial radio): \"Su nel cielo, guarda! \u00c8 un uccello! \u00c8 un aereo! \u00c8 Superman!\".\nStoria successiva.\nI Famous Studios conclusero la serie dopo un totale di diciassette cortometraggi, sostituendola con una serie di cortometraggi basati su \"Little Lulu\". Il costo elevato della serie ne imped\u00ec la continuazione a fronte di restrizioni di budget che furono imposte dopo aver rimosso i Fleischer dallo studio. Il primo cartone animato ebbe un budget di 50.000 dollari, e gli altri sedici ebbero ognuno un budget di 30.000 dollari, portando il costo totale della serie a 530.000 dollari (equivalenti a circa 8 miliardi attuali). Inoltre, la Paramount cit\u00f2 il calo di interesse nei corti di \"Superman\" tra gli espositori dei cinema come un'altra giustificazione per la cancellazione della serie.\nI diritti di tutti i diciassette corti alla fine ritornarono alla DC Comics, che concesse in licenza i diritti TV syndication alla Flamingo Films (distributori della serie TV \"Adventures of Superman\"). Tutti infine caddero nel pubblico dominio, poich\u00e9 la DC Comics non riusc\u00ec a rinnovare i loro diritti d'autore; cos\u00ec, essi sono stati ampiamente distribuiti su VHS, laserdisc e DVD. Tuttavia la Warner Bros., tramite la propriet\u00e0 della societ\u00e0 madre Time Warner della DC Comics, ora possiede gli elementi cinematografici originali dei cartoni animati.\nOpere correlate.\nIl corto di \"Braccio di Ferro\" \"She-Sick Sailors\" (1944) parodi\u00f2 i cartoni animati di Superman, due anni dopo che la loro produzione era cessata. In questo cartone animato il nemico di Braccio di Ferro, Bluto, si traveste da Superman per ingannare Olivia Oyl, e sfida Braccio di Ferro a prove di super-forza che \"solo Superman\" pu\u00f2 fare. La colonna sonora per \"She-Sick Sailors\" include echi di quella di Sammy Timberg per la serie \"Superman\".\nL'anno precedente, un corto della serie \"Merrie Melodies\" intitolato \"Super-Coniglio\" fece una parodia di \"Superman\" con protagonista Bugs Bunny.\nIn una mossa rara per uno studio concorrente, la Leon Schlesinger Productions, produttrice di \"Looney Tunes\" e \"Merrie Melodies\" (distribuite dalla Warner Bros.), incluse il tema di \"Superman\" di Timberg in \"Snafuperman\", un cartone animato del 1944 di Private Snafu che Schlesinger produsse per l'esercito americano.\nIl coinvolgimento della Paramount nel franchise di Superman non fin\u00ec con la vendita dei cartoni animati. Nel 1995, dopo essere stata venduta alla Viacom, l'unit\u00e0 di syndication televisiva della Paramount assorb\u00ec la Viacom Enterprises e, di conseguenza, la Paramount ora deteneva i diritti televisivi per i film \"Superman III\" e \"Superman IV\", insieme a quelli di \"Supergirl - La ragazza d'acciaio\" (che fino a quel momento erano tenuti dalla Viacom). I pieni diritti di \"Superman III\" e \"Supergirl - La ragazza d'acciaio\" sono ora della Warner Bros., ma la Paramount ha ancora alcuni diritti parziali di \"Superman IV\" (come parte della biblioteca della Cannon Films), e la distribuzione televisiva \u00e8 ora detenuta (per conto della Paramount) dalla Trifecta Entertainment &amp; Media.\nInfluenza.\nNel 1985 la DC Comics nomin\u00f2 i Fleischer Studios come uno dei premiati nella pubblicazione per il 50\u00ba anniversario della societ\u00e0 \"Fifty Who Made DC Great\" per il loro lavoro sui cartoni animati di Superman. Il fumettista Frank Miller cit\u00f2 l'influenza di Max e Dave Fleischer, includendoli in una lista di fumettisti di spicco dell'et\u00e0 d'oro di cui ha riconosciuto il lavoro al termine della sua serie a fumetti del 1986 \"Il ritorno del Cavaliere Oscuro\". La serie influenz\u00f2 fortemente la creazione dell'acclamata serie televisiva animata \"Batman\", cos\u00ec come la correlata \"Superman\". Anche il premiato fumettista Alex Ross elenc\u00f2 i cortometraggi tra le ispirazioni per la sua ripresa sul look di Superman.\nLa scena della rapina del robot dal corto \"The Mechanical Monsters\" venne ripresa da numerose opere successive. Nel 1980 il regista dell'animazione giapponese Hayao Miyazaki cre\u00f2 una rapina identica con un robot dal funzionamento simile nell'ultimo episodio della serie TV \"Le nuove avventure di Lupin III\", un design che us\u00f2 di nuovo nel suo lungometraggio \"Laputa - Castello nel cielo\". Elementi della scena furono presi in prestito nuovamente nel 1994 per la serie TV animata \"The Tick\", in particolare per l'episodio \"The Tick vs Brainchild\", questa volta con la rapina commessa da Skippy, un cane cyborg. Il film del 2004 \"Sky Captain and the World of Tomorrow\" (distribuito dalla Paramount in diversi territori e anche dalla Warner Bros. in alcuni paesi) mantenne la scena negli anni '40, ma la scal\u00f2 da un solo robot che rapina una mostra di gioielli a un esercito di giganteschi robot che rubano infrastrutture della citt\u00e0. Il film accenn\u00f2 alla sua fonte in seguito alla rapina con il titolo di giornale \"Mostri meccanici scovano generatori\".\nUn video musicale del 1988 per la canzone \"Spy In The House of Love\" dei Was (Not Was), gruppo della Chrysalis Records, prese in prestito ampie porzioni del corto Famous \"Secret Agent\".\nEdizioni home video.\nI cortometraggi della serie sono ampiamente disponibili su VHS e DVD, oltre che su internet.\nLe prime edizioni home video \"ufficiali\" della serie vennero dalla Warner Home Video dal 1987 al 1988, in una serie di cofanetti di VHS e laserdisc chiamata \"TV's Best Adventures of Superman\". Quattro volumi furono distribuiti, ognuno contenente due episodi selezionati della serie TV \"Adventures of Superman\" (un episodio in bianco e nero e uno a colori) e un cortometraggio animato selezionato (segnandone la prima uscita \"ufficiale\", poich\u00e9 la Warner detiene gli elementi originali dei film). Questa edizione non fu commercializzata in Italia.\nTra il 1991 e il 2006 la serie fu distribuita in VHS e DVD in Nord America da diverse societ\u00e0 non associate alla DC Comics o alla Warner Bros., anche in edizioni di alta qualit\u00e0. Tra queste si segnalano le VHS della Bosko Video, caratterizzate da trasferimenti da copie in 35\u00a0mm, successivamente pubblicate in DVD dalla Image Entertainment. L'ultima edizione non ufficiale venne dalla VCI Entertainment, che il 30 maggio 2006 distribu\u00ec in DVD tutti i 17 corti restaurati digitalmente, includendo numerosi contenuti speciali.\nLe prime edizioni home video italiane furono invece meno fortunate. Tra gli anni ottanta e novanta i corti vennero pubblicati da svariate case di distribuzione, tra cui Techno Film, Avo Film Edizioni e Stardust. Queste edizioni, tutte non ufficiali, presentavano i master di bassa qualit\u00e0 solitamente trasmessi sulle reti locali, con relativi doppiaggi italiani. A partire dagli anni 2000 sono presenti in commercio due DVD, intitolati semplicemente \"Superman\" e \"Superman II\", contenenti i 17 corti della serie in ordine sparso. Pur cambiando di volta in volta la casa di distribuzione, i DVD presentano sempre lo stesso contenuto: i corti non sono restaurati e includono l'audio in italiano (con un nuovo doppiaggio effettuato a Milano) e in inglese e i sottotitoli in italiano. Anche il DVD \"SOS... Terra chiama Superman\" \u00e8 di natura analoga ma contiene solo alcuni corti.\nUn'edizione DVD ufficiale da elementi restaurati e rimasterizzati venne pubblicata il 28 novembre 2006 nell'ambito delle riedizioni Warner Home Video dei film di Superman. I primi nove corti furono inseriti come extra nell'edizione speciale a quattro dischi di \"Superman\", e gli otto corti restanti furono inclusi nell'edizione speciale a due dischi di \"Superman II\". L'intera raccolta dei corti Fleischer/Famous fu inclusa nei cofanetti \"Christopher Reeve Superman Collection\" e \"Superman Ultimate Collector's Edition\", dove entrambi i cofanetti comprendevano anche un documentario di 13 minuti sulla storia di questi cartoni animati, intitolato \"First Flight: The Fleischer Superman Series\". Il documentario (che era stato incluso nell'edizione speciale a due dischi di \"Superman II\") presenta interviste con i membri sopravvissuti, parenti e biografi del team di animazione e produzione, insieme ad animatori contemporanei come Bruce Timm (\"Batman\"), Paul Dini e Dan Riba (\"Superman\") che descrivono l'influenza che questi corti ebbero sulle loro opere. Su questa edizione, per\u00f2, ci furono polemiche da parte di alcuni consumatori sul perch\u00e9 la Warner avesse scelto di distribuire questi corti animati tra le edizioni DVD dei film di Superman invece che in una loro pubblicazione DVD singola. Inoltre, i cortometraggi sono visibili esclusivamente in lingua originale con sottotitoli.\nIl 1\u00ba luglio 2008 la Warner Bros. pubblic\u00f2 i corti su iTunes, tramite le loro sezioni DC Comics.\nIl 7 aprile 2009 la Warner Home Video distribu\u00ec in Nord America la prima raccolta autorizzata dei corti Fleischer dai master originali, dal titolo \"Max Fleischer's Superman: 1941-1942\"; il set includeva anche una nuova featurette intitolata \"The Man, The Myth, Superman\".\nI cortometraggi appaiono anche nel cofanetto Blu-ray Disc \"Superman Motion Picture Anthology 1978-2006\", anche se in definizione standard. Anche in questo caso non venne inserito l'audio italiano. L'unico corto a essere stato distribuito ufficialmente con un doppiaggio italiano \u00e8 \"Superman\", che appare in versione appositamente ridoppiata nei DVD \"\" (disco 2) e \"Il meglio di Superman\". Tuttavia, in mancanza di una traccia audio senza dialoghi, il ridoppiaggio venne effettuato sostituendo interamente la colonna sonora con una sua versione sintetizzata.\nFilmografia.\nDi seguito, l'elenco completo dei corti della serie. Essendo tutti di pubblico dominio, vengono forniti dei link di streaming e download. I corti Fleischer sono stati pubblicati dalla Warner Bros. su YouTube il 19 febbraio 2012 (tranne \"I mostri meccanici\", pubblicato il 6 febbraio 2013) in versione restaurata. I corti Famous sono invece disponibili per streaming e download nell'Internet Archive in versione non restaurata. Tutti i corti sono disponibili solo in inglese."}
{"id": "1869082", "revid": "1456895", "url": "https://it.wikipedia.org/wiki?curid=1869082", "title": "Texas messicano", "text": "Il Texas messicano \u00e8 il nome dato dagli studiosi al periodo della storia del Texas tra il 1821 e il 1836, quando questo Stato apparteneva al Messico.\nNel 1821 la guerra d'indipendenza del Messico pose fine al controllo che la Spagna aveva esercitato sui suoi possedimenti in Nord America, e il nuovo paese del Messico si form\u00f2 su gran parte delle terre che avevano costituito la Nuova Spagna, tra cui il Texas. La Costituzione del Messico del 1824 un\u00ec il Texas con il Coahuila, dando vita al Coahuila y Texas. Il Congresso consent\u00ec al Texas la possibilit\u00e0 di formare un proprio Stato \u00abnon appena si fosse sentito in grado di farlo\u00bb.\nNello stesso anno il governo messicano promulg\u00f2 la Legge Generale sulla Colonizzazione, che permise a tutti i capi di famiglia, senza distinzione n\u00e9 razza n\u00e9 di provenienza, a chiedere un terreno in Messico. Le autorit\u00e0 statali localizzate in Texas non avevano per\u00f2 n\u00e9 uomini n\u00e9 i fondi per proteggere i coloni dalle costanti incursioni dei Comanche e speravano che i coloni potessero controllare gli attacchi, pertanto furono liberalizzate le politiche in materia di immigrazione, permettendo ai coloni statunitensi di migrare in Texas.\nLa prima concessione a un empresario fu effettuata durante il controllo spagnolo a Moses Austin. Essa pass\u00f2 poi a suo figlio Stephen Fuller Austin, che condusse un gruppo di coloni, noti come \"Old Three Hundred\", a stabilirsi lungo il fiume Brazos nel 1822. La concessione venne successivamente ratificata dal governo messicano Ventitr\u00e9 altri \"empresarios\" portarono coloni nello Stato, la maggior parte dei quali provenienti dagli Stati Uniti d'America.\nMolti dei coloni americano possedevano schiavi. Al Texas venne accordata un'esenzione quinquennale dall'editto messicano del 1829 che vietava la schiavit\u00f9, ma il presidente Anastasio Bustamante ordin\u00f2 che tutti gli schiavi fossero liberati nel 1830.. Per aggirare la legge molti coloni convertirono quelli di loro propriet\u00e0 in servi a vita; nonostante il divieto nel 1836 vi erano ancora circa 5.000 schiavi in Texas.\nA seguito di numerose offerte da parte degli Stati Uniti per acquistare il Texas, nel 1830 Bustamente dichiar\u00f2 illegale l'immigrazione di cittadini americani nella regione. Diversi nuovi presidi vennero stabiliti nella regione per controllare l'immigrazione e le attivit\u00e0 di controllo alla frontiera. La nuova legislazione introdusse anche dazi doganali, causando malcontento sia tra i cittadini nativi messicani (Tejanos) che tra gli immigrati recenti. Nel 1832 un gruppo di uomini guid\u00f2 una rivolta contro gli uffici della dogana ad Anahauc. Questo episodio, noto come tumulti di Anahuac, avvenne in concomitanza con una rivolta in Messico contro il presidente in carica. I texani si schierarono con i federalisti contro il governo e scacciarono tutti i soldati messicani dalla zona orientale.\nI texani trassero vantaggio della carenza di controllo derivante dalla convenzione del 1832, mobilitandosi per ottenere una maggiore libert\u00e0 politica. La petizione, tra le altre richieste, domandava che i cittadini americani fossero autorizzati a migrare nella regione e chiedeva uno Stato indipendente per il Texas. L'anno seguente i texani ribadirono le loro richieste nella convenzione del 1833. Dopo aver presentato la loro petizione, il messaggero Stephen Fuller Austin fu imprigionato per i due anni successivi a Citt\u00e0 del Messico con l'accusa di tradimento. Anche se il Messico attu\u00f2 diversi provvedimenti per placare i coloni, l'intenzione di Antonio L\u00f3pez de Santa Anna di cambiare lo Stato da modello federalista a centralizzato forn\u00ec ai texani un valido motivo per dare inizio alla rivolta, che si concluse con l'indipendenza dello Stato e la proclamazione della Repubblica del Texas."}
{"id": "1869087", "revid": "131358", "url": "https://it.wikipedia.org/wiki?curid=1869087", "title": "1. FC Lokomotive Lipsia", "text": ""}
{"id": "1869090", "revid": "1793900", "url": "https://it.wikipedia.org/wiki?curid=1869090", "title": "Costituzione dell'Ohio (1802)", "text": "La Costituzione dell'Ohio del 1802 \u00e8 stato un evento politico causato dall'incessante aumento di popolazione nello Stato statunitense dell'Ohio. Il congresso approv\u00f2 una legge nella quale si voleva la creazione di un nuovo Stato indipendente dal Territorio del nord-ovest, che il Presidente Thomas Jefferson firm\u00f2 il 30 aprile 1802.\nUn congresso costituzionale di Stato venne tenuto nel novembre 1802 a Chillicothe, attualmente in Ohio, e adott\u00f2 le condizioni stabilite dall'atto conosciuto come Costituzione dell'Ohio del 1802, dovute in parte alla percezione che il Governatore territoriale Arthur St. Clair aveva sull'incremento della popolazione. La costituzione forn\u00ec al nuovo Stato, che avrebbe dovuto nascere a poco, un debole potere politico e giudiziario, investendo tutto il potere in una legislatura bicamerale, conosciuta come Assemblea Generale dell'Ohio. Il congresso riconobbe l'esistenza dello Stato dell'Ohio, insistendo per fare di esso uno Stato indipendente dal Territorio del nord-ovest. Il 19 febbraio 1803 il Presidente Jefferson firm\u00f2 una costituzione con la quale l'Ohio sarebbe finalmente diventato parte degli Stati Uniti d'America.\nLa prima Assemblea Generale si tenne nella citt\u00e0 di Chillicothe, la nuova capitale di Stato, il 1\u00ba marzo 1803. Questa data \u00e8 considerata la data di entrata negli Stati Uniti dell'Ohio, diciassettesimo Stato ad entrarvi. Oggi le Assemblee Generali si tengono nel Campidoglio di Columbus, attuale capitale di Stato."}
{"id": "1869091", "revid": "287204", "url": "https://it.wikipedia.org/wiki?curid=1869091", "title": "Perch\u00e9 il mondo \u00e8 matematico?", "text": "Perch\u00e9 il mondo \u00e8 matematico? \u00e8 un libro di J. D. Barrow pubblicato da Editori Laterza nel 1992.\nLo scritto consiste in un breve saggio sulle origini della matematica e sul modo in cui questa \u00e8 capace di descrivere il mondo naturale. Inoltre viene dedicato ampio spazio all'evoluzione del pensiero matematico, specie riguardo al concetto di auto-consistenza (una sorta di auto-dimostrazione della solidit\u00e0 della matematica stessa). Il testo si fonda su una serie di lezioni tenute da Barrow all'Universit\u00e0 degli Studi di Milano."}
{"id": "1869092", "revid": "1543377", "url": "https://it.wikipedia.org/wiki?curid=1869092", "title": "Arctocephalus gazella", "text": "L'otaria orsina antartica (Arctocephalus gazella) \u00e8 una delle sette otarie del genere \"Arctocephalus\". Come suggerisce il nome, \u00e8 diffusa nelle acque antartiche. Circa il 95% dell'intera popolazione si riproduce in Georgia Australe. Viene chiamata cos\u00ec in onore del vascello tedesco \"SMS Gazelle\" che raccolse il primo esemplare presso le isole Kerguelen. Per questo motivo \u00e8 nota anche come otaria orsina delle Kerguelen.\nDescrizione fisica.\nRispetto agli altri membri della famiglia, questa otaria orsina ha il muso corto e largo. I maschi adulti sono di colore marrone scuro. Le femmine e i giovani tendono ad essere grigi, con le regioni inferiori pi\u00f9 chiare. La colorazione \u00e8 molto variabile e alcuni scienziati ritengono che talvolta siano avvenute ibridazioni con otarie orsine subantartiche. I cuccioli, quasi neri alla nascita, sono marroni scuri. Circa un esemplare ogni 1000 \u00e8 di una variante \u00abbiondo\u00bb pallido.\nI maschi sono molto pi\u00f9 grandi delle femmine: misurano 2\u00a0m di lunghezza e pesano tra i 91 ed i 209\u00a0kg. Vivono circa 15 anni, ma le femmine possono raggiungere i 25.\nQuando si alimentano e migrano, questi animali sembra che agiscano individualmente. I maschi sono poligami - un maschio robusto pu\u00f2 accoppiarsi, in una singola stagione, con pi\u00f9 di una dozzina di femmine. Nei siti di riproduzione, i territori vengono stabiliti tra ottobre e i primi di novembre, quando i maschi, dal pungente odore di muffa, sono estremamente protettivi nei confronti dei loro harem. La gestazione dura poco pi\u00f9 di un anno e le femmine partoriscono in novembre o in dicembre. I cuccioli sono svezzati all'et\u00e0 di circa un mese. I giovani possono trascorrere in acqua diversi anni prima di ritornare sulla spiaggia ed iniziare il loro ciclo riproduttivo.\nIl loro nutrimento usuale \u00e8 il krill, ed ogni esemplare di queste otarie ne consuma circa una tonnellata ogni anno. A causa delle enormi dimensioni della popolazione di questa specie, il cibo di questi animali costituisce una parte significativa dei banchi di krill della Georgia Australe.\nIl loro principale (e unico) predatore naturale \u00e8 l'orca.\nAreale e popolazioni.\n L'otaria orsina antartica si riproduce in estate sulle isole che vanno dalla Georgia Australe (a 70\u00b0 O) alle isole Kerguelen (a 80\u00b0 E). Inoltre, vi \u00e8 un gruppo riproduttivo anche a sud della Nuova Zelanda, sull'isola di Macquarie, a 165\u00b0 E. Tutte queste isole sono situate tra i 45\u00b0 e i 60\u00b0 S. L'areale invernale di questo animale non \u00e8 noto, ma si ritiene che trascorrano quasi certamente i lunghi e bui mesi freddi nelle acque nei pressi dei ghiacci antartici.\nNel 2007 \u00e8 stato iniziato un censimento di questi animali che si protrarr\u00e0 per tutto il 2008; quindi, in attesa di risultati certi, si possono fare sono stime approssimate del loro numero. Si ritiene che in Georgia Australe se ne riproducano tra i due e i quattro milioni e che sull'isola di Heard ve ne siano 15.000. La concentrazione della Georgia Australe \u00e8 la pi\u00f9 fitta aggregazione di mammiferi marini del mondo. Alcuni ritengono che la causa di questo affollamento sia da ricercarsi nella quasi totale estinzione delle balene ad opera dei balenieri del XX secolo, la quale ha portato ad un enorme aumento di krill. Sulle altre isole dei mari antartici si ritiene che vi siano da poche centinaia a molte migliaia di esemplari.\nInterazioni con l'uomo.\nPer le sue pelli, l'otaria orsina antartica venne cacciata in gran numero dai cacciatori di foche degli Stati Uniti e del Regno Unito nel corso del XVIII e XIX secolo. Agli inizi del ventesimo secolo questa otaria venne ritenuta estinta da un punto di vista commerciale, se non estinta del tutto. Infatti, ne rimaneva solamente una piccola colonia sull'isola di Bird, in Georgia Australe. Questa colonia si \u00e8 espansa rapidamente nel corso di un secolo, e si ritiene che le popolazioni presenti attualmente su altre isole antartiche derivino anch'esse da quest'unica colonia.\nQuesta specie \u00e8 tuttora sotto la protezione dei governi australiano e sudafricano (a cui appartengono una parte delle acque abitate dall'otaria) e, a sud dei 60\u00b0 S, della Convenzione per la Conservazione delle Foche Antartiche. Viene classificata anche nell'Appendice II della CITES. Comunque, alcuni Stati interessati all'Antartide, ad esempio il Regno Unito, ritengono che il numero di questi animali debba essere ridotto per evitare che causino danni alla vulnerabile vegetazione antartica."}
{"id": "1869094", "revid": "757396", "url": "https://it.wikipedia.org/wiki?curid=1869094", "title": "Pallacanestro Olimpia Milano 2002-2003", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 2002-2003.\nStagione.\nLa stagione 2002-2003 della Pallacanestro Olimpia Milano sponsorizzata Pippo, \u00e8 la 70\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a quattro, con anche la reintroduzione della distinzione tra giocatori comunitari ed extracomunitari.\nNell'estate 2002 la propriet\u00e0 Tacchini esprime la necessit\u00e0 di trovare soci per continuare l'esperienza, di fronte alla mancanza di proposte concrete mette in vendita la societ\u00e0. L'acquirente con cui si concludono le trattative \u00e8 Giorgio Corbelli che a giugno rileva l'Olimpia.\nAlla guida tecnica viene chiamato da Roma Attilio Caja ed il roster rinnovato profondamente. L\u2019Olimpia si qualifica per le \"final eight\" di coppa Italia che si svolgono a Forl\u00ec; il 19 febbraio incontra Cant\u00f9 da cui viene battuta ed eliminata per 70 a 72. Nella \"regular season\" si qualifica al \nquinto posto accedendo ai play off dove, negli ottavi, affronta Varese venendo sconfitta nella prima gara casalinga il 6 maggio per un punto: 65 a 66. Il ritorno a Varese il 10 maggio vede i milanesi dominare per 79 a 55 andando cos\u00ec alla bella a Milano del 12 maggio in cui i giocatori di Caja si fanno battere un\u2019altra volta per un punto: 59 a 60 ed eliminare.\nIn seguito alla rinuncia di Cant\u00f9 e Napoli, l\u2019Olimpia riaccede alle competizioni europee per la stagione successiva con la disputa della coppa ULEB\nVerdetti stagionali.\nCompetizioni nazionali\nregular season: 5\u00aa classificata su 18 squadre (20 partite vinte su 34),\nplay off: ottavi di finale (1-2 vs Varese)\nRoster.\n\"Aggiornato al 21 dicembre 2021.\"\nMercato.\nLa nuova propriet\u00e0 ricostruisce la squadra, riportando nel roster giocatori che avevano dato buone prove nella loro carriera milanese quali Warren Kidd, Hugo Sconochini e Paolo Alberti, oltre a campioni come Claudio Coldebella e, a stagione iniziata Petar Naumoski."}
{"id": "1869099", "revid": "767487", "url": "https://it.wikipedia.org/wiki?curid=1869099", "title": "Camille-Marie Stamaty", "text": "\u00c8 nato a Roma da padre greco e madre francese. Suo padre mor\u00ec quando aveva 7 anni, e sua madre lo port\u00f2 in Francia. Studi\u00f2 musica con Fessy e Friedrich Kalkbrenner, diventando un ragguardevole pianista. Nel marzo 1835 fece la sua prima apparizione in pubblico durante un concerto che includeva proprio il suo concerto per pianoforte ed alcune altre composizioni. Fu abbastanza ricercato come insegnante di pianoforte, ma and\u00f2 a Lipsia per studiare composizione da Felix Mendelssohn per alcuni mesi. Ritorn\u00f2 a Parigi al teatro dei concerti e present\u00f2 molte opere di Bach, Mozart e Beethoven ai suoi concerti.\nI suoi molti pupilli includevano Louis Moreau Gottschalk e Camille Saint-Sa\u00ebns.\nLe sue opere comprendono una grande quantit\u00e0 di studi; 12 trascrizioni denominate \"Souvenir du Conservatoire\"; sonate e trii per pianoforte. Il suo Concerto per pianoforte in La minore, Op. 2 ed una raccolta di variazioni su un tema originale (Op. 3) sono state ben prese in considerazione da Robert Schumann.\nNel 1862 fu nominato Cavaliere della Legione d'onore."}
{"id": "1869100", "revid": "446353", "url": "https://it.wikipedia.org/wiki?curid=1869100", "title": "Voenno-morskoj flot", "text": ""}
{"id": "1869114", "revid": "253269", "url": "https://it.wikipedia.org/wiki?curid=1869114", "title": "Ruth Roman", "text": "Biografia.\nDa giovane persegu\u00ec il suo desiderio di diventare attrice frequentando a Boston la prestigiosa \"Bishop Lee Dramatic School\". Terminati gli studi and\u00f2 a Hollywood ove ottenne piccole parti in vari film prima di essere inserita come protagonista nel \"cast\" del tredicesimo episodio del serial: \"La regina della giungla\" (\"Jungle Queen\", 1945).\nNel 1949 ebbe un ruolo importante nel film \"Il grande campione\", accanto a Kirk Douglas. Nel film \"Tre segreti\" (1950) l'attrice interpret\u00f2 il ruolo di una madre impazzita nell'attesa di apprendere se il figlio \u00e8 sopravvissuto o meno ad un disastro aereo. All'inizio degli anni cinquanta apparve sul piccolo schermo nel \"serial\" televisivo \"La regina della giungla\". Nel 1951 ebbe la parte di protagonista femminile, accanto a Farley Granger e Robert Walker, nel film \"L'altro uomo\" di Alfred Hitchcock, che ebbe un notevole successo di pubblico.\nSposatasi tre volte, ebbe un solo figlio dal primo marito, Mortimer Hall. Nel luglio 1956 l'attrice e suo figlio, allora di quattro anni d'et\u00e0, erano a bordo come passeggeri del transatlantico italiano Andrea Doria quando questo fu speronato dal mercantile svedese Stockholm che ne caus\u00f2 l'affondamento. Separati l'uno dall'altra al momento della collisione, la Roman dovette attendere su un molo del porto di New York, che il figlio fosse sbarcato sano e salvo da una nave di soccorso. \nIl teatro e la televisione.\nCome attrice teatrale vinse nel 1959 il Sarah Siddons Award per le sue rappresentazioni presso il \"Chicago Theatre\". Sebbene non abbia mai raggiunto nei suoi film il successo che molti le avevano pronosticato agli inizi della sua carriera, Ruth Roman lavor\u00f2 regolarmente nel cinema fino a tutti gli anni sessanta, dopo i quali inizi\u00f2 a comparire sugli schermi televisivi in riviste e film, compreso il ruolo ricorrente nella serie \"La lunga estate calda\" (\"The Long Hot Summer\", 1965-1966) e per la stagione 1986 in \"Knots Landing\" e \"La signora in giallo\"\nRuth Roman fu onorata come una diva per il suo contributo allo spettacolo televisivo nel Hollywood Walk of Fame. L'attrice mor\u00ec nel sonno il 9 settembre 1999, all'et\u00e0 di 76 anni, per cause naturali, nella sua villa sulla spiaggia a Crescent Bay (Laguna Beach)."}
{"id": "1869116", "revid": "29244", "url": "https://it.wikipedia.org/wiki?curid=1869116", "title": "Pesce ghiaccio", "text": ""}
{"id": "1869118", "revid": "970018", "url": "https://it.wikipedia.org/wiki?curid=1869118", "title": "Mario Apollonio", "text": "Biografia.\nAllievo del Collegio Ghislieri, si laure\u00f2 nel 1923 in Filologia moderna all'Universit\u00e0 degli Studi di Pavia, discutendo una tesi sul linguaggio nella commedia dell'arte. Intrapresa la carriera di insegnante liceale, divent\u00f2 ben presto anche docente accademico di Letteratura italiana presso le universit\u00e0 di Oslo, Urbino e la Cattolica di Milano, dove nel 1955 presiedette la prima cattedra di Storia del teatro in Italia.\nLa carriera accademica lo vide come studioso del teatro, in un'epoca nella quale la disciplina della storia del teatro non era ancora nata: in tal senso, Apollonio fu tra i precursori del genere. Riusc\u00ec, in effetti, a rendere tangibile in forma di saggio ci\u00f2 che era sempre stato considerato effimero ed evanescente, ossia l'arte teatrale nel suo complesso e non solo dal punto di vista del testo letterario. Con Apollonio si approfondirono e in alcuni casi si avviarono gli studi sull'interpretazione, la teatrografia e lo studio del testo teatrale in vista della sua rappresentazione e non solo quindi dal punto di vista letterario.\nAnimatore culturale, fu con Giorgio Strehler, Virgilio Tosi e Paolo Grassi fra i promotori della nascita del Piccolo Teatro di Milano. Progett\u00f2 la rivista \"Drammaturgia\" e scrisse una imponente \"Storia del teatro italiano\" oltre che varie opere su autori italiani e la letteratura del paese. Nel 1961 fonda e dirige a Bergamo la Scuola Superiore di Giornalismo e Mezzi Audiovisivi.\nAlla sua memoria \u00e8 dedicato il Teatro Mario Apollonio di Varese.\nNella Resistenza.\nAssieme a Teresio Olivelli, Carlo Bianchi, David Maria Turoldo, Giovanni Barbareschi, Dino Del Bo, partecip\u00f2 agli incontri che porteranno alla fondazione del giornale \"Il Ribelle\". Il giornale delle Brigate Fiamme Verdi usc\u00ec per 26 numeri tra grandi rischi; uno dei tipografi Franco Rovida e lo stesso Teresio Olivelli finiranno la loro esistenza in un campo di concentramento.\nOpere.\nPur omettendo qui una rassegna della copiosa produzione narrativa e drammaturgica di Mario Apollonio, occorre peraltro dar conto almeno dei suoi principali saggi critici pubblicati in volume:"}
{"id": "1869120", "revid": "117010795", "url": "https://it.wikipedia.org/wiki?curid=1869120", "title": "Punta di Galisia", "text": "La Punta di Galisia (3.346 m s.l.m. - \"Pointe de Galise\" in francese) \u00e8 una montagna delle Alpi Graie.\nCaratteristiche.\nLa Punta di Galisia \u00e8 collocata sul confine italo-francese. Dal versante italiano la vetta si trova tra la Val di Rh\u00eames (Valle d'Aosta) e la valle dell'Orco (Piemonte). Dal versante francese si trova alla testata della Tarantasia sopra l'abitato di Val-d'Is\u00e8re (Savoia).\nAccesso alla vetta.\nDalla val di Rh\u00eames la vetta pu\u00f2 essere raggiunta partendo dal rifugio Gian Federico Benevolo (2.285\u00a0m). Dalla valle dell'Orco si pu\u00f2 partire dal rifugio Pian della Ballotta (2.470\u00a0m)."}
{"id": "1869125", "revid": "85405", "url": "https://it.wikipedia.org/wiki?curid=1869125", "title": "Fedor Tolbukhin", "text": ""}
{"id": "1869126", "revid": "729019", "url": "https://it.wikipedia.org/wiki?curid=1869126", "title": "Voenno-morskoj flot (Unione Sovietica)", "text": "Voenno-morskoj flot SSSR (in russo: \u0412\u043e\u0435\u043d\u043d\u043e-\u043c\u043e\u0440\u0441\u043a\u043e\u0439 \u0444\u043b\u043e\u0442 \u0441\u0441\u0441\u043f o semplicemente \u0412\u041c\u0424 \u0421\u0421\u0421\u041f, cio\u00e8 VMF URSS) era la denominazione della marina militare dell'Unione Sovietica dal 1937 al 1991, anno della sua dissoluzione; al suo apogeo, era la seconda marina militare del mondo in ordine di grandezza e potenza.\nNel corso della seconda guerra mondiale ebbe un ruolo di primo piano rendendosi anche protagonista di alcuni importanti affondamenti. \nLa Guerra fredda vide un notevolmente ampliamento della Marina dell'Unione Sovietica, che, soprattutto per impulso del suo comandante in capo, l'ammiraglio Sergej Georgievi\u010d Gor\u0161kov, divenne la seconda al mondo dopo la United States Navy e sembr\u00f2 in grado di insidiare la supremazia navale del Blocco occidentale.\nAlla dissoluzione dell'Unione Sovietica alla fine del 1991, la sua eredit\u00e0 \u00e8 stata raccolta dalla Marina russa, che ha ricevuto la stragrande maggioranza delle navi e degli aeromobili della Marina Sovietica, nonostante un enorme ridimensionamento.\nIl primo periodo.\nLa Marina sovietica ha raccolto l'eredit\u00e0 della Marina Imperiale Russa che era stata quasi completamente distrutta durante la Rivoluzione del 1917, la guerra civile e la Rivolta di Kron\u0161tadt. Durante la rivoluzione, per quanto riguarda il personale, molti marinai abbandonarono le loro navi, mentre tra gli ufficiali molti vennero uccisi in massa durante il terrore rosso, altri aderirono all'Armata Bianca, altri ancora fuggirono all'estero. Per quanto riguarda il naviglio, a causa della sospensione dei lavori nei cantieri navali, le navi rimaste incompiute diventarono rapidamente rottami di ferro.\nLa Marina sovietica, nata sui resti della vecchia Marina Imperiale venne ufficialmente costituita come \"Flotta Rossa degli operai e dei contadini\" (Russo: \u0420\u0430\u0431\u043e\u0447\u0435-\u041a\u0440\u0435\u0441\u0442\u044c\u044f\u043d\u0441\u043a\u0438\u0439 \u041a\u0440\u0430\u0441\u043d\u044b\u0439 \u0444\u043b\u043e\u0442, Rabo\u010de-Krest'janskij Krasnyj Flot o RKKF) con decreto dell'11 febbraio 1918 del commissario del popolo per gli affari marittimi G. E. Dybenko con cui veniva dichiarata ufficialmente disciolta la flotta imperiale e creata la \"Marina rossa degli operai e contadini\" (rossa, non sovietica, da \u041a\u0440\u0430\u0441\u043d\u044b\u0439 = rosso), con arruolamento su base esclusivamente volontaria. Molti degli equipaggi rimasti fedeli al Soviet furono mandati a terra a combattere le armate bianche, e gran parte delle navi era obsoleta o inefficiente.\nIl 13 maggio 1918, in seguito al trattato di Brest-Litovsk, le truppe tedesche occuparono la Crimea entrando a Sebastopoli via terra e disarmarono la flotta del Mar Nero, che gi\u00e0 non aveva brillato come efficienza durante il periodo zarista. Alcune unit\u00e0 in condizioni pi\u00f9 efficienti (tra cui le due navi da battaglia) furono condotte da equipaggi volontari da Sebastopoli presso il porto di Novorossijsk, dove, dopo un ultimatum tedesco vennero affondate su ordine di Lenin. La Flotta del Mar Nero si trov\u00f2 quindi coinvolta nella guerra civile. Alcuni equipaggi si dichiararono fedeli alla neonata Repubblica Popolare Ucraina, issando su alcune navi la relativa bandiera. Poco tempo dopo un cacciatorpediniere, controllato dai bolscevichi, affond\u00f2 con un siluro la corazzata \"Imperatrica Ekaterina Velikaja\". Le navi superstiti quando i tedeschi lasciarono l'Ucraina nel novembre 1918, in seguito alla resa tedesca, il resto delle unit\u00e0 navali vennero catturate dagli inglesi e andarono quindi a costituire il nucleo di quelle armate bianche che tentarono di contrastare senza successo la rivoluzione.\nIl 1\u00ba aprile 1919, quando l'Armata Rossa conquist\u00f2 la Crimea, i britannici costretti a ritirarsi, affondarono le navi presenti nella base. Alcune di queste navi vennero poi salvate e recuperate dall'Armata Bianca che nel corso del 1919 aveva occupato la Crimea. Al termine della guerra civile, quando l'Armate Bianche venne sconfitta, le navi dell'Armata Bianca ancora in grado di navigare trasportarono 145.000 profughi e vennero poi internate dai francesi nella base di Biserta in Tunisia. I francesi dopo il riconoscimento dell'Unione Sovietica nel 1924 si dichiararono disponibili a restituire all'URSS la flotta, nota come flotta di Wrangel e composta da due corazzate, due incrociatori ed undici cacciatorpediniere oltre a quattro sommergibili ed alcune canoniere, ma gli ispettori che dovevano sovraintendere alle riparazioni in grado di rimandare le navi in patria le giudicarono troppo onerose e la flotta venne demolita, con la maggior parte delle vecchie navi venduta per la demolizione dal governo sovietico ai cantieri tedeschi.\nSolo dal 1924 ebbe inizio la ricostituzione della squadra navale; in precedenza i problemi non erano tanto legati alle navi, vista la disponibilit\u00e0 di unit\u00e0 recenti, come le navi da battaglia della classe Gangut, ma dell'organizzazione gerarchica. Conseguenza della rivoluzione era stata l'eliminazione dei gradi militari, oltre che del vecchio corpo ufficiali, con deleterie conseguenze sulla capacit\u00e0 operativa. Nel 1924 vengono ripristinati i gradi degli ufficiali, sotto il nome di \"categorie di servizio\", distinguendo in 13 livelli gerarchici (contro i 14 dell'Armata Rossa) da K-1 a K-13. Dal punto di vista delle navi, venne costruita la classe Leningrad di cacciatorpediniere, e viene avviata la modernizzazione delle corazzate della Classe Gangut, i cui nomi vennero cambiati in altri pi\u00f9 aderenti al clima politico. Vennero anche costruite diverse classi di sommergibili, anche se con limitate capacit\u00e0 oceaniche.\nLa prima unit\u00e0 della Marina sovietica potrebbe essere considerata l'Aurora, il cui equipaggio unendosi ai bolscevichi, nell'Ottobre del 1917 spar\u00f2 il colpo che diede il segnale per la conquista del Palazzo d'Inverno di San Pietroburgo durante la Rivoluzione d'ottobre, alla quale parteciparono attivamente i marinai di tutta la flotta del Baltico che aderirono in massa con i bolscevichi alla rivoluzione.\nNegli anni trenta, con il procedere dell'industrializzazione dell'Unione Sovietica vennero pianificati i progetti di espansione della Marina sovietica in una delle pi\u00f9 potenti nel mondo, con il numero di sottomarini che divenne il maggiore al mondo. Vennero impostate le corazzate della classe Sovetskij Sojuz (Unione Sovietica), gli incrociatori da battaglia della classe Kron\u0161tadt, gli incrociatori Progetto 68 e varie classi di unit\u00e0 minori. Per la loro costruzione si attinse largamente da tecnologia italiana e tedesca. Nel 1933 venne costituita la che l'11 maggio 1937 assunse l'attuale denominazione di Flotta del Nord aggiungendosi alle flotte del Mar Nero, del Pacifico, del Baltico e alla Flottiglia del Caspio.\nI programmi riguardanti le unit\u00e0 maggiori, tuttavia, rimasero in gran parte inattuati a causa dell'invasione tedesca del 1941, che costrinse i sovietici ad abbandonare incompleti parecchi scafi sugli scali.\nIl primo conflitto in cui la Marina Sovietica venne impiegata fu la guerra russo-finlandese, combattuta nell'inverno 1939-40, in cui le unit\u00e0 sovietiche ebbero un compito secondario, limitandosi al bombardamento delle coste finlandesi.\nSeconda guerra mondiale.\nCon il trattato di Brest-Litovsk e la fine dell'Impero russo, i territori controllati dall'Unione Sovietica sulla costa del Baltico si erano ridotti notevolmente, limitandosi ormai all'ex capitale zarista San Pietroburgo (ribattezzata Leningrado) ed al tratto finale del golfo di Finlandia; ci\u00f2 nonostante, il Baltico continuava a rivestire una notevole importanza strategica per lo stato sovietico come principale sbocco sulle acque europee (il transito delle navi sovietiche dal Mar Nero al Mediterraneo era invece fortemente ostacolato dai limiti imposti dalla convenzione di Montreux sui Dardanelli), e la stessa Leningrado continuava ad ospitare i primi e pi\u00f9 importanti cantieri navali della nazione. La riconquista dei territori persi dopo la fine della prima guerra mondiale divenne uno degli assi portanti della politica espansionistica sovietica: con il patto Molotov-Ribbentrop dell'agosto 1939, l'Unione Sovietica si vide riconoscere le sue ambizioni territoriali dalla Germania. Il 28 settembre seguente le tre repubbliche baltiche (Estonia, Lettonia e Lituania) vennero obbligate con un vero e proprio \"diktat\" a firmare un trattato che garantiva basi militari e libero accesso per le truppe sovietiche; nel giugno del 1940, i sovietici proseguirono con la loro definitiva occupazione ed annessione.\nL'annessione degli Stati baltici consent\u00ec alla marina sovietica di riguadagnare le importanti basi navali di Tallinn e Liep\u0101ja, gi\u00e0 appartenute alla marina zarista; in particolare, il possesso di Tallinn, unito al controllo della base di Hanko (strappata alla Finlandia con il trattato di Mosca del 21 marzo 1940), consentiva ai sovietici di dominare l'accesso al golfo di Finlandia, garantendo una migliore protezione della strategica Leningrado. Altra importante base navale era quella di Kron\u0161tadt, posta su un'isola pesantemente fortificata davanti alla stessa Leningrado: fondata nel marzo del 1919, la base venne soppressa dopo la fine della guerra civile (anche in considerazione degli eventi della \"rivolta di Kron\u0161tadt\"), ma venne riattivata nel novembre del 1939 durante la guerra con la Finlandia, anche se ritorn\u00f2 completamente operativa solo nell'ottobre del 1941 come principale punto d'appoggio per le navi sovietiche nel Baltico.\nNel 1941 la Flotta del Baltico dell'ammiraglio Vladimir Tribuc era la pi\u00f9 numerosa delle quattro flotte messe in campo dalla \"Rabo\u010de-Krest'janskij Krasnyj Flot\": le sue 225 navi da combattimento di vario tipo erano riunite in uno squadrone di navi di superficie, tre brigate di sommergibili, due brigate di torpediniere, un distaccamento battelli-faro ed un vasto schieramento di unit\u00e0 costiere e per la posa di mine.\nLo squadrone navi di superficie riuniva le principali unit\u00e0 da battaglia, un gruppo piuttosto eterogeneo che comprendeva navi appartenenti alla vecchia marina zarista e risalenti alla prima guerra mondiale, ed altre di pi\u00f9 recente costruzione; lo squadrone allineava due navi da battaglia della classe Gangut (\"Oktjabr'skaja Revoljucija\" e \"Marat\"), entrate in servizio nel 1914 ma rimodernate negli anni '30, due incrociatori leggeri della classe Kirov (\"Kirov\" e \"Maksim Gor'kij\"), basati sul progetto degli incrociatori italiani classe Raimondo Montecuccoli e varati nel 1938, due cacciatorpediniere conduttore classe Leningrad (\"Leningrad\" e \"Minsk\") entrati in servizio tra il 1936 ed il 1939, 17 cacciatorpediniere moderni (3 della classe Gnevnyj, entrati in servizio nel 1938; 13 della classe Soobrazitel'nyj, entrati in servizio tra il 1940 ed il 1941; ed il cacciatorpediniere \"Opytnyj\", unico della sua classe, entrato in servizio nel 1941) e 7 obsoleti (tutti della classe Novik, entrati in servizio tra il 1911 ed il 1914) utilizzati come cacciatorpediniere scorta.\nLa vasta flotta di sommergibili sovietici, una delle pi\u00f9 numerose al mondo, schierava 68 battelli nel Baltico, in varie classi; in aggiunta, le forze per la difesa costiera della Flotta mettevano in campo 55 torpediniere, 34 dragamine, quattro posamine e 34 cacciasommergibili. La flotta disponeva inoltre di una vasta componente aerea, la \"Aviacija Voenno-Morskogo Flota\" (\u0410\u0432\u0438\u0430\u0446\u0438\u044f \u0412\u043e\u0435\u043d\u043d\u043e-\u041c\u043e\u0440\u0441\u043a\u043e\u0433\u043e \u0424\u043b\u043e\u0442\u0430), con 682 apparecchi (184 bombardieri, 331 caccia e 167 ricognitori), e controllava direttamente le postazioni di artiglieria costiera e contraerea poste a difesa delle installazioni terrestri. Uno degli eventi pi\u00f9 tragici cui prese parte fu l'affondamento della nave tedesca Wilhelm Gustloff da parte di un sommergibile sovietico il 30 gennaio 1945 nel Mar Baltico; la nave tedesca era impegnata nell'Operazione Annibale che consisteva nel recupero e nel trasporto di milioni di rifugiati, soldati e feriti e il naufragio caus\u00f2 la morte di circa 10.000 persone divenendo il pi\u00f9 grave mai registrato nella storia.\nDal secondo dopoguerra alla dissoluzione dell'URSS.\nLa Flotta Sovietica era investita da una duplice missione. In primo luogo, proteggere i territori dei paesi del Patto di Varsavia contro ogni possibile attacco dal mare e poi, in caso di attacco contro la NATO, neutralizzare quanto pi\u00f9 rapidamente possibile le forze navali nemiche e ridurre le sue linee di rifornimento.\nQuesta strategia ha portato alla formazione di un formidabile flotta di guerra. Per garantire il suo ruolo difensivo, la marina sovietica aveva molte piccole unit\u00e0, impiegati solo in acque territoriali del blocco orientale. L'altra componente nell'eventualit\u00e0 dello scatenarsi di un conflitto in qualsiasi parte del mondo del mare stazionava nel Mediterraneo, in Oceano Indiano, nel Mar della Cina e nell'Atlantico Meridionale.\nLa flottiglia del Mediterraneo si appoggiava ai porti dei paesi amici dell'epoca come la Libia, l'Egitto e la Siria dove poteva anche contare sulla piccola base navale di Tartus, comunque non in grado di ospitare unit\u00e0 maggiori ma solo sottomarini, fregate o corvette. Istruttori venivano forniti costantemente alle marine di questi paesi per addestrarli all'uso dei mezzi navali ad essi forniti, in prevalenza veloci unit\u00e0 di attacco come quelle della classe Osa o corvette lanciamissili, e sommergibili come quelli della classe Romeo. Gli incrociatori tuttoponte della classe Kiev potevano liberamente passare per lo stretto del Bosforo che per i trattati internazionali \u00e8 interdetto alle portaerei e rinforzare la presenza nel Mediterraneo a contrasto della Sesta Flotta statunitense di base a Napoli, e vi era anche una forte presenza di sommergibili nucleari d'attacco che periodicamente si davano il cambio attraverso lo stretto di Gibilterra.\nLa sua azione offensiva era affidata soprattutto ai sottomarini nucleari ed agli aerei d'attacco dell'aviazione navale come i Tupolev Tu-22M Backfire e i pi\u00f9 obsoleti Tupolev Tu-16 Badger, ma col tempo vennero anche sviluppate potenti navi di superficie come i cacciatorpediniere della classe Sovremenny dotati di missili in grado di colpire a lunga distanza. La marina sovietica manc\u00f2 invece sempre di una vera portaerei e la sua aviazione imbarcata poteva contare come aerei ad ala fissa solo sugli inefficienti Yak-38 Forger, nonostante furono fatti vari esperimenti che hanno portato alla creazione della classe Kusnetsov la cui capoclasse venne consegnata alla marina sovietica nel 1991 ma dotata di aeromobili solo nel 1995 ad Unione Sovietica gi\u00e0 dissolta.\nOrganizzazione.\nLa marina sovietica (come anche oggi la marina russa) era composta da quattro flotte ed una flottiglia:\nLa Flotta del Nord, la pi\u00f9 importante durante la Guerra Fredda dislocata nella penisola di Kola, al di l\u00e0 del circolo polare artico con le sue basi di sottomarini nucleari nella regione di Murmansk compresa Zapadnaja Litsa che ha fatto di questa regione la pi\u00f9 nuclearizzata al mondo. La maggior parte delle grandi navi di superficie e la met\u00e0 dei sommergibili sono stati assegnati a questa flotta.\nLa flotta del Pacifico in Estremo Oriente aveva la sua base principale a Vladivostok.\nLa flotta del Baltico aveva le sue basi a Leningrado e Kaliningrad.\nLa flotta del Mar Nero con basi in Crimea comprende unit\u00e0 pesanti e leggeri.\nDurante la guerra fredda, la flotta sovietica manteneva oltremare, in modo permanente, alcune formazioni:\nNel Mediterraneo stazionavano da 35 a 40 navi che si appoggiavano a porti di Siria, Libia e Malta.\nIn Oceano Indiano, 25 navi con basi in Yemen ed Etiopia.\nMar Cinese, 15 navi con basi in Vietnam.\nIn Africa occidentale, da 5 a 8 unit\u00e0, in media, con basi in Angola.\nNel Mar dei Caraibi, da 1 a 3 navi con base a Cuba.\nIl declino della flotta.\nLa tabella seguente mostra il drastico ridimensionamento numerico che la marina russa sub\u00ec dopo il 1992. Non sono incluse le unit\u00e0 da sbarco minori, i sottomarini non da combattimento (per operazioni speciali, sperimentali e da appoggio) e le unit\u00e0 da appoggio alle operazioni della flotta.\nGli \"incrociatori portaerei\".\nQuesta tipologia di nave aveva una forte dotazione di missili da crociera e un pesante armamento difensivo antiaereo. L'utilit\u00e0 di avere un incrociatore portaerei piuttosto che una portaerei pura era che secondo la convenzione di Montreux queste unit\u00e0 potevano transitare liberamente attraverso gli stretti ricadenti interamente in acque territoriali di un solo paese, come quello del Bosforo, senza il consenso del paese possessore dello stretto. Questo rendeva pratico produrre le navi nei cantieri navali di Mykolaiv, allora col nome di Nikolaev e nella Repubblica Socialista dell'Ucraina, gli unici con bacini cos\u00ec grandi, avendo la garanzia che avrebbero potuto essere impiegati ovunque e non confinati al Mar Nero, come sarebbe stato invece per una nave classificata come portaerei.\nDistintivi di grado.\nSui militari di truppa (fino a \"star\u0161ina\" capo) era previsto un codice che indicava:"}
{"id": "1869127", "revid": "85405", "url": "https://it.wikipedia.org/wiki?curid=1869127", "title": "Rodion Jakovlevi\u010d Malinovsky", "text": ""}
{"id": "1869129", "revid": "729019", "url": "https://it.wikipedia.org/wiki?curid=1869129", "title": "Giulio Valli", "text": "Biografia.\nStudi\u00f2 a Parma, vinse il concorso per l'ammissione all'accademia navale diventando allievo dal 5 novembre 1890. Si imbarc\u00f2 su varie navi dal 26 giugno 1891 e merita una particolare attenzione l'imbarco sulla Nave Dogali (dal 26 febbraio 1904 al 30 giugno 1906) dove tenne il grado di tenente di vascello.\nDal 1\u00ba marzo 1910 frequenta il corso aeronautico a Roma fino al 30 novembre successivo e dal 1\u00ba dicembre vola sui dirigibili a Campalto.\nDal 3 dicembre 1911 \u00e8 Comandante del reparto Dirigibili in Tripoli nel Servizio Aeronautico della Marina per la Guerra italo-turca fino al 3 gennaio 1913 ricevendo l'onorificenza di Cavaliere dell'Ordine Militare d'Italia nel grado di Capitano di fregata.\nDal 21 settembre 1914 \u00e8 imbarcato sull'Elba (incrociatore) (che \u00e8 una Nave appoggio idrovolanti) fino al 16 settembre 1915, dal 20 settembre torna ai dirigibili e dal 4 aprile 1916 comanda il Dirigibile M6 fino al 18 giugno 1917.\nPartecip\u00f2 alla Grande Guerra e fu decorato con Medaglia d'Argento al Valor Militare nel 1916 come Comandante di Dirigibile, di Croce al merito di guerra come osservatore d'idrovolante e ricevette l'onorificenza di Ufficiale dell'Ordine Militare d'Italia come Comandante di aeronave e come Comandante di aeronautica dell'Alto Adriatico (dal 18 aprile 1918 era alla Direzione Servizi Aeronautici Alto Adriatico di Venezia fino al 1\u00ba aprile 1919).\nDal 1\u00ba aprile 1919 va all'Ispettorato Aeronautico del Ministero della Marina fino al 19 giugno 1920, dall'11 luglio successivo comanda la Cannoniera \"Capitano Verri\" fino al 14 febbraio 1922 e dal 16 febbraio successivo torna all'Ispettorato Aeronautico del Ministero Marina fino al 18 agosto 1923.\nFu fondatore dell'Accademia Aeronautica presso l'Accademia navale di Livorno dove rimase come Comandante dal 1\u00ba novembre 1923 al 1\u00ba aprile 1926, dal 10 giugno 1925 comanda il Pisa (incrociatore) fino al 1\u00ba novembre dello stesso anno, dal 1\u00ba aprile 1926 la RN Brindisi (Classe Helgoland (incrociatore)) fino al 26 luglio successivo e dal 1\u00ba agosto 1926 la Andrea Doria (nave da battaglia 1913) fino all'8 dicembre successivo.\nDal 1\u00ba maggio 1928 va allo Stato Maggiore Marina diventando Sottocapo di Stato Maggiore dal 25 settembre 1929 all'8 ottobre 1932 e dal 25 gennaio del 1929 era anche un componente del Consiglio Superiore Coloniale del Ministero delle colonie fino al 16 ottobre 1932.\nDal 16 maggio 1934 \u00e8 Direttore Generale del Personale e dei Servizi Militari al Ministero Marina fino al 22 agosto 1935 venendo promosso ad Ammiraglio di squadra dal 29 agosto 1934, dal 12 settembre 1935 comanda il Dipartimento marittimo di Napoli fino al 1\u00ba marzo 1938 e dal successivo 19 maggio viene collocato in ausiliaria.\nDal 25 marzo 1939 diventa Senatore fino al 5 agosto 1943 e nell'aprile 1941 \u00e8 Capo della sottocommissione per la marina presso la Commissione Italiana per l'armistizio con la Francia CIAF (costituita in base all'Armistizio di Villa Incisa).\nFu attaccatissimo alla citt\u00e0 di Narni e si adoper\u00f2 per il suo sviluppo."}
{"id": "1869130", "revid": "29244", "url": "https://it.wikipedia.org/wiki?curid=1869130", "title": "Neosalanx tangkahkei", "text": ""}
{"id": "1869139", "revid": "1345932", "url": "https://it.wikipedia.org/wiki?curid=1869139", "title": "Bolla di vento stellare", "text": "Il termine bolla di vento stellare designa, in astronomia, una cavit\u00e0 di alcuni anni luce nel mezzo interstellare, costituita da gas riscaldato dal vento emesso ad alte velocit\u00e0 (alcune migliaia di km/s) da una stella massiccia di classe spettrale O o B. Anche le stelle meno imponenti emettono delle strutture simili; un esempio \u00e8 l'eliosfera, emessa dal Sole (di classe spettrale G), all'interno della quale si trova il sistema solare.\nLe bolle di vento stellare possiedono una struttura a doppio shock. La parte pi\u00f9 interna della bolla si scalda in un \"termination shock\" (shock di terminazione), in cui la sua energia cinetica viene convertita in energia termica, che riscalda i gas sino alla temperatura di 106\u00a0K; si forma cos\u00ec un plasma altamente ionizzato che emette raggi X. Il vento riscaldato e ad elevata pressione si espande, causando uno shock all'interno del gas interstellare circostante. Se il gas circostante \u00e8 abbastanza denso (densit\u00e0 \"n\" &gt; 0,1 cm-3), il gas delle regioni pi\u00f9 esterne si raffredda molto pi\u00f9 velocemente di quello delle parti pi\u00f9 interne, formando un sottile ma piuttosto denso involucro attorno al vento stellare."}
{"id": "1869141", "revid": "110157", "url": "https://it.wikipedia.org/wiki?curid=1869141", "title": "Microregione di Campo Belo", "text": "Campo Belo \u00e8 una microregione del Minas Gerais in Brasile, appartenente alla mesoregione di Oeste de Minas.\nComuni.\n\u00c8 suddivisa in 7 comuni:"}
{"id": "1869142", "revid": "110157", "url": "https://it.wikipedia.org/wiki?curid=1869142", "title": "Microregione di Divin\u00f3polis", "text": "Divin\u00f3polis \u00e8 una microregione del Minas Gerais in Brasile, appartenente alla mesoregione di Oeste de Minas.\nComuni.\n\u00c8 suddivisa in 11 comuni:"}
{"id": "1869143", "revid": "547034", "url": "https://it.wikipedia.org/wiki?curid=1869143", "title": "Microregione di Formiga", "text": "Formiga \u00e8 una microregione del Minas Gerais in Brasile, appartenente alla mesoregione di Oeste de Minas.\nComuni.\n\u00c8 suddivisa in 8 comuni:"}
{"id": "1869147", "revid": "484362", "url": "https://it.wikipedia.org/wiki?curid=1869147", "title": "Maria Grazia Pagano", "text": "Biografia.\nLaureata in Filosofia all'Universit\u00e0 degli Studi di Napoli Federico II, \u00e8 stata un insegnante di storia e filosofia fino al 1987 quando viene eletta consigliere comunale di Napoli. Successivamente si candida alle elezioni politiche del 1992 al Senato della Repubblica, venendo eletta tra le fila del Partito Democratico della Sinistra nella circoscrizione Campania.\nIscritta al Partito Comunista Italiano (PCI), in seguito al suo scioglimento con la svolta della Bolognina di Achille Occhetto nel 1991, aderisce alla nascita del Partito Democratico della Sinistra (PDS), per poi confluire nel 1998 nei Democratici di Sinistra (DS) alla svolta di Massimo D'Alema.\nTra il 2006 e il 2008 \u00e8 stato consigliere del Ministro per i diritti e le pari opportunit\u00e0 Barbara Pollastrini.\nRieletta senatrice per il Partito Democratico della Sinistra al Senato per le successive tre legislature, nelle elezioni del 1994, del 1996 e del 2001, candidata nel collegio uninominale di Napoli-Arenella per la coalizione di centro-sinistra L'Ulivo. Esponente dei Democratici di Sinistra, rimane nel Parlamento italiano fino al 2006.\nNel 2007 aderisce al Partito Democratico.\nIl 17 giugno 2008 diventa europarlamentare, subentrando ad Alfonso Andria nel frattempo eletto al Senato della Repubblica alle elezioni politiche del 2008, successivamente s'iscrive nel gruppo del Partito Socialista Europeo.\nNel 2019 lascia il PD, di cui \u00e8 stata due volte Presidente Regionale in Campania, e aderisce a Italia Viva, partito fondato da Matteo Renzi di stampo liberale e centrista, diventandone successivamente coordinatrice cittadina a Napoli assieme ad Apostolos Paipais.\nAlle elezioni politiche suppletive del 2020 per il , il suo nome \u00e8 stato tra i papabili candidati in quota Italia Viva, ma il partito decide di unirsi alla coalizione civica di centro-sinistra \"Napoli con Ruotolo\" (dove c'\u00e8 anche il PD, Art. 1 e SI) che appogger\u00e0 come candidato Sandro Ruotolo, il giornalista e politicamente un indipendente di sinistra, amico personale di Pagano."}
{"id": "1869148", "revid": "110157", "url": "https://it.wikipedia.org/wiki?curid=1869148", "title": "Microregione di Oliveira", "text": "Oliveira \u00e8 una microregione del Minas Gerais in Brasile, appartenente alla mesoregione di Oeste de Minas.\nComuni.\n\u00c8 suddivisa in 9 comuni:"}
{"id": "1869149", "revid": "123195712", "url": "https://it.wikipedia.org/wiki?curid=1869149", "title": "Arctocephalus australis", "text": "L'otaria orsina sudamericana (Arctocephalus australis) \u00e8 una specie di otaria orsina che si riproduce sulle coste di Cile, Argentina e Uruguay. La sua popolazione si aggira sui 250.000 esemplari.\nNel 1999 la popolazione di questa specie venne valutata sui 390.000 esemplari, molti di meno rispetto ai 500.000 del 1987. Nonostante tutte le colonie di questo animale godano di perfetta salute, questo calo di popolazione sta causando un po' di preoccupazione. Il maggior numero di queste otarie, 200.000, si incontra lungo le coste dell'Uruguay.\nDescrizione fisica.\nL'otaria orsina sudamericana ha la pelliccia di color grigio scuro. I maschi sono quasi completamente di questo colore, nonostante possano avere il pelame brizzolato di grigio o rossiccio. Le femmine e i maschi sub-adulti hanno il petto e il muso di color grigio pi\u00f9 chiaro o rossiccio e le regioni inferiori ricoperte da una pelliccia marrone ruggine o grigio medio. Il muso, appuntito, ha la sommit\u00e0 piatta e presenta un naso di medie dimensioni che si estende oltre la bocca. Le narici sono rivolte in avanti. I padiglioni auricolari sono lunghi e prominenti e le vibrisse degli adulti, relativamente brevi, sono color bianco crema. I maschi adulti sono pi\u00f9 grandi delle femmine ed hanno il collo pi\u00f9 robusto e spalle pi\u00f9 grandi. Inoltre, sulla testa e le spalle, i maschi sviluppano una criniera di lunghi peli di guardia. Le dimensioni di queste otarie variano in base alle localit\u00e0, ma in media i maschi adulti sono lunghi fino a 2\u00a0m e pesano 150\u2013200\u00a0kg, mentre le femmine misurano fino a 1,5\u00a0m e pesano 30\u201360\u00a0kg. I neonati, lunghi tra i 60 e i 65\u00a0cm, pesano tra i 3,5 e i 5,5\u00a0kg.\nHabitat.\nL'otaria orsina sudamericana vive sulle coste dell'oceano neotropicale, dalla Penisola di Paracas, nel Per\u00f9 meridionale, a sud, fino a Capo Horn, sulla costa pacifica, e a nord fino al Brasile meridionale, su quella atlantica. Vive anche sulle isole Falkland e su quelle di Staten ed Escondida. Preferisce coste ed isole rocciose, soprattutto quelle con pendici digradanti che forniscono zone d'ombra, s\u00ec che quest'animale possa sfuggire al calore del sole. Alcuni esemplari sono stati trovati anche nelle grotte marine del Per\u00f9: questi animali, prima di poter trovare un luogo per riposare, si sono dovuti arrampicare per 15\u00a0m. Le informazioni anatomiche su questo animale sono piuttosto scarse.\nSulla CBBC, le otarie orsine sudamericane delle coste cilene sono tra le protagoniste del programma televisivo \"Serious Ocean\"."}
{"id": "1869150", "revid": "93556", "url": "https://it.wikipedia.org/wiki?curid=1869150", "title": "Microregione di Piumhi", "text": "Piumhi \u00e8 una microregione del Minas Gerais in Brasile, appartenente alla mesoregione di Oeste de Minas.\nComuni.\n\u00c8 suddivisa in 9 comuni:"}
{"id": "1869151", "revid": "155136", "url": "https://it.wikipedia.org/wiki?curid=1869151", "title": "Colle vaticano", "text": ""}
{"id": "1869153", "revid": "110157", "url": "https://it.wikipedia.org/wiki?curid=1869153", "title": "Microregione di Bocai\u00fava", "text": "Bocai\u00fava \u00e8 una microregione del Minas Gerais in Brasile, appartenente alla mesoregione di Norte de Minas.\nComuni.\n\u00c8 suddivisa in 5 comuni:"}
{"id": "1869155", "revid": "729019", "url": "https://it.wikipedia.org/wiki?curid=1869155", "title": "Microregione di Gr\u00e3o Mogol", "text": "Gr\u00e3o Mogol \u00e8 una microregione del Minas Gerais in Brasile, appartenente alla mesoregione di Norte de Minas.\nComuni.\n\u00c8 suddivisa in 6 comuni:"}
{"id": "1869156", "revid": "658361", "url": "https://it.wikipedia.org/wiki?curid=1869156", "title": "Eberhard August Wilhelm von Zimmermann", "text": "Zimmermann fu Professore di Scienze Naturali a Brunswick. Scrisse \"Specimen Zoologiae Geographicae Quadrupedum\" (1777), una tra le prime opere sulla distribuzione geografica dei mammiferi."}
{"id": "1869157", "revid": "110157", "url": "https://it.wikipedia.org/wiki?curid=1869157", "title": "Microregione di Jana\u00faba", "text": "Jana\u00faba \u00e8 una microregione del Minas Gerais in Brasile, appartenente alla mesoregione di Norte de Minas.\nComuni.\n\u00c8 suddivisa in 13 comuni:"}
{"id": "1869159", "revid": "110157", "url": "https://it.wikipedia.org/wiki?curid=1869159", "title": "Microregione di Janu\u00e1ria", "text": "Janu\u00e1ria \u00e8 una microregione del Minas Gerais in Brasile, appartenente alla mesoregione di Norte de Minas.\nComuni.\n\u00c8 suddivisa in 16 comuni:"}
{"id": "1869160", "revid": "110157", "url": "https://it.wikipedia.org/wiki?curid=1869160", "title": "Microregione di Montes Claros", "text": "Montes Claros \u00e8 una microregione del Minas Gerais in Brasile, appartenente alla mesoregione di Norte de Minas.\nComuni.\n\u00c8 suddivisa in 22 comuni:"}
{"id": "1869162", "revid": "124289391", "url": "https://it.wikipedia.org/wiki?curid=1869162", "title": "Premio Bergamo (letteratura)", "text": "Il Premio Bergamo o meglio il Premio Nazionale di Narrativa Bergamo ha origine nel 1985. Soci Fondatori dell'associazione che organizza il premio sono il Comune di Bergamo e la Confesercenti della citt\u00e0.\nIl premio viene assegnato ogni anno a cinque scrittori italiani, selezionati dalla Giuria Tecnica, tra i quali sar\u00e0 designato un supervincitore da una giuria popolare. Attualmente la giuria popolare \u00e8 costituita da cento membri, dei quali quaranta sono giovani al di sotto dei 25 anni.\nA capo della Giuria Tecnica \u00e8 stato lo scrittore Giuseppe Pontiggia fino alla sua scomparsa nel 2003. Da allora, al suo posto \u00e8 stato chiamato Marco Belpoliti, docente universitario e critico de L'Espresso.\nNel 2001 nasce un'apposita sezione per un riconoscimento alla carriera, chiamata Il Calepino (dal nome dello studioso Ambrogio Calepio), omaggio destinato a figure illustri del mondo della cultura, che si siano distinte per il contributo dato all'incontro dei saperi e al dialogo fra le culture. Il riconoscimento \u00e8 andato a Edoardo Sanguineti (2001), Franco Loi (2002), Luigi Meneghello (2003), Giuseppe Pontiggia (2004), Raimon Panikkar, (2005), Gianni Celati (2007), Dacia Maraini (2008), Claudio Magris (2014).\nIl comitato scientifico del premio \u00e8 formato da Andrea Cortellessa, Angelo Guglielmi, Silvia De Laude e Michele Mari.\nLa documentazione inerente al Premio, ivi compresa la raccolta di tutte le opere vincitrici, \u00e8 depositata presso la Biblioteca civica Angelo Mai di Bergamo.\nVincitori e finalisti.\nDi seguito vengono segnalati tutti i libri partecipanti alle finali del Premio."}
{"id": "1869163", "revid": "110157", "url": "https://it.wikipedia.org/wiki?curid=1869163", "title": "Microregione di Pirapora", "text": "Pirapora \u00e8 una microregione del Minas Gerais in Brasile, appartenente alla mesoregione di Norte de Minas.\nComuni.\n\u00c8 suddivisa in 10 comuni:"}
{"id": "1869166", "revid": "110157", "url": "https://it.wikipedia.org/wiki?curid=1869166", "title": "Microregione di Salinas", "text": "Salinas \u00e8 una microregione del Minas Gerais in Brasile, appartenente alla mesoregione di Norte de Minas.\nComuni.\n\u00c8 suddivisa in 17 comuni:"}
{"id": "1869169", "revid": "27723", "url": "https://it.wikipedia.org/wiki?curid=1869169", "title": "Enciklopedio de esperanto", "text": ""}
{"id": "1869171", "revid": "767487", "url": "https://it.wikipedia.org/wiki?curid=1869171", "title": "Musica sulle nuvole", "text": "Musica sulle nuvole \"(I Married an Angel)\" \u00e8 un film del 1942 diretto da W.S. Van Dyke II e, non accreditato, da Roy Del Ruth. Adattamento cinematografico del musical \"I Married an Angel\" di Richard Rodgers, il film venne girato a Sherwood Forest, California.\nProduzione.\nTrae origine dal musical \"I Married an Angel\" di Richard Rodgers che, l'11 maggio 1938, and\u00f2 in scena con successo a Broadway, allo Shubert Theatre, per la regia di Joshua Logan con Dennis King, Walter Slezak e Charles Walters arrivando 338 recite.\nProdotto dalla MGM e dalla Loew's (con il nome Loew's Incorporated), il film fu girato a Sherwood Forest, in California nell'ottobre e nel dicembre 1941. Nel gennaio 1942, furono girate delle scene aggiuntive.\nDistribuzione.\nIl film usc\u00ec nelle sale cinematografiche USA il 9 luglio 1942, distribuito dalla MGM.\nDate di uscita.\nIMDb\nAlias"}
{"id": "1869172", "revid": "27723", "url": "https://it.wikipedia.org/wiki?curid=1869172", "title": "Enciclopedia di esperanto", "text": ""}
{"id": "1869173", "revid": "27723", "url": "https://it.wikipedia.org/wiki?curid=1869173", "title": "Enciclopedia di Esperanto", "text": ""}
{"id": "1869174", "revid": "1305772", "url": "https://it.wikipedia.org/wiki?curid=1869174", "title": "Gypsy Woman", "text": ""}
{"id": "1869181", "revid": "110157", "url": "https://it.wikipedia.org/wiki?curid=1869181", "title": "Microregione di Paracatu", "text": "Paracatu \u00e8 una microregione del Minas Gerais in Brasile, appartenente alla mesoregione di Noroeste de Minas.\nComuni.\n\u00c8 suddivisa in 10 comuni:"}
{"id": "1869182", "revid": "767487", "url": "https://it.wikipedia.org/wiki?curid=1869182", "title": "Fabio Ciani", "text": "Laureato in scienze politiche, ha occupato ruoli nella gestione di aziende sanitarie, \u00e8 stato eletto consigliere regionale del Lazio nel 1990 come esponente della Democrazia Cristiana. Nel 1993 aderisce al movimento Alleanza Democratica e successivamente all'Unione Democratica.\nAssessore regionale dal 1993, nel 1996 viene eletto deputato per il collegio uninominale di Tivoli, riconfermato nel 2001. Nel frattempo aderisce al Partito Popolare Italiano e successivamente alla Margherita, di cui diventa presidente dell'assemblea regionale. \u00c8 assessore alla mobilit\u00e0 nella giunta regionale di Piero Marrazzo (2005-2009). Aderisce poi al Partito Democratico.\nNel 2007 viene nominato Presidente dell'Autorit\u00e0 Portuale di Civitavecchia.\nA maggio 2008 diventa eurodeputato, subentrando a Luciana Sbarbati nel frattempo eletta al Parlamento nazionale. Iscritto al gruppo dell'ALDE."}
{"id": "1869185", "revid": "729019", "url": "https://it.wikipedia.org/wiki?curid=1869185", "title": "Microregione di Una\u00ed", "text": "Una\u00ed \u00e8 una microregione del Minas Gerais in Brasile, appartenente alla mesoregione di Noroeste de Minas.\nComuni.\n\u00c8 suddivisa in 9 comuni:"}
{"id": "1869186", "revid": "110157", "url": "https://it.wikipedia.org/wiki?curid=1869186", "title": "Microregione di Barbacena", "text": "Barbacena \u00e8 una microregione del Minas Gerais in Brasile, appartenente alla mesoregione di Campo das Vertentes.\nComuni.\n\u00c8 suddivisa in 12 comuni:"}
{"id": "1869189", "revid": "110157", "url": "https://it.wikipedia.org/wiki?curid=1869189", "title": "Microregione di Lavras", "text": "Lavras \u00e8 una microregione del Minas Gerais in Brasile, appartenente alla mesoregione di Campo das Vertentes.\nComuni.\n\u00c8 suddivisa in 9 comuni:"}
{"id": "1869190", "revid": "110157", "url": "https://it.wikipedia.org/wiki?curid=1869190", "title": "Microregione di S\u00e3o Jo\u00e3o del-Rei", "text": "S\u00e3o Jo\u00e3o del-Rei \u00e8 una microregione del Minas Gerais in Brasile, appartenente alla mesoregione di Campo das Vertentes.\nComuni.\n\u00c8 suddivisa in 15 comuni:"}
{"id": "1869192", "revid": "110157", "url": "https://it.wikipedia.org/wiki?curid=1869192", "title": "Microregione di Bom Despacho", "text": "Bom Despacho \u00e8 una microregione del Minas Gerais in Brasile, appartenente alla mesoregione di Central Mineira.\nComuni.\n\u00c8 suddivisa in 12 comuni:"}
{"id": "1869196", "revid": "729019", "url": "https://it.wikipedia.org/wiki?curid=1869196", "title": "Microregione di Curvelo", "text": "Curvelo \u00e8 una microregione del Minas Gerais in Brasile, appartenente alla mesoregione di Central Mineira.\nComuni.\n\u00c8 suddivisa in 11 comuni:"}
{"id": "1869198", "revid": "110157", "url": "https://it.wikipedia.org/wiki?curid=1869198", "title": "Microregione di Tr\u00eas Marias", "text": "Tr\u00eas Marias \u00e8 una microregione del Minas Gerais in Brasile, appartenente alla mesoregione di Central Mineira.\nComuni.\n\u00c8 suddivisa in 7 comuni:"}
{"id": "1869200", "revid": "599013", "url": "https://it.wikipedia.org/wiki?curid=1869200", "title": "Jos\u00e9 Angel Gomez Marchante", "text": ""}
{"id": "1869202", "revid": "287204", "url": "https://it.wikipedia.org/wiki?curid=1869202", "title": "Nico Orengo", "text": "\u00c8 stato anche autore di filastrocche per bambini.\nBiografia.\nVisse e lavor\u00f2 a Torino dove fu tra l'altro responsabile per quasi un ventennio di \"Tuttolibri\", l'inserto settimanale de \"La Stampa\" dedicato alle novit\u00e0 letterarie. Di famiglia, per\u00f2, \u00e8 originario della Liguria: gli Orengo sono patrizi genovesi provenienti da Orange e Nico Orengo aveva il titolo di marchese, bench\u00e9 mai ostentato, anche se riportato sulla lapide della tomba, nel cimitero di La Mortola.\nDal 1964 al 1977 aveva lavorato presso le edizioni Einaudi, per cui ha pubblicato quasi tutti i suoi scritti. Nel 1976 gli \u00e8 conferito il Premio Nazionale Letterario Pisa per la narrativa. Altri riconoscimenti sono: il Premio Bergamo 1986, il Premio Dess\u00ec 1994 per la narrativa, il Premio Selezione Campiello 2002 e 2005, il Premio Brancati 2005.\nSpesso i suoi romanzi sono ambientati in Liguria nella riviera di Ponente, regione in cui trascorreva spesso alcuni mesi dell'anno (ad esempio \"La curva del latte\" e \"La guerra del basilico\") o nella zona piemontese delle Langhe (\"Di viole e liquirizia\"). Ne \"Gli spiccioli di Montale\" aveva avuto modo di attaccare la speculazione edilizia che aveva deturpato quelle zone, trovandosi poi ad affrontare (e vincere) un procedimento giudiziario. \nNel 2006 pubblica \"Hotel Angleterre\", un'appassionante indagine narrativa in cui dimostra ancora una volta tutta la sua notevole sensibilit\u00e0 stilistica e letteraria. \nIl suo ultimo romanzo \u00e8 \"Islabonita\", pubblicato nel 2009.\nRicoverato per problemi cardiaci, \u00e8 morto all'ospedale torinese le Molinette."}
{"id": "1869203", "revid": "204012", "url": "https://it.wikipedia.org/wiki?curid=1869203", "title": "Malattia di Rendu-Osler-Weber", "text": ""}
{"id": "1869204", "revid": "204012", "url": "https://it.wikipedia.org/wiki?curid=1869204", "title": "Morbo di Rendu-Osler", "text": ""}
{"id": "1869205", "revid": "640277", "url": "https://it.wikipedia.org/wiki?curid=1869205", "title": "Stella Q", "text": "Una stella Q (o buco grigio) \u00e8 un ipotetico tipo di stella degenere, ritenuto un derivato delle stelle di neutroni pi\u00f9 pesanti, in cui la materia si trova in uno stato esotico. Il termine \"stella Q\" non indica per\u00f2 una stella di quark: infatti la \"Q\" non sta per \"quark\", quanto piuttosto per il numero delle particelle conservate. Una stella Q potrebbe esser confusa, all'osservazione, con un buco nero stellare. Una possibile stella Q \u00e8 l'oggetto compatto contenuto in V404 Cygni."}
{"id": "1869207", "revid": "5165", "url": "https://it.wikipedia.org/wiki?curid=1869207", "title": "Hungaria Esperanto-Asocio", "text": "La Hungaria Esperanto-Asocio, o HEA (\"Associazione Esperantista Ungherese\"; in ungherese anche nota come MESZ, da Magyarorsz\u00e1gi Eszperant\u00f3 Sz\u00f6vets\u00e9g) \u00e8 la massima associazione esperantista attiva in Ungheria, distaccamento locale della Associazione Universale Esperanto.\nL'associazione ha cambiato nome e struttura diverse volte negli anni. L'attuale incarnazione di HEA fu fondata nel 1960, e succedette ad un'analoga associazione preesistente, ad essa omonima, a sua volta fondata nel 1902. Dal 1960 al 1991 il suo nome ufficiale \u00e8 stato \"Magyar Eszperant\u00f3 Sz\u00f6vets\u00e9g\" - \"Hungara Esperanto-Asocio\" (letteralmente \"Associazione Esperantista Ungherese\", ma con riferimento alla popolazione ungherese piuttosto che allo stato dell'Ungheria; la diversa accezione \u00e8 intraducibile in italiano)."}
{"id": "1869211", "revid": "287204", "url": "https://it.wikipedia.org/wiki?curid=1869211", "title": "Souper Ligka Ellada", "text": "La Souper Ligka Ellada (in greco \u03a3\u03bf\u03cd\u03c0\u03b5\u03c1 \u039b\u03af\u03b3\u03ba\u03b1 \u0395\u03bb\u03bb\u03ac\u03b4\u03b1) \u00e8 la massima serie del campionato greco di calcio. Organizzata dall'omonima lega professionistica, \u00e8 posta sotto l'egida della Federazione calcistica della Grecia, ed \u00e8 formata da 14 squadre. La competizione esiste dal 1959, quando fu varata la formula del girone unico, e fino al 2006 era conosciuta come Alpha Ethniki.\nStoria.\nLa prima organizzazione di un torneo di calcio in Grecia risale al 1906: si trattava del campionato panellenico, una coppa cui partecipavano inizialmente i maggiori club delle sole prefetture di Atene e del Pireo e che nel volgere degli anni fu allargata anche alle prefetture di Salonicco e dell'Acaia. La prima annata del campionato considerata ufficiale \u00e8, tuttavia, quella la stagione 1927-1928: \u00e8 infatti questa la prima edizione del campionato che fu organizzata dalla neonata Federazione calcistica della Grecia, che era stata fondata nel 1926. Ad ogni modo, in quel periodo il campionato non si tenne annualmente.\nDopo diverse edizioni di questo campionato a livello semi-dilettantistico, nel 1959 la Federazione calcistica ellenica riusc\u00ec ad organizzare un campionato con un formato simile a quello attuale e a quello degli altri campionati europei: nacque lAlpha Ethniki, che prevedeva un unico girone all'italiana a sedici squadre. Dall'edizione 1959-1960 il campionato viene disputato regolarmente e il numero di squadre partecipanti ha oscillato spesso tra 16 e 18. Al campionato greco hanno partecipato anche le squadre vincitrici della Divisione A cipriota tra il 1967 e il 1973. Tutte sono state retrocesse e sono tornate nel campionato cipriota la stagione successiva, tranne l' nel 1974, che per\u00f2 non partecip\u00f2 alla stagione successiva di Alpha Ethniki. Nel 1979 il calcio greco pass\u00f2 al professionismo. Nel 2006 \u00e8 nata la Super League.\nLa squadra pi\u00f9 titolata del campionato greco \u00e8 l' del Pireo, seguito dal di Atene. Queste due squadre e il sono le tre compagini che hanno partecipato a tutte le edizioni del campionato ellenico di massima divisione dal 1959. Le sopraccitate Olympiakos, Panathinaikos e l' sono le tre compagini che hanno vinto la quasi totalit\u00e0 dei campionati ellenici, motivo per il quale viene utilizzato, per designarle, il termine \"P.O.K.\", che per\u00f2 risale al 1927, quando esse rifiutarono di prendere parte al primo campionato ufficiale e giocarono invece partite con altre squadre europee. Sporadicamente tale dominio \u00e8 stato interrotto dalle due squadre di Salonicco, l'Aris e il PAOK. Quest'ultimo ha vinto il titolo nel 2018-2019, rompendo cos\u00ec il pluritrentennale dominio delle squadre della capitale.\nFormato.\nAl campionato partecipano 14 squadre in un unico girone all'italiana: la vincitrice \u00e8 proclamata Campione di Grecia, mentre le ultime due squadre retrocedono in Football League.\nPer quanto riguarda la partecipazione alle coppe europee, la squadra campione accede ai gironi della Champions League e la vincente della Coppa di Grecia accede all'Europa League. La seconda classificata accede ai preliminari della Champions, mentre le due successive giocano le eliminatorie dell'Europa League.\nPartecipazioni per squadra.\nSono 70 le squadre ad aver preso parte ai 63 campionati di Souper Ligka Ellada che sono stati disputati a partire dal 1959-1960 fino alla stagione 2021-2022 (della quale si riportano in grassetto le squadre militanti):"}
{"id": "1869212", "revid": "767487", "url": "https://it.wikipedia.org/wiki?curid=1869212", "title": "Il principe consorte", "text": "Il principe consorte (\"The Love Parade\") \u00e8 un film del 1929 diretto da Ernst Lubitsch, tratto dalla commedia in tre atti \"Le Prince consort\" di Jules Chancel e Leon Xanrof.\n\u00c8 il primo film parlato e cantato girato da Lubitsch, insieme alla coppia Jeanette MacDonald / Maurice Chevalier.\nChevalier era uno chansonnier parigino che, nel film, sfoggia imperturbabile il suo accento francese (anche se tutti gli altri interpreti - abitanti dell'inventato regno di Sylvania - parlano in un perfetto inglese/americano); Jeanette MacDonald \u00e8 qui al suo esordio cinematografico. Nel 1931, l'attore francese fu candidato all'Oscar nella categoria \"miglior attore\". Nella stessa edizione del premio, ottenne una seconda candidatura per \"La conquista dell'America\", ma l'Oscar fu poi assegnato a George Arliss.\nIl film/operetta ebbe successo, grazie alla regia di Lubitsch che utilizzava al meglio le doti canore e recitative dei due protagonisti.\nTrama.\nNello stato di Sylvania, la regina Luisa \u00e8 alla disperata ricerca di un marito. Dopo aver considerato varie possibilit\u00e0, sceglie come principe consorte il conte Alfred Renard, ambasciatore di Sylvania. Renard \u00e8 non solo uno dei personaggi pi\u00f9 in vista del paese, ma \u00e8 anche conosciuto come un impenitente dongiovanni. Tanto che \u00e8 stato appena richiamato in patria proprio a causa dello scandalo che provocano le sue continue avventure sentimentali.\nDopo il matrimonio reale, il conte Renard si accorge subito di essere considerato poco o nulla. Tutto il potere \u00e8 nelle mani della sovrana, mentre lui viene considerato alla stregua di un gradevole elemento d'arredo. Confinato nelle stanze da letto ad aspettare in pigiama che la regina torni da lui dopo aver passato in rassegna le truppe o altri incarichi similari, Alfred non ci sta. La storia d'amore dei due novelli sposi \u00e8 in pericolo. Ma il conte riuscir\u00e0 da buon diplomatico a risistemare i suoi rapporti con la consorte e a salvare il matrimonio.\nDeciso a farsi valere, dato che non gli riesce diversamente, prepara i bagagli per andarsene. La regina, all'inizio, gli ordina di rimanere. Quindi, glielo chiede gentilmente. Alla fine, supplica di non lasciarla. Vengono alla luce anche gli illustri antenati del conte, che risalgono s\u00ec a relazioni extraconiugali, per\u00f2 di altissimo rango. Forse Alfred \u00e8 il bis-bis nipote illegittimo di un re... Di conseguenza, adesso viene visto con occhio diverso dai var\u00ce dignitari che in precedenza lo snobbavano. Assurto a rango di principe consorte a tutti gli effetti, Renard riafferma i suoi diritti di marito (e maschio), mettendo \"in punizione\" la moglie, \"condannata\" a restargli sempre a fianco.\nProduzione.\nMusica.\nTutte le musiche del film sono firmate da Victor Schertzinger e dal paroliere Clifford Grey, a parte la musica del balletto.\nDistribuzione.\nIl film, distribuito dalla Paramount Pictures, venne presentato in prima mondiale a New York il 19 novembre nel 1929 e poi, due mesi dopo, sulla costa occidentale, a Los Angeles.\nData di uscita.\nConosciuto con il titolo \"Liebesparade\" o \"Der Prinzgemahl\" in tedesco, \"El desfile del amor\" in Spagna, \"Erotiki parelasis\" in Grecia, \"Parada do Amor\" in Portogallo, \"Parade d'amour\" in Francia e \"Prinsgemalen\" in Danimarca."}
{"id": "1869213", "revid": "121837", "url": "https://it.wikipedia.org/wiki?curid=1869213", "title": "Buco grigio", "text": ""}
{"id": "1869214", "revid": "767487", "url": "https://it.wikipedia.org/wiki?curid=1869214", "title": "Pierre-Albert Chapuisat", "text": "Carriera.\nEsord\u00ec come professionista nella squadra del Losanna, dove rimase quasi ininterrottamente per 10 anni, tra il 1966 e il 1976, quando venne ingaggiato dallo Zurigo, dove rest\u00f2 fino al 1984, e con il quale riusc\u00ec a vincere un campionato svizzero ed una Coppa di Lega.\nDopo essersi ritirato dall'attivit\u00e0 agonistica nel 1987, intraprese la carriera di allenatore, che svolge tuttora, conducendo importanti squadre svizzere, tra le quali il Losanna, il Winterthur e il Sion."}
{"id": "1869215", "revid": "174925", "url": "https://it.wikipedia.org/wiki?curid=1869215", "title": "Arti Marziali", "text": ""}
{"id": "1869216", "revid": "121855284", "url": "https://it.wikipedia.org/wiki?curid=1869216", "title": "Colle di Portet-d'Aspet", "text": "Il Colle di Portet-d'Aspet (in francese \"Col de Portet-d'Aspet \") \u00e8 un valico francese dei Pirenei situato alla quota di 1.069 m s.l.m. nel dipartimento dell'Alta Garonna, regione Midi-Pirenei, collega le valli dei fiumi Ger e Bouigane.\nStoria.\nFrequente punto di passaggio di tappa del Tour de France di ciclismo, ha conosciuto triste notoriet\u00e0 il 18 luglio 1995, allorquando, durante la discesa del colle, il ciclista italiano Fabio Casartelli ha perso la vita dopo una caduta. Da quel giorno, sul Portet-d'Aspet \u00e8 stata innalzata una stele in memoria dello sfortunato corridore italiano, presso la quale si ferma a rendergli omaggio il Tour tutte le volte che transita sul Portet-d'Aspet.\nApparizioni al Tour de France.\nIl Colle di Portet d'Aspet ha avuto la sua prima apparizione nel Tour de France del 1910; da allora, il colle, \u00e8 stato introdotto nel percorso per 32 volte."}
{"id": "1869217", "revid": "27723", "url": "https://it.wikipedia.org/wiki?curid=1869217", "title": "Associazione Esperantista Ungherese", "text": ""}
{"id": "1869219", "revid": "228587", "url": "https://it.wikipedia.org/wiki?curid=1869219", "title": "Giovanni Robusti", "text": "Biografia.\nNel 1994 fu eletto senatore per il Polo della libert\u00e0 in quota Lega Nord nel collegio uninominale di Suzzara, risultando il vincitore col 34,5% dei voti. Nel 1996 fu candidato alla Camera per la circoscrizione Lombardia 3 nella quota proporzionale, senza venire eletto. Divenne successivamente portavoce nazionale dei Cobas del latte. Fu tra i fondatori del movimento agricolo \"Terra\", che nel 1999 partecip\u00f2 alle elezioni provinciali di Cremona e Trento stipulando un patto federativo nel Blocco padano. In quell'anno fu anche candidato al Parlamento europeo, raccogliendo oltre 27.000 preferenze nella lista della Lega Nord nella circoscrizione nordoccidentale. Alle elezioni politiche del 2001 fu candidato al Senato come indipendente nella lista Italia dei valori di Antonio Di Pietro, da cui prese le distanze dopo l'insuccesso elettorale.\nNel 2004 fu candidato per la seconda volta alle elezioni europee con la Lega Nord, raccogliendo un numero di preferenze inferiore a quello della volta precedente (quasi 12.000 contro oltre 27.000) sufficienti tuttavia a subentrare, nel maggio 2008, ad Umberto Bossi, nel frattempo eletto al Parlamento nazionale. \u00c8 iscritto, da indipendente, al gruppo dell'Unione per l'Europa delle Nazioni.\nGiovanni Robusti nella sua attivit\u00e0 di senatore sollev\u00f2 lo scandalo FEDIT e lo scandalo AIMA. Nel primo caso, con un esposto alla polizia giudiziaria che prese il nome di \"teorema Robusti\" port\u00f2 alle dimissioni i vertici del tribunale fallimentare di Roma. L'iniziativa di Robusti fece scoppiare uno scandalo da 2.000 miliardi di lire, costituiti da finanziamenti e vendite fallimentari palesemente sottocosto.\nDalle indagini sull'Aima invece nacque una commissione governativa d'inchiesta che cerc\u00f2 di fare luce sui traffici di prodotti agroalimentari che fece scomparire centinaia di miliardi di lire di finanziamenti europei. Da questo settore nacque la successiva protesta dei Cobas Latte di Milano. Robusti infatti, con altri esponenti del mondo agricolo, port\u00f2 in sciopero gli allevatori del nord Italia a Linate."}
{"id": "1869220", "revid": "767487", "url": "https://it.wikipedia.org/wiki?curid=1869220", "title": "Nadine Coyle", "text": "Dopo alcune partecipazioni a festival di carattere musicale, ha partecipato al talent show britannico \"Popstars: The Rivals\", dal quale \u00e8 uscita vincitrice formando, insieme a Cheryl Cole, Sarah Harding, Nicola Roberts e Kimberley Walsh, il gruppo pop Girls Aloud. Facendo parte della formazione di questo complesso ha pubblicato sei album di grande successo commerciale. Nel 2010 ha debuttato come solista, firmandosi semplicemente come \"Nadine\", presentando il singolo \"Insatiable\", contenuto nell'omonimo album.\nBiografia.\nGli esordi.\nNel 2001 partecipa alla versione irlandese del format dal successo mondiale \"Popstars\", che si prefigge l'obiettivo di formare un gruppo pop composto da ragazzi e ragazze. Viene dapprima selezionata per entrare a far parte del nuovo gruppo musicale, ma poi squalificata perch\u00e9 aveva mentito sulla sua et\u00e0: per partecipare al programma era necessaria avere almeno 18 anni, e lei ne aveva appena 16.\nL'anno successivo, nel 2002, partecipa alla seconda edizione di Popstars nel Regno Unito, ovvero \"Popstars: The Rivals\", venendo anche questa volta scelta e diventando cos\u00ec uno dei cinque membri delle Girls Aloud.\nCon le Girls Aloud.\nCon le Girls Aloud ha iniziato una carriera fortunata, incidendo numerosi dischi che risulteranno essere vendutissimi in Gran Bretagna e Irlanda da cui verranno poi estratti singoli diventati veri e propri successi. Nel 2007 ha anche fatto un cameo, insieme alle altre quattro componenti del gruppo, al film \"St. Trinian's\", e fatto da testimonia per le tinture per capelli Sunsilk.\nPer il gruppo ha anche partecipato alla scrittura di alcune canzoni, tra cui \"100 Different Ways\", inclusa nell'album \"What Will the Neighbours Say?\", \"Why Do It\", la b-side del singolo \"I Think We're Alone Now\", e il primo singolo tratto dall'album \"Tangled Up\", \"Sexy! No No No...\".\nNel 2009 ha duettato con i Boyz II Men per la canzone \"Back for Good\", cover dell'omonima canzone dei Take That, inserita nell'album \"Love\" del gruppo.\n\"Insatiable\": debutto come solista.\nDurante il 2009, il gruppo ha deciso di sospendere temporaneamente le proprie attivit\u00e0 per concedere alle componenti la possibilit\u00e0 di mettere in pratica i propri progetti personali. La cantante ha quindi avuto la possibilit\u00e0 di registrare il suo primo disco come solista. Il 10 settembre 2010 \u00e8 stato presentato il suo primo singolo, intitolato \"Insatiable\", che anticipa l'album di debutto intitolato anch'esso \"Insatiable\", disponibile in Regno Unito dall'8 novembre dello stesso anno. L'album, accreditato semplicemente come \"Nadine\", \u00e8 stato pubblicato dall'etichetta discografica Black Pen e distribuito dalla Tesco. Entrambe le pubblicazioni si sono tuttavia rivelate un insuccesso commerciale.\nNel 2011 pubblica il singolo \"Sweetest High\" e annuncia di essere al lavoro per il secondo album solista.\nNel 2012 partecipa alla re-union con le Girls Aloud."}
{"id": "1869225", "revid": "1573940", "url": "https://it.wikipedia.org/wiki?curid=1869225", "title": "Abbazia di Sant'Angelo in Massa", "text": "L'antica abbazia di Sant'Angelo in Massa si raggiunge percorrendo la via Tiberina, nei pressi di Taizzano.\nLa stessa sorge su un luogo occupato da un'antica villa romana del tempo dell'imperatore Antonino.\nDa fonti storiche riportare nel Regestum Farfense si sa che nel 996 fu ceduta ai monaci benedettini, per diventare poi nel 1037 di propriet\u00e0 dell'Abbazia di Farfa.\nDel complesso del monastero \u00e8 rimasto poco della struttura originaria, interessante invece \u00e8 la chiesa inclusa nel complesso.\nLa facciata \u00e8 rivolta a sud-est e si presenta con una composizione a mattoncini e maioliche. Lavori eseguiti il et\u00e0 medievali stravolsero molto dell'antica architettura romanica.\nAlla chiesa si accede attraverso un portico rinascimentale costituito da sei pilastri in pietra e gli stessi sorreggono archi a tutto sesto.\nL'interno della chiesa, \u00e8 a tre navate con colonne in pietra che sostengono archi a tutto sesto.\nSopra l'altare c'\u00e8 una tela rappresentante la Nativit\u00e0, opera giovanile del Narnese Michelangelo Braidi.\nDi notevole interesse Risultano anche gli affreschi presenti su tutto l'ambiente.\nLa torre campanaria \u00e8 una costruzione medievale con una merlatura posticcia."}
{"id": "1869226", "revid": "287204", "url": "https://it.wikipedia.org/wiki?curid=1869226", "title": "Jos\u00e9 \u00c1ngel G\u00f3mez Marchante", "text": "Professionista dal 2004 al 2010, vinse una edizione della Vuelta al Pa\u00eds Vasco.\nCarriera.\nInizia a correre nel 1988 con la CC. Alcobendas. Il suo debutto come professionista avviene nel 2004, nella squadra Costa de Almer\u00eda-Paternina. Durante il suo primo anno come professionista finisce ottavo nella classifica generale della Vuelta a Espa\u00f1a. Si trasferisce dunque alla Saunier Duval-Prodir, con la quale durante il Giro del Delfinato 2005 arriva secondo nella tappa del Mont Ventoux alle spalle di Aleksandr Vinokurov, piazzandosi in settima posizione in classifica generale.\nNel 2006 conquista la classifica finale della Vuelta al Pa\u00eds Vasco, anche grazie ad una grande prova nella cronometro dell'ultimo giorno. Nello stesso anno riesce a piazzarsi quinto nella classifica generale della Vuelta a Espa\u00f1a, distaccato di 6'51\" dal vincitore Aleksandr Vinokurov.\nNel 2007 conquista la Subida a Urkiola. Al termine della stagione 2008 lascia la Scott (cos\u00ec ridenominata dopo l'addio della Saunier Duval dalla sponsorizzazione) per trasferirsi alla Cerv\u00e9lo TestTeam. Nuovo trasferimento al termine del 2009, col passaggio all'Andaluc\u00eda-Cajasur, che lascia a fine 2010."}
{"id": "1869227", "revid": "27723", "url": "https://it.wikipedia.org/wiki?curid=1869227", "title": "Hungara Esperanto-Asocio", "text": ""}
{"id": "1869228", "revid": "27723", "url": "https://it.wikipedia.org/wiki?curid=1869228", "title": "Associazione esperantista ungherese", "text": ""}
{"id": "1869229", "revid": "124702680", "url": "https://it.wikipedia.org/wiki?curid=1869229", "title": "Iridella (serie televisiva)", "text": "Iridella (\"Rainbow Brite\") \u00e8 una serie televisiva animata del 1984 prodotta da DiC Enterprises, Hallmark Entertainment, e da TMS Entertainment, composta da 13 episodi e ispirata alla linea di bambole omonime prodotte da Mattel. Nello stesso anno fu realizzato anche un film d'animazione: \"Iridella e il ladro di stelle\", nel 2014 \u00e8 stato creato un \"reboot-miniserie\" con lo stesso titolo, di una sola stagione di 3 episodi della durata di 13 minuti ciascuno, in Italia inedita.\nTrama.\nLass\u00f9 nel cielo, oltre l'arcobaleno, si trova il \"Paese dell'Arcobaleno\", un mondo fatato pieno di colore e di vita. Tanto tempo fa, lo Spirito delle Tenebre riusc\u00ec quasi a conquistarlo, facendo sparire tutti i colori e trasformandolo in una terra arida e buia. Per scongiurare la minaccia, fu inviata una bambina terrestre di nome Ciuffetta, che riusc\u00ec a riportare i colori al loro posto; dopo il successo della missione, Ciuffetta prese il nome di Iridella e divenne la guardiana del Paese dell'Arcobaleno. Iridella aveva l'incarico di mantenere vivi i colori con la sua speciale polvere di stelle e di rigenerare l'arcobaleno con la sua magica cintura. In questo compito Iridella viene aiutata da Stella Bianca, un cavallo parlante in grado di galoppare sull'arcobaleno, e da Folletto Bianco, unico ad avere il pelame di questo colore tra i folletti, che supervisiona i lavori nelle miniere.\nNelle miniere, dove lavorano i folletti dal pelo colorato e gli Amici dei Colori (5 bambine e 2 bambini vestiti ognuno di un colore diverso) vengono estratti i cristalli colorati, indispensabili per la fabbricazione della polvere magica di Iridella.\nFra i nemici di Iridella ci sono Murky Cupo e Lurky Guffo, una coppia di goffi quanto sgradevoli figuri, che odiano i colori e desiderano un mondo grigio e tetro."}
{"id": "1869233", "revid": "122203760", "url": "https://it.wikipedia.org/wiki?curid=1869233", "title": "Pallamano ai XIII Giochi del Mediterraneo", "text": "Presentiamo in questa pagina tutti i risultati delle partite di pallamano ai XIII Giochi del Mediterraneo.\nTorneo maschile.\nIl torneo maschile di pallamano si disputa a nel nuovo palazzetto di Conversano, vi parteciparono 13 squadre che per la fase preliminare vennero suddivise in quattro gruppi, tre da tre squadre, e uno da quattro. Passavano il turno le prime due di ogni girone. Tutte le altre squadre partecipavano agli spareggi dal 9 al 13 posto Il podio finale vide la Croazia in prima posizione, seguita dall'Italia e dalla Spagna; quarto posto per Slovenia."}
{"id": "1869235", "revid": "1430519", "url": "https://it.wikipedia.org/wiki?curid=1869235", "title": "Incognito Entertainment", "text": "Incognito Entertainment (originariamente Incog Inc) era una societ\u00e0 produttrice di videogiochi costituita da ex dipendenti di \nSingleTrac, sviluppatore di titoli come Twisted Metal e Jet Moto.\nIncognito Entertainment aveva sede a Salt Lake City, e faceva parte dei SCEA Santa Monica studio . La societ\u00e0 era gestita dal presidente e principale fondatore Scott Campbell, con la collaborazione di David Jaffe. \u00c8 stata chiusa nel 2009."}
{"id": "1869238", "revid": "20090", "url": "https://it.wikipedia.org/wiki?curid=1869238", "title": "Aeronautica militare jugoslava", "text": ""}
{"id": "1869240", "revid": "767487", "url": "https://it.wikipedia.org/wiki?curid=1869240", "title": "Domenico Antonio Basile", "text": "Laurea in ingegneria, inizia la sua attivit\u00e0 politica nel 1983 nel Movimento Sociale Italiano. \u00c8 consigliere e assessore comunale, componente del comitato centrale del MSI (dal 1990), segretario zonale di Vibo Valentia (dal 1992). Aderisce successivamente ad Alleanza Nazionale, di cui \u00e8 presidente provinciale del partito ed eletto alla Camera dei deputati nel 1994.\nDal 2002 al 2005 \u00e8 assessore regionale della Calabria con delega all'Ambiente.\nA giugno 2008 diventa eurodeputato, subentrando ad Adriana Poli Bortone nel frattempo eletto al Parlamento nazionale. Iscritto al gruppo dell'Unione per l'Europa delle Nazioni.\nNel 2009 vota contro la risoluzione \"anti-assenteisti\", che impone di pubblicare sul web le presenze all'europarlamento ."}
{"id": "1869244", "revid": "1702319", "url": "https://it.wikipedia.org/wiki?curid=1869244", "title": "New Morning", "text": "New Morning \u00e8 l'undicesimo album di Bob Dylan, pubblicato dalla Columbia Records nel 1970.\nIl disco.\nPubblicato solo quattro mesi dopo il controverso \"Self Portrait\", il pi\u00f9 conciso ed immediato \"New Morning\" ebbe un'accoglienza migliore da parte dei critici e dei fan. Meglio accolto fu il ritorno di un Dylan pi\u00f9 familiare, che da \"John Wesley Harding\" aveva iniziato a cantare in modo pi\u00f9 morbido. In retrospettiva, l'album rappresenta uno dei suoi successi minori, specialmente in seguito alla pubblicazione di \"Blood on the Tracks\" del 1975, spesso visto come un pieno ritorno alla forma degli anni sessanta.\nL'album raggiunse la settima posizione nella classifica degli album di Billboard, e permise a Dylan di raggiungere la vetta della classifica inglese per la sesta volta. La canzone che ha avuto commercialmente pi\u00f9 successo \u00e8 \"If Not for You\", rifatta anche da George Harrison, il quale suona la chitarra nella versione in \"The Bootleg Series Volumes 1\u20133 (Rare &amp; Unreleased) 1961\u20131991\" (1991), ed \u00e8 stata un successo per Olivia Newton-John nel 1971.\nDylan dedica un capitolo del primo volume della sua autobiografia a \"New Morning\". Molte altre preliminari versioni dell'album sono state documentate da vari bootleg e da parte dell'album \"Dylan\" (1973). Dylan ha suonato nei concerti solamente quattro delle dodici canzoni presenti nell'album; una, \"If Dogs Run Free\", fece il suo debutto live il 1\u00ba ottobre del 2000, nei giorni del trentesimo anniversario della pubblicazione dell'album.\nRegistrazione.\nPubblicato appena quattro mesi dopo \"Self Portrait\", fu oggetto di speculazioni il fatto che \"New Morning\" venne rapidamente registrato e pubblicato, come se fosse un'immediata risposta alle caustiche critiche che colpirono \"Self Portrait\". Infatti, gran parte del materiale di \"New Morning\" era gi\u00e0 stato registrato quando venne pubblicato \"Self Portrait\".\nIn un'intervista del 1975 Dylan dichiar\u00f2: \u00abIn tutta franchezza non dissi \"Oh mio dio, alla gente \"Self Portrait\" non piacer\u00e0, bisogna che ne faccia subito un altro\"; no, niente di tutto questo. Fu solo una coincidenza se \"New Morning\" venne fuori dopo tanto poco tempo dall'uscita del suo predecessore\u00bb.\nNel marzo 1970 venne registrato gran parte di \"Self Portrait\", ma Dylan registr\u00f2 anche tre canzoni che poi us\u00f2 per \"New Morning\": \"Went to See the Gypsy\" (suonata con una tastiera), \"Time Passes Slowly\", e \"If Not For You\". Vennero registrate pi\u00f9 versioni, ma neppure una era soddisfacente.\nDopo aver terminato le registrazioni di \"Self Portrait\", Dylan tenne altre sessioni agli studi della Columbia Records a New York iniziate il 1\u00ba maggio del 1970. Nello studio B la prima sessione vedeva alla chitarra George Harrison, al basso Charlie Daniels e alla batteria Russ Kunkel. Vennero registrate un gran numero di cover e vecchie canzoni in aggiunta ad altre di nuove. La registrazione di \"Went to See the Gipsy\" registrata in queste sessioni venne inclusa in \"New Morning\".\nNella primavera del 1970 Dylan venne coinvolto nella scrittura delle canzoni per una commedia teatrale di Archibald MacLeish intitolata \"The Devil and Daniel Webster\", di cui esisteva anche una versione musicale intitolata \"Scratch\". Dylan scrisse per la commedia \"New Morning\", \"Time Passes Slowly\" e \"Father of Night\". Quest'ultima gener\u00f2 delle controversie tra Dylan e MacLeish che spinsero Dylan a lasciare il progetto. Dylan scrisse nella sua autobiografia: \u00abLa commedia di Archie era molto cupa, greve come un omicidio a mezzanotte\u00bb. Al Kooper, citato come co-produttore dell'album, in seguito disse che le tre canzoni erano \u00abpraticamente il fulcro [di New Morning] [...]. Quello che lo convinse a scrivere un po' di pi\u00f9\u00bb. La sessione successiva venne registrata solo il 1\u00ba giugno. In questo periodo Dylan scrisse alcune nuove canzoni, tra cui \"Three Angels\", \"If Dogs Run Free\", \"Winterlude\", e \"The Man in Me\".\nDylan fece le seguenti registrazioni nello Studio E. In cinque giorni, dal 1 al 5 giugno, registr\u00f2 l'album; registr\u00f2 anche alcune cover con l'intenzione in includerle nell'album. La sessione del primo giugno fu dedicata solamente alle reinterpretazioni, ma l'unica che venne presa in considerazione per l'album fu \"Ballad of Ira Hayes\" di Peter La Farge. Il 2 giugno venne registrata una versione con pianoforte e voce di \"Spanish the Loving Tongue\"; Al Kooper cap\u00ec che c'erano buone possibilit\u00e0 che entrasse nell'album, ma alla fine venne accantonata (verr\u00e0 poi recuperata nel 1973 ed inserita nell'album eponimo \"Dylan\"). Nello stesso giorno vennero registrate anche \"Mr. Bojangles\" di Jerry Jeff Walker e la canzone tradizionale \"Mary Ann\", ma solo la prima venne tenuta in considerazione (anche in questo caso \"Mr. Bojangles\" far\u00e0 parte dell'album del 1973, composto quasi totalmente da \"cover\" di brani della tradizione statunitense).\nIl 9 giugno, alcuni giorni dopo l'ultima sessione, Dylan accett\u00f2 una \"laurea ad honorem\" dalla Princeton University. Per Dylan fu un'esperienza spiacevole e lo ispir\u00f2 nella scrittura di una nuova canzone, \"Day of the Locusts\". In una sessione tenutasi il 30 giugno Dylan registr\u00f2 una nuova versione di \"Blowin' in the Wind\", che per\u00f2 venne accantonata. Bob Johnston era accreditato come produttore, ma nel mese di luglio si era allontanato e non era intenzionato a ritornare. Cos\u00ec Dylan e Kooper crearono una tracklist preliminare di \"New Morning\". La prima sequenza includeva alcune cover cos\u00ec come una nuova versione di \"Tomorrow Is a Long Time\", una canzone inedita di Dylan risalente al 1962.\nIntanto Kooper convinse Dylan a registrare le sovraincisioni degli archi in \"Sign on the Window\". Una di queste sessioni avvenne il 13 luglio, ma Dylan volle escluderla dalla versione finale. Kooper convinse Dylan a registrare sovraincisioni anche per \"Spanish Is the Loving Tongue\" e per una registrazione del mese di marzo di \"If Not for You\" e \"Went to See the Gypsy\". Queste sessioni avvennero il 23 luglio, ma come le precedenti vennero scartate dal missaggio finale.\nIl 12 agosto Dylan tenne l'ultima sessione in cui registr\u00f2 una nuova versione di \"If Not for You\", \"Time Passes Slowly\" e \"Day of the Locusts\". Nella la tracklist finale, le tre registrazioni del 12 agosto vennero poste come tracce di apertura, mentre vennero scartate \"Ballad of Ira Hayes\" and \"Mr. Bojangles\".\nDescrizione dei brani.\n\"If Not for You\".\n\"If Not for You\" \u00e8 una canzone d'amore che ha avuto il maggior successo commerciale nella versione di Olivia Newton-John, con un arrangiamento simile alla cover che ne fece George Harrison nell'album \"All Things Must Pass\". La versione della Newton-John, che diede il titolo al suo album d'esordio, arriv\u00f2 al venticinquesimo posto nella classifica pop ed al primo nella Hot Adult Contemporary Tracks, mentre nel Regno Unito raggiunse il terzo posto nel 1971. \u00c8 l'unica canzone di \"New Morning\" pubblicata come singolo.\n\"Day of the Locusts\".\n\u00c8 una cinica canzone ispirata dalla cerimonia in cui l'Universit\u00e0 di Princeton confer\u00ec a Dylan una laurea ad honorem in musica. Dylan rimase contrariato dal discorso dell'oratore, il quale lo descrisse come \"l'autentica espressione della turbata e impegnata coscienza della Giovane America\", e non accenn\u00f2 mai alla sua musica. Il titolo fa riferimento alla piaga delle cavallette citata nella Bibbia in Esodo , Deuteronomio e Apocalisse , ed al romanzo di Nathaniel West \"Day of the Locust\" (1939).\n\"Time Passes Slowly\", \"New Morning\" e \"Father of Night\".\nSono le tre canzoni che Dylan compose per il dramma di Archibald MacLeish \"Scratch\", l'ultima delle quali \u00e8 quella su cui Dylan e McLeish si divisero. Per McLeish il padre della notte era il diavolo, mentre secondo Dylan doveva essere Dio. \"New Morning\" probabilmente doveva servire da finale.\n\"Went To See The Gypsy\".\nDylan scrisse \"Went To See The Gypsy\" dopo aver incontrato per la prima volta Elvis Presley. Elvis, di ritorno dal servizio militare, suon\u00f2 per qualche mese a Las Vegas, ed \u00e8 proprio in un hotel della citt\u00e0 del Nevada che si svolge la canzone. Negli ultimi versi si parla anche di una piccola citt\u00e0 del Minnesota, forse Hibbing, in cui Dylan visse la sua infanzia.\n\"Winterlude\" e \"If Dogs Runs Free\".\n\"Winterlude\" \u00e8 una canzone d'amore umoristica dedicata ad una ragazza di nome Winterlude. Francesco De Gregori dichiar\u00f2 di essersi esplicitamente ispirato a questo brano per la composizione della sua \"Buonanotte fiorellino\". La canzone successiva \u00e8 \"If Dogs Run Free\", uno scattante beatnik in cui Al Kooper suona il pianoforte e Maeretha Stewart canta come corista.\n\"The Man in Me\".\nNella canzone Dylan si rivolge ad una amante, arrendendosi alla persona che vede quando l'amante guarda attraverso di lui. \"The Man in Me\" \u00e8 stata inserita negli anni novanta nella colonna sonora del film dei fratelli Coen, \"Il grande Lebowski\".\nOuttakes.\nScritta da Charles Badger Clark, \"Spanish Is The Loving Tongue\" \u00e8 una triste canzone d'amore suonata da Dylan solo al pianoforte. La registrazione del 2 giugno 1970 venne inclusa come B-side di \"Watching the River Flow\", uscito il 3 giugno 1971.\nInizialmente Dylan pens\u00f2 di includere alcune cover e ne registr\u00f2 alcune, molte delle quali vennero incluse in \"Dylan\" (1973).\nLe sessioni di New Morning produssero un grande numero di outtakes, che consistono in nuove registrazioni di vecchie canzoni, materiale originale e un gran numero di rielaborazioni melodiche fatte con George Harrison.\nLe seguenti canzoni sono state registrate alla prima sessione di \"New Morning\" con George Harrison. La maggior parte di queste canzoni sono nuove registrazioni di materiale gi\u00e0 edito, ma in queste sessioni venne registrata anche la canzone \"Working on a Guru\", tuttora inedita. Degne di nota sono le canzoni \"Guru\", \"Telephone Wire\", \"Song to Woody\" e una versione completa di \"Yesterday\".\nL'album venne registrato in sei sessioni, con George Harrison presente solo nella prima. Le seguenti canzoni sono state registrate durante le rimanenti cinque sessioni. Tranne che per \"Ahoooah\", tutte le altre canzoni vennero registrate pi\u00f9 di una volta. Nel 1973 la Columbia Records ne pubblic\u00f2 sette in \"Dylan\", una sorta di ripicca nei confronti di Dylan che decise di cambiare casa discografica.\nTracce.\nTutte le canzoni sono state scritte da Bob Dylan."}
{"id": "1869247", "revid": "148107", "url": "https://it.wikipedia.org/wiki?curid=1869247", "title": "Circuito magnetico", "text": "Un circuito magnetico \u00e8 un circuito entro al quale si induce un campo magnetico per mezzo di opportuni avvolgimenti percorsi da corrente elettrica o per mezzo di uno o pi\u00f9 magneti permanenti.\nUn tale circuito \u00e8 solitamente realizzato con materiali ferromagnetici, e possono anche essere presenti delle piccole interruzioni, dette \"traferri\". Le leggi che governano i circuiti magnetici sono del tutto simili a quelle dei circuiti elettrici, e sono sintetizzate nella legge di Hopkinson.\nLegge di Hopkinson.\nUn circuito magnetico \u00e8 composto da materiale ferromagnetico con una parte avvolta da formula_1 avvolgimenti di filo conduttore percorso da corrente formula_2 stazionaria o almeno quasi-stazionaria. Le leggi che governano i circuiti magnetici derivano dalle equazioni di Maxwell, in particolare dalla seconda equazione e dalla legge di Amp\u00e8re: la circuitazione di formula_3 lungo qualsiasi linea chiusa formula_4 che concatena formula_1 volte il circuito percorso da corrente formula_2 \u00e8 quindi uguale al prodotto formula_7, a sua volta uguale alla forza magnetomotrice \nSe la sezione formula_9 del conduttore \u00e8 di molto minore del quadrato della lunghezza formula_10 del circuito, l'induzione formula_11 all'interno del materiale \u00e8 con buona approssimazione parallela al circuito stesso. Perci\u00f2 il flusso del campo magnetico (misurato nel SI in Wb) attraverso la sezione pu\u00f2 essere scritto come\ne l'integrale precedente come:\nLa quantit\u00e0\nviene chiamata \"riluttanza\" del circuito magnetico e si misura in H-1. La legge che lega le grandezze fisiche caratteristiche di un circuito magnetico \u00e8 allora in regime di campo stazionario o quasi stazionario:\ndove formula_16 \u00e8 la \"tensione magnetica\" o forza magnetomotrice che ha le dimensioni di una corrente elettrica ma non corrisponde alla corrente che passa nell'induttore che genera il flusso, ma appunto al suo prodotto per il numero di avvolgimenti e perci\u00f2 viene misurata nel Sistema Internazionale in Ampere-spire. Sono invece impropri, in quanto riferiti ad altre grandezze che non caratterizzano i circuiti magnetici, i termini potenziale magnetico e corrente magnetica, e perci\u00f2 vanno assolutamente evitati.\nQuesta \u00e8 detta legge di Hopkinson ed \u00e8 equivalente alla legge di Ohm per i circuiti elettrici. Infatti la risoluzione di un circuito magnetico avviene nello stesso modo con cui si opera per i circuiti elettrici (leggi di Kirchhoff): ora per\u00f2 la forza magnetomotrice formula_17 sostituisce la forza elettromotrice formula_18, la riluttanza formula_19, la resistenza formula_20 e il flusso formula_21 la corrente formula_2.\nTraferro.\nIn un circuito magnetico un traferro \u00e8 un'interruzione dell'anello di materiale ferromagnetico, sufficientemente piccola da non determinare una dispersione eccessiva del flusso magnetico. Ad esempio, in una calamita a ferro di cavallo il traferro \u00e8 lo spazio che separa le due estremit\u00e0 magnetiche e che \u00e8 percorso comunque dalle linee di flusso del campo magnetico.\nLa sua presenza \u00e8 indesiderata in alcuni componenti elettrici, come ad esempio i trasformatori (eccetto casi molto particolari) nei quali \u00e8 tra le principali cause di perdite; mentre in altri casi \u00e8 indispensabile per il funzionamento del componente stesso, come accade ad esempio per i motori elettrici, le dinamo, le testine dei registratori magnetici o quelle per la lettura degli hard disk.\nIn presenza di un traferro i campi presenti nel circuito magnetico rispettano le condizioni di raccordo:\novvero la componente normale di formula_24 alla superficie di separazione si conserva, mentre formula_25 viene moltiplicato di un fattore pari alla permeabilit\u00e0 magnetica relativa del materiale di cui \u00e8 composto il circuito.\nSe l'alimentazione della corrente viene successivamente eliminata, dalla quarta legge di Maxwell per i mezzi materiali formula_26 e si ricava che\novvero che il vettore intensit\u00e0 magnetica formula_28 cambia verso nel passaggio dal materiale ferromagnetico all'aria (i pedici formula_29 e formula_30 qui adottati fanno riferimento rispettivamente al materiale e all'aria).\nInoltre, poich\u00e9 formula_31, si ricava che nel nucleo formula_28 e formula_33 sono concordi."}
{"id": "1869248", "revid": "287204", "url": "https://it.wikipedia.org/wiki?curid=1869248", "title": "Victor Hugo Pe\u00f1a", "text": ""}
{"id": "1869249", "revid": "767487", "url": "https://it.wikipedia.org/wiki?curid=1869249", "title": "Bart van der Leck", "text": "Biografia.\nStudi\u00f2 presso la Rijksschool voor Kunstnijheid e dal 1900 fino al 1904 presso la Rijksacademie di Amsterdam. I suoi primi disegni sono influenzati dallo stile impressionista di George Breitner e Isma\u00ebl. Negli anni '10 le sue opere furono caratterizzate sempre di pi\u00f9 da forme astratte. La collezionista pi\u00f9 importante fu Kr\u00f6ller-M\u00fcller.\nInsieme a Piet Mondrian e altri nel 1917 fond\u00f2 la rivista De Stijl. \nBibliografia.\nG. van Tuyl, E. van Straaten: \"Bart van der Leck, Maler der Moderne\", Wolfsburg 1994"}
{"id": "1869254", "revid": "109392846", "url": "https://it.wikipedia.org/wiki?curid=1869254", "title": "Termoforesi", "text": "Il fenomeno della termoforesi, chiamato anche termodiffusione o effetto Ludwig-Soret, consiste nella migrazione di particelle, immerse in un fluido, indotta da un gradiente di temperatura.\nIl fenomeno, pur essendo noto da tempo, risulta aver ancora aspetti non completamente compresi, e manca di una esauriente trattazione teorica.\nLegge di Soret.\nLa termoforesi \u00e8 stata per la prima volta osservata da Carl Ludwig nel 1856 e poi studiata da Charles Soret nel 1897. Il fenomeno \u00e8 chiamato anche termodiffusione, per analogia con i processi diffusivi, solo che \u00e8 dovuto a un gradiente di temperatura, piuttosto che a un gradiente di concentrazione.\nLa termodiffusione avviene in ambiente gassoso o liquido, anche se in modalit\u00e0 diverse. Recenti analisi hanno dimostrato nei liquidi dipendenze, spesso sorprendenti, da parametri quali la salinit\u00e0, la superficie, la concentrazione e il peso molecolare. Le analogie con l'elettroforesi suggeriscono l'influenza delle forze superficiali e la necessit\u00e0 di un trattamento idrodinamico.\nL'applicazione di piccole forze, sia che derivino da campi elettrici sia da gradienti di temperatura, pu\u00f2 essere descritta da relazioni lineari, anche per soluzioni complesse, potendo descrivere la densit\u00e0 di corrente di massa formula_1 sovrapponendo la legge di Fick di corrente lineare dovuta ad un gradiente di concentrazione, a quello della legge di Fourier di corrente lineare dovuta ad un gradiente termico:\nformula_2\ndove formula_3 \u00e8 la concentrazione, formula_4 la diffusivit\u00e0 di materia e formula_5 la diffusivit\u00e0 termica. Tuttavia, anche dimensionalmente, esso non \u00e8 propriamente un coefficiente di diffusione, ma \u00e8 la mobilit\u00e0 termoforetica, in quanto la velocit\u00e0 di una particella \u00e8 semplicemente:\nformula_6\nProblemi aperti.\nIl fenomeno \u00e8 studiato in quanto ha influenze importanti nei moti convettivi all'interno delle miscele. Inoltre la scala dei tempi della diffusione di massa \u00e8 maggiore di quella della termodiffusione. Per questo motivo la termoforesi influenza drammaticamente tutti i processi convettivi: solidificazione in leghe metalliche, nelle lave vulcaniche, nei moti convettivi nel mantello terrestre e nella crescita dei cristalli.\nUna descrizione microscopica dettagliata del fenomeno non \u00e8 ancora stata proposta. Per le miscele gassose la teoria cinetica fornisce alcune indicazioni, ma non pu\u00f2 essere applicata efficacemente ai liquidi. Inoltre la complessit\u00e0 del sistema non rende ancora possibile uno studio con modelli statistici, anche con simulazioni numeriche.\nLa maggior parte degli studi si sono concentrati nel tentativo di validare le evidenze sperimentali, in particolare lo spostamento delle specie pesanti verso il lato freddo. Inoltre molti esperimenti mostrano che formula_7 dipende esclusivamente da quantit\u00e0 locali e microscopiche della regione interessata.\nTermoforesi in edilizia.\nIn edilizia \u00e8 noto che in presenza di ponti termici, in condizioni invernali, sulla superficie interna dei solai in laterocemento o delle pareti, si pu\u00f2 determinare una non omogeneit\u00e0 della temperatura del materiale. Tale fenomeno nasce a causa della maggiore dispersione termica delle parti in calcestruzzo armato (travetti, travi, pilastri), rispetto a quelle contigue, realizzate in laterizi o materiali simili (es. blocchi in calcestruzzo per murature di tamponamento o pani di polistirolo come elementi di alleggerimento di solai in laterocemento).\nLa non uniformit\u00e0 della temperatura superficiale grazie alla termoforesi causa l'accumularsi della polvere nelle zone pi\u00f9 fredde e determina la comparsa di righe su soffitti o pareti.\nIl fenomeno pu\u00f2 essere quantificato tramite il fattore di eterogeneit\u00e0 di temperatura della superficie interna s:\nformula_8\ndove formula_9 \u00e8 la temperatura della superficie del ponte termico mentre formula_10 \u00e8 la temperatura della restante superficie. Per evitare l'insorgere di rigature, il fattore s non deve essere superiore a 1,5 - 2.\nProspettive.\nLa comprensione totale del fenomeno richiede nuovi esperimenti e contributi teorici. Le nuove tecniche di investigazione, che permettono di mappare il movimento delle singole particelle sono sicuramente le migliori. Se adesso, per limiti strumentali, \u00e8 difficile risolvere il moto di una singola particella con ottiche a elevata apertura numerica, \u00e8 ragionevole pensare come tale problema potr\u00e0 essere superato in futuro; vi \u00e8 infatti un largo interesse su queste tecniche di analisi da parte di molte discipline. Anche la conoscenza dell'influenza dei surfattanti e polielettroliti deve essere ampliata."}
{"id": "1869256", "revid": "1543377", "url": "https://it.wikipedia.org/wiki?curid=1869256", "title": "Guerra tra Zengidi e Crociati", "text": "La guerra tra Zengidi e Crociati inizi\u00f2 nel 1128, quando Zangi assunse il governo di Aleppo e termin\u00f2 quando suo figlio Norandino, governante di Aleppo e Damasco, mor\u00ec nel 1174. Sebbene gli Zengidi fossero tecnicamente Selgiuchidi essi rappresentarono una autonoma minaccia per gli Stati crociati.\nZangi.\nNel 1127 Zangi fu confermato atabeg di Mosul dal Sultano selgiuchide Mahmud II. \nQuando, l'anno seguente, egli divenne governante anche di Aleppo, le risorse combinate delle due citt\u00e0 fecero di lui una delle principali minacce per gli Stati crociati. \nTuttavia, Zangi inizialmente complott\u00f2 contro gli emirati di Homs e Damasco.\nNel 1135 Zangi mosse contro il latino Principato di Antiochia.\nQuando i Crociati non riuscirono a mettere in campo un esercito che gli si opponesse egli conquist\u00f2 le citt\u00e0 siriane di Atharib, Zerdana, Ma'arrat al-Nu'man e Kafr Tab. \nEgli sconfisse il re Folco di Gerusalemme nel 1137 alla Battaglia di Ba'rin e successivamente, espugn\u00f2 il castello di Ba'rin che non fu mai pi\u00f9 ripreso dai Crociati.\nNel 1138 contribu\u00ec a respingere un attacco franco-bizantino a Shayzar.\nA causa dei suoi continui tentativi di conquistare Damasco, questa a volte si alle\u00f2 con il latino Regno di Gerusalemme.\nIl coronamento della carriera di Zangi avvenne quando mosse contro la cristiana Edessa, mentre il grosso delle forze di questa si trovavano altrove egli assalt\u00f2 e cattur\u00f2 la citt\u00e0 di Edessa.\nLa parte occidentale della Contea di Edessa rimase in mano ai Crociati ancora per pochi anni prima di scomparire. \nLa caduta della Contea fu la causa scatenante della Seconda crociata.\nZangi fu assassinato da uno schiavo nel 1146. \nGli succedette ad Aleppo il suo secondo figlio Norandino, mentre il figlio maggiore Sayf al-Din Ghazi I eredit\u00f2 Mosul.\nNorandino.\nNorandino schiacci\u00f2 un breve tentativo dei cristiani di rioccupare Edessa nel 1146. \nL'anno successivo aiut\u00f2 la citt\u00e0 rivale di Damasco a respingere una spedizione crociata nella Battaglia di Bosra. \nNel 1148 la Seconda crociata fu costretta a togliere l'assedio di Damasco quando si avvicinarono gli eserciti di Norandino e suo fratello Saif.\nEgli annient\u00f2 l'esercito di Antiochia alla Battaglia d'Inab nel 1149.\nNorandino divenne sovrano di Mosul nel 1149. \nEgli conquist\u00f2 il resto della Contea di Edessa poco dopo la Battaglia di Aintab nel 1150.\nIn seguito per qualche anno rivolse la sua attenzione verso Damasco, eccetto quando prese per un breve periodo il porto crociato di Tortosa nel 1152. \nNel 1154 prese finalmente il controllo di Damasco dopo averne rovesciato il debole governante con l'aiuto della popolazione.\nIn seguito, per diversi anni, si occup\u00f2 degli affari di Mosul.\nNel 1157 sconfisse i cristiani nella Battaglia del lago di Hula.\nNel 1163 re Amalrico di Gerusalemme inizi\u00f2 le invasioni crociate dell'Egitto contro il Califfato Fatimide che era in via di disintegrazione; per contrastarlo Norandino intervenne con le sue forze nella guerra civile fatimide.\nQuello stesso anno egli fu sconfitto alla Battaglia di al-Buqaia in Siria. \nNel 1164 consegu\u00ec una grande vittoria sui Crociati alla Battaglia di Harim e continu\u00f2 conquistando Banias.\nIn Egitto, il suo generale Shirkuh vinse la Battaglia di al-Babein nel 1167, ma la guerra si trascin\u00f2 avanti. \nShirkuh trionf\u00f2 nel 1169, ma mor\u00ec poco dopo.\nA Shirkuh succedette il suo luogotenente e nipote Saladino; tutti i territori zengidi erano cos\u00ec uniti in un vasto impero, ma il nuovo governante d'Egitto, pur non rifiutando mai di riconoscere come suo signore Norandino, coltivava segrete ambizioni di segno diverso.\nSaladino si proclam\u00f2 Sultano nel 1171 e fond\u00f2 la dinastia Ayyubide.\nNorandino progett\u00f2 di muovere contro il \"parvenu\" ma mor\u00ec nel 1174. \nCon la sua morte l'impero zengide si frantum\u00f2."}
{"id": "1869262", "revid": "599013", "url": "https://it.wikipedia.org/wiki?curid=1869262", "title": "Carlo Bigatto", "text": "Viene indicato anche come Bigatto I per distinguerlo da Giorgio Bigatto, anch'egli calciatore juventino (nella stagione 1923-1924). Oltre al suo legame sportivo con la societ\u00e0 bianconera, presiedette la sezione di bocce del club nei primi anni 1940.\n\u00c8 scomparso nel 1942, all'et\u00e0 di 47 anni, dopo una lunga malattia.\nCaratteristiche tecniche.\nGiocatore.\nAbile dribblatore e ottimo marcatore, era rinomato per la capacit\u00e0 di rubare palla con estrema facilit\u00e0.\nCarriera.\nGiocatore.\nClub.\nInizi\u00f2 a giocare nella Junior, squadra dilettantistica, per poi trasferirsi nel di Torino. Nel 1913 pass\u00f2 ai concittadini della , con cui esord\u00ec diciottenne il 12 ottobre di quell'anno in una sfida contro il di Milano, segnando nell'occasione quella che rimarr\u00e0 la sua unica rete in maglia bianconera.\nDivenne presto noto alle cronache, da una parte per il caratteristico stile con cui scendeva in campo, indossando un cappello bianconero \u2014 \u00abun copricapo con due alette che scendono fin sotto le orecchie\u00bb \u2014 che, unito \u00aba due baffoni minacciosi\u00bb, gli conferivano un singolare aspetto piratesco; e dall'altra per l'abitudine decisamente lontana dai canoni della vita di atleta, di arrivare a fumare anche 140 sigarette al giorno.\nPer Bigatto, la cui attivit\u00e0 primaria era quella di gestire un deposito di legname, il calcio era pi\u00f9 che altro un modo per pubblicizzare la sua azienda, tanto che per mantenere \u00abuna condizione privilegiata che gli permetteva di fare quello che voleva\u00bb, tra cui l'avere il vizio del fumo, per tutta la carriera mantenne lo \"status\" di dilettante rifiutando sempre di venire stipendiato dalla societ\u00e0 juventina.\nCon il club torinese gioc\u00f2 inizialmente come centravanti. La sua carriera sub\u00ec un brusco stop nel 1915, quando fu costretto ad arruolarsi con la brigata fanteria Pinerolo per andare a combattere nella Grande Guerra. Una volta tornato dal fronte, da qui in avanti venne schierato prettamente come centromediano.\nPrimo uomo-simbolo del club bianconero, vi milit\u00f2 per oltre due decenni fino all'inizio degli anni 1930, divenendo con la fascia da capitano al braccio l'ideale \"trait d'union\" tra la Juventus dei fondatori e quella del \"Quinquennio d'oro\": scese in campo per l'ultima volta il 21 dicembre 1930 contro la , all'et\u00e0 di 35 anni, prima di ritirarsi a causa di tendini ormai malandati.\nNazionale.\nEsord\u00ec con la maglia dell' il 22 marzo 1925, sostituendo al 25' Ottavio Barbieri nella gara casalinga contro la vinta dagli \"azzurri\" per 7-0. In seguito rappresent\u00f2 la nazionale in altre quattro occasioni. Con Bigatto in campo la nazionale italiana non ha mai perso (4 vittorie e 1 pareggio).\nAllenatore.\nAllen\u00f2 la Juventus nell'annata 1934-1935, subentrando in dicembre all'esonerato Carlo Carcano, staccando a fine stagione l' di 2 punti in classifica e portando i bianconeri a vincere il quinto scudetto consecutivo del cosiddetto \"Quinquennio d'oro\"; fu poi sostituito da Virginio Rosetta nell'annata successiva. In seguito fu anche dirigente dei torinesi."}
{"id": "1869269", "revid": "121836", "url": "https://it.wikipedia.org/wiki?curid=1869269", "title": "Duca di Albany", "text": ""}
{"id": "1869270", "revid": "339392", "url": "https://it.wikipedia.org/wiki?curid=1869270", "title": "Religione ufficiale", "text": ""}
{"id": "1869271", "revid": "1543377", "url": "https://it.wikipedia.org/wiki?curid=1869271", "title": "Ipersplenismo", "text": " \nPer ipersplenismo in campo medico, si intende un anomalo funzionamento della milza, dove la sua regolazione diventa iperproduttiva nuocendo all'organismo. Da non confondersi con la splenomegalia di cui \u00e8 una condizione associata.\nEziologia.\nLe cause sono molteplici, alcune correlate ad anomalie ematiche come anemia e leucemia mieloide cronica, altre invece sono correlate a malattie infettive come malaria e tubercolosi.\nSintomatologia.\nSpesso risulta asintomatico oppure si mostrano emorragia, febbre, dolore addominale, pancitopenia, porpora.\nEsami.\nIl medico, grazie all'esame obiettivo, pu\u00f2 diagnosticare facilmente la malattia sia con la palpazione della milza ma anche con l'uso dello stetoscopio.\nTerapia.\nIn determinati casi viene utilizzata la splenectomia."}
{"id": "1869275", "revid": "1632387", "url": "https://it.wikipedia.org/wiki?curid=1869275", "title": "Mandrake (album)", "text": "Mandrake \u00e8 il quinto album in studio degli Edguy, pubblicato nel 2001."}
{"id": "1869276", "revid": "69794", "url": "https://it.wikipedia.org/wiki?curid=1869276", "title": "Bachelor of Arts", "text": "Il bachelor of arts (abbreviato frequentemente con la sigla B.A.\",\" dal latino \"baccalaureus artium\", letteralmente \u00abbaccellierato in arti\u00bb) \u00e8 una tipologia di bachelor, il primo grado accademico rilasciato dalle universit\u00e0 dei paesi anglofoni.\nDescrizione generale.\nViene rilasciato al termine del primo ciclo di studi. Tale ciclo, che assume il nome di \"graduate program\", dura in genere 3 anni nel Regno Unito (salvo che in Scozia), in Nuova Zelanda, in Australia e nel Qu\u00e9bec e 4 anni negli Stati Uniti, in Irlanda, in Scozia e nel resto del Canada.\nIn alcuni stati presenta somiglianze col \"bachelor of science\", in particolare perch\u00e9 sono i principali titoli di primo ciclo (\"undergraduate\"): ad esempio negli Stati Uniti ed in Canada includono una formazione di base (scienze umane, scienze sociali, scienze naturali e matematiche). Gli studenti devono scegliere una materia principale (\"major\") e potendo seguire ugualmente alcuni corsi facoltativi. Negli Stati Uniti un \"B.A.\" viene richiesto pi\u00f9 in ambiti professionali che in quelli puramente accademici. Per questo motivo \u00e8 pi\u00f9 facile che uno studente si proponga per un \"B.Sc.\" in determinate materie come finanza, contabilit\u00e0, diritto penale.\nNel mondo.\nNegli Stati Uniti e in Canada un \"bachelor of arts\" esige che lo studente abbia frequentato la maggioranza dei suoi corsi (la met\u00e0 o i tre quarti) nelle arti, termine che raggruppa le scienze sociali, le lettere, la musica o le arti plastiche. In alcuni atenei si d\u00e0 questo titolo anche agli studenti che abbiano seguito principalmente corsi nei campi delle scienze fisiche come la biologia e la chimica. Questo \u00e8 frequente in alcune delle pi\u00f9 prestigiose universit\u00e0 statunitensi della \"Ivy League\", come l'Universit\u00e0 di Princeton.\nIn Gran Bretagna la maggior parte delle universit\u00e0 mantiene la distinzione tra le arti e le scienze, ma certune, come l'Universit\u00e0 di Oxford e quella di Cambridge, conferiscono B.A. ad ogni studente qualunque sia la sua specializzazione."}
{"id": "1869282", "revid": "599013", "url": "https://it.wikipedia.org/wiki?curid=1869282", "title": "LEED", "text": ""}
{"id": "1869287", "revid": "12109", "url": "https://it.wikipedia.org/wiki?curid=1869287", "title": "Bachelor of Science", "text": ""}
{"id": "1869294", "revid": "78273", "url": "https://it.wikipedia.org/wiki?curid=1869294", "title": "Nuoto alle olimpiadi estive 1968", "text": ""}
{"id": "1869295", "revid": "78273", "url": "https://it.wikipedia.org/wiki?curid=1869295", "title": "Nuoto alle olimpiadi estive 1964", "text": ""}
{"id": "1869296", "revid": "78273", "url": "https://it.wikipedia.org/wiki?curid=1869296", "title": "Nuoto alle olimpiadi estive 1960", "text": ""}
{"id": "1869297", "revid": "78273", "url": "https://it.wikipedia.org/wiki?curid=1869297", "title": "Nuoto alle olimpiadi estive 1956", "text": ""}
{"id": "1869298", "revid": "78273", "url": "https://it.wikipedia.org/wiki?curid=1869298", "title": "Nuoto alle olimpiadi estive 1952", "text": ""}
{"id": "1869299", "revid": "78273", "url": "https://it.wikipedia.org/wiki?curid=1869299", "title": "Nuoto alle olimpiadi estive 1948", "text": ""}
{"id": "1869300", "revid": "78273", "url": "https://it.wikipedia.org/wiki?curid=1869300", "title": "Nuoto alle olimpiadi estive 1936", "text": ""}
{"id": "1869301", "revid": "78273", "url": "https://it.wikipedia.org/wiki?curid=1869301", "title": "Nuoto alle olimpiadi estive 1932", "text": ""}
{"id": "1869302", "revid": "78273", "url": "https://it.wikipedia.org/wiki?curid=1869302", "title": "Nuoto alle olimpiadi estive 1920", "text": ""}
{"id": "1869303", "revid": "78273", "url": "https://it.wikipedia.org/wiki?curid=1869303", "title": "Nuoto alle olimpiadi estive 1912", "text": ""}
{"id": "1869306", "revid": "78273", "url": "https://it.wikipedia.org/wiki?curid=1869306", "title": "Nuoto alle olimpiadi estive 1908", "text": ""}
{"id": "1869309", "revid": "289247", "url": "https://it.wikipedia.org/wiki?curid=1869309", "title": "Nuoto alle Olimpiadi estive", "text": ""}
{"id": "1869317", "revid": "289247", "url": "https://it.wikipedia.org/wiki?curid=1869317", "title": "Atletica leggera alle Olimpiadi 1968", "text": ""}
{"id": "1869321", "revid": "78273", "url": "https://it.wikipedia.org/wiki?curid=1869321", "title": "Pallanuoto alle olimpiadi estive 1968", "text": ""}
{"id": "1869322", "revid": "78273", "url": "https://it.wikipedia.org/wiki?curid=1869322", "title": "Pallavolo alle olimpiadi estive 1968", "text": ""}
{"id": "1869323", "revid": "78273", "url": "https://it.wikipedia.org/wiki?curid=1869323", "title": "Pentathlon moderno alle olimpiadi estive 1968", "text": ""}
{"id": "1869324", "revid": "205160", "url": "https://it.wikipedia.org/wiki?curid=1869324", "title": "Pugilato alle olimpiadi estive 1968", "text": ""}
{"id": "1869325", "revid": "78273", "url": "https://it.wikipedia.org/wiki?curid=1869325", "title": "Scherma alle olimpiadi estive 1968", "text": ""}
{"id": "1869326", "revid": "78273", "url": "https://it.wikipedia.org/wiki?curid=1869326", "title": "Sollevamento pesi alle olimpiadi estive 1968", "text": ""}
{"id": "1869327", "revid": "78273", "url": "https://it.wikipedia.org/wiki?curid=1869327", "title": "Tennis alle olimpiadi estive 1968", "text": ""}
{"id": "1869328", "revid": "289247", "url": "https://it.wikipedia.org/wiki?curid=1869328", "title": "Tiro a segno alle olimpiadi estive 1968", "text": ""}
{"id": "1869329", "revid": "289247", "url": "https://it.wikipedia.org/wiki?curid=1869329", "title": "Tuffi alle olimpiadi estive 1968", "text": ""}
{"id": "1869331", "revid": "289247", "url": "https://it.wikipedia.org/wiki?curid=1869331", "title": "Vela alle olimpiadi estive 1968", "text": ""}
{"id": "1869332", "revid": "767487", "url": "https://it.wikipedia.org/wiki?curid=1869332", "title": "Cavallino di Monterufoli", "text": "Il cavallino di Monterufoli \u00e8 una razza equina pi\u00f9 piccola di un normale cavallo ed \u00e8 molto longeva. La testa \u00e8 piuttosto lunga a differenza del collo, relativamente corto e muscoloso. La criniera \u00e8 particolarmente folta, il dorso largo e massiccio, groppa obbliga, la coda ha un'attaccatura bassa, gli arti sono forti e muscolosi. Gli zoccoli appaiono compatti e resistenti. Nell'insieme ha un aspetto armonico. Una volta domato \u00e8 docile e versatile, caratteristiche che lo rendono particolarmente adatto all'equitazione dei giovanissimi.\nIn passato il cavallino di Monterufoli era molto usato negli spostamenti tra Grosseto e Pisa in quanto robusto e resistente e per tanto adatto a percorsi impervi."}
{"id": "1869335", "revid": "3732", "url": "https://it.wikipedia.org/wiki?curid=1869335", "title": "David Griffith", "text": ""}
{"id": "1869341", "revid": "37056", "url": "https://it.wikipedia.org/wiki?curid=1869341", "title": "Cavallino di monterufoli", "text": ""}
{"id": "1869342", "revid": "339392", "url": "https://it.wikipedia.org/wiki?curid=1869342", "title": "\u00c4mter", "text": ""}
{"id": "1869343", "revid": "278954", "url": "https://it.wikipedia.org/wiki?curid=1869343", "title": "Atletica leggera alle Olimpiadi 1908", "text": ""}
{"id": "1869345", "revid": "78273", "url": "https://it.wikipedia.org/wiki?curid=1869345", "title": "Lacrosse alle olimpiadi estive 1908", "text": ""}
{"id": "1869346", "revid": "289247", "url": "https://it.wikipedia.org/wiki?curid=1869346", "title": "Motonautica alle olimpiadi estive 1908", "text": ""}
{"id": "1869348", "revid": "78273", "url": "https://it.wikipedia.org/wiki?curid=1869348", "title": "Polo alle olimpiadi estive 1908", "text": ""}
{"id": "1869349", "revid": "78273", "url": "https://it.wikipedia.org/wiki?curid=1869349", "title": "Pugilato alle olimpiadi estive 1908", "text": ""}
{"id": "1869350", "revid": "289247", "url": "https://it.wikipedia.org/wiki?curid=1869350", "title": "Racquets alle olimpiadi estive 1908", "text": ""}
{"id": "1869353", "revid": "78273", "url": "https://it.wikipedia.org/wiki?curid=1869353", "title": "Scherma alle olimpiadi estive 1908", "text": ""}
{"id": "1869354", "revid": "289247", "url": "https://it.wikipedia.org/wiki?curid=1869354", "title": "Tennis alle olimpiadi estive 1908", "text": ""}
{"id": "1869355", "revid": "289247", "url": "https://it.wikipedia.org/wiki?curid=1869355", "title": "Tiro a segno alle olimpiadi estive 1908", "text": ""}
{"id": "1869356", "revid": "37401", "url": "https://it.wikipedia.org/wiki?curid=1869356", "title": "Araldico", "text": ""}
{"id": "1869357", "revid": "289247", "url": "https://it.wikipedia.org/wiki?curid=1869357", "title": "Tiro alla fune alle olimpiadi estive 1908", "text": ""}
{"id": "1869358", "revid": "289247", "url": "https://it.wikipedia.org/wiki?curid=1869358", "title": "Tiro con l'arco alle olimpiadi estive 1908", "text": ""}
{"id": "1869359", "revid": "289247", "url": "https://it.wikipedia.org/wiki?curid=1869359", "title": "Vela alle olimpiadi estive 1908", "text": ""}
{"id": "1869371", "revid": "116690538", "url": "https://it.wikipedia.org/wiki?curid=1869371", "title": "Focke-Achgelis", "text": "La Focke-Achgelis &amp; Co., GmbH era un'azienda aeronautica specializzata in costruzione di elicotteri ed autogiro tedesca fondata nel 1937 da Henrich Focke e Gerd Achgelis.\nStoria.\nIl primo velivolo costruito dalla collaborazione dei due di progettisti era il Focke-Wulf Fw 61, conosciuto anche come Focke-Achgelis Fa 61, che fu anche il primo elicottero completamente controllabile mai realizzato. Il protitipo Fw 61 V1 effettu\u00f2 il suo primo volo non vincolato il 26 giugno 1935 ai comandi di Achgelis. Il progetto per\u00f2 venne presentato al grande pubblico a Berlino nel 1936, in una manifestazione in perfetto stile di regime dove il secondo prototipo realizzato, l'Fw 61 V2, venne ridipinto per l'occasione togliendo la matricola D-EKRA per far posto ad un evocativo \"Deutschland\". Ai comandi era stata chiamata Hanna Reitsch eroina nazista e pilota collaudatore di indubbie capacit\u00e0.\nNonostante il clamore suscitato dall'evento, Focke sub\u00ec pressioni da parte dell'azionariato dell'azienda per concentrarsi sulla normale produzione aeronautica. Per questo motivo, nel 1937, decise assieme ad Achgelis di fondare una nuova azienda per continuare la sperimentazione e la produzione della nuova tipologia di velivoli."}
{"id": "1869373", "revid": "110157", "url": "https://it.wikipedia.org/wiki?curid=1869373", "title": "Do It Again (The Chemical Brothers)", "text": "Do It Again \u00e8 il primo singolo estratto dall'album \"We Are the Night\" del duo inglese di musica elettronica The Chemical Brothers. Il singolo \u00e8 stato pubblicato tra il maggio e il giugno del 2007.\nSupportato da un video musicale diretto da Michael Haussman e girato in Marocco, il singolo ha raggiunto buone posizioni in classifica tra cui il secondo posto in quella italiana e il dodicesimo in quella britannica. La canzone \u00e8 stata nominata ai Grammy Awards come miglior brano dance, titolo poi assegnato a \"LoveStoned/I Think She Knows\" di Justin Timberlake. La versione iniziale conteneva un campionamento di \"On a Journey\" degli Elektrik Funk (\"I sing the funk electric\"), ma poi sostituita da \"Let's turn this thing electric\".\nIl brano risulta avere molte cose in comune all'omonima canzone del duo dance Razor &amp; Guidodel 1998, inclusa la stessa frase \"Do It Again\"."}
{"id": "1869375", "revid": "272605", "url": "https://it.wikipedia.org/wiki?curid=1869375", "title": "Gabet Chapuisat", "text": ""}
{"id": "1869377", "revid": "465169", "url": "https://it.wikipedia.org/wiki?curid=1869377", "title": "The Boxer", "text": ""}
{"id": "1869380", "revid": "300067", "url": "https://it.wikipedia.org/wiki?curid=1869380", "title": "Du\u0161an Mla\u0111an", "text": "Carriera.\nDebutta a 17 anni nel campionato svizzero dove chiude la sua prima stagione pro a 18 punti di media.\nNel 2005 tenta il grande salto e fa dei provini con i belgi del Telindus Ostenda, i serbi della Stella Rossa, e con le italiane Biella e Udine.\nProprio la formazione friulana lo tessera e gioca 11 partite.\nNella stagione successiva viene aggregato agli allenamenti estivi della Pallacanestro Varese.\nNel dicembre del 2006 passa in A2 con la Viola Reggio Calabria dove trova il campo ed il canestro con continuit\u00e0 segnando 9,8 punti di media in quasi 20 minuti di gioco in 13 partite.\nNel gennaio del 2008 torna a titolo definitivo nella sua Svizzera con il Lugano assieme al giovane polacco Pietras passato a Lugano in prestito.\nSi conferma come giocatore di punta della formazione elvetica risultando come secondo miglior marcatore del campionato.\nLa Premiata Montegranaro crede in lui e lo tiene in rosa per la stagione 2008-09. \nIl 4 dicembre 2008 va in prestito per un mese alla Pallacanestro Roseto in Legadue ma si fa male alla prima gara disputata.\nIl 1\u00ba marzo 2009 torna in Svizzera ai Lugano Tigers.\nIl 16 aprile 2021 annuncia la fine della sua carriera con la nazionale svizzera dopo 60 presenze."}
{"id": "1869389", "revid": "110157", "url": "https://it.wikipedia.org/wiki?curid=1869389", "title": "The Boxer (The Chemical Brothers)", "text": "The Boxer \u00e8 il terzo e ultimo singolo estratto dall'album \"Push the Button\" dei The Chemical Brothers. Il singolo \u00e8 stato pubblicato l'11 giugno 2005 in Regno Unito e il 12 giugno negli Stati Uniti. Alla canzone ha partecipato, nelle parti vocali, Tim Burgess dei Charlatans. \u00c8 stato il primo singolo dei Chemical Brothers a non entrare nella top40 dei singoli britannica."}
{"id": "1869393", "revid": "599013", "url": "https://it.wikipedia.org/wiki?curid=1869393", "title": "Tyrone Grant", "text": ""}
{"id": "1869397", "revid": "110157", "url": "https://it.wikipedia.org/wiki?curid=1869397", "title": "Believe (The Chemical Brothers)", "text": "Believe \u00e8 il secondo singolo estratto dall'album \"Push the Button\" del duo britannico di musica elettronica Chemical Brothers. Pubblicata nel maggio del 2005, la canzone ha raggiunta la posizione numero 18 della classifica britannica e include la partecipazione di Kele Okereke dei Bloc Party. In Italia la canzone \u00e8 stata usata come sigla di chiusura nel programma di attualit\u00e0 \"Nonsolomoda\".\nVideo musicale.\nIl video musicale \u00e8 ambientato nello stabilimento di Longbridge, all'epoca di propriet\u00e0 del gruppo MG Rover e chiuso con il fallimento del gruppo nell'aprile del 2005."}
{"id": "1869398", "revid": "300067", "url": "https://it.wikipedia.org/wiki?curid=1869398", "title": "Alejandro Montecchia", "text": ""}
{"id": "1869402", "revid": "22475", "url": "https://it.wikipedia.org/wiki?curid=1869402", "title": "Tunnel (romanzo)", "text": "Tunnel (titolo originale: \"Tunnels\", ma autopubblicato inizialmente come \"The Highfield Mole\" nel 2005) \u00e8 il primo libro dell'esalogia ideata e scritta da Roderick Gordon e Brian Williams, pubblicato in Inghilterra dalla Chicken House nel 2007 e in Italia da Arnoldo Mondadori Editore nel 2008. Il libro ha avuto un discreto successo in tutto il mondo, essendo stato pubblicato in 40 paesi. L'opera prosegue con \"Abisso\", pubblicato in Inghilterra nel 2008 e in Italia nel 2009.\nIl libro \u00e8 stato rifiutato da tanti editori prima che Barry Cunningham, lo scopritore di \"Harry Potter\", non decise di pubblicarlo, definendolo \"il prossimo Harry Potter\".\nTrama.\nWill ha un rapporto singolare con la luce. \u00c8 albino, ha ereditato dal padre una grande passione per l'archeologia e la sua indole schiva lo porta a rimanere spesso nell'ombra. Ma presto un evento misterioso lo precipita in un abisso in cui l'oscurit\u00e0 mostra il suo lato pi\u00f9 nero: partito insieme al suo amico Chester alla ricerca del padre scomparso inspiegabilmente durante uno scavo, Will scopre un passaggio segreto diretto a una citt\u00e0 sotterranea, costruita secoli prima sotto le fondamenta di Londra. \u00c8 in quel luogo senza luce che Will \u00e8 nato, ed \u00e8 l\u00ec che conoscer\u00e0 la sua vera famiglia. Ma i malvagi Styx, esangui creature a guardia della metropoli e del suo inviolabile segreto, non hanno alcuna intenzione di lasciarlo tornare in superficie. Per abbandonare il sottosuolo portando in salvo il padre e Chester, Will dovr\u00e0 attraversare un inferno di roccia e fango e affrontare creature che hanno molti motivi per nascondersi nel buio..."}
{"id": "1869403", "revid": "74801", "url": "https://it.wikipedia.org/wiki?curid=1869403", "title": "Grand Forks (Dakota del Nord)", "text": "Grand Forks \u00e8 la terza citt\u00e0 per numero di abitanti dello Stato del Dakota del Nord ed \u00e8 sede della Contea di Grand Forks, negli Stati Uniti d'America settentrionali. Nel luglio 2007 la sua popolazione era di residenti. Grand Forks, insieme a \"East Grand Forks\", un'estensione della citt\u00e0 situata nel Minnesota, forma il centro dell'Area Metropolitana di Grand Forks, chiamata \"Greater Grand Forks\" o The \"Grand Cities\", che conta in totale abitanti.\nSituata sulla sponda occidentale del fiume Red River of the North in una regione collinare conosciuta come Red River Valley, la citt\u00e0 \u00e8 particolarmente predisposta agli straripamenti e fu devastata particolarmente dall'inondazione del Red River del 1997. Originariamente chiamata Les Grandes Fourches, Grand Forks fu fondata 1870 da Alexander Griggs e ricevette lo status di citt\u00e0 il 22 febbraio 1881. La sua localizzazione alla confluenza (in inglese appunto detta anche \"fork\") tra il fiume Red e il Red Lake diede il nome attuale alla citt\u00e0.\nAnticamente noto centro agricolo, l'economia della citt\u00e0 \u00e8 oggi basata sull'insegnamento superiore, sulle infrastrutture mediche, sulla manifattura, sulla lavorazione del cibo e sulla ricerca scientifica. Dispone dell'Aeroporto internazionale di Grand Forks e della Grand Forks Air Force Base, nonch\u00e9 dell'Universit\u00e0 del Dakota del Nord, la pi\u00f9 antica nello Stato. L'Alerus Center e l'arena Ralph Engelstad ospitano gare di atletica, mentre il Museo d'Arte del Dakota del Nord e l'Auditorium Chester Fritz sono i pi\u00f9 importanti centri culturali cittadini.\nStoria.\nPrima della fondazione della citt\u00e0, il territorio nella quale essa si estende era un punto di incontro importante tra trib\u00f9 di Nativi Americani. I primi esploratori francesi che giunsero in questa zona, dei commercianti di pelle, la battezzarono \"Les Grandes Fourches\". Nel 1740, \"Les Grandes Fourches\" inizi\u00f2 a diventare un importante centro di commercio per i venditori di pelle. Un ufficio postale fu costruito qui il 15 giugno 1870 e da quel giorno il nome del territorio fu cambiato in \"Grand Forks\". Alexander Griggs, il capitano di una nave a vapore, \u00e8 riconosciuto come \"il padre di Grand Forks\". La nave a vapore di Griggs stava navigando sul fiume Red in una spedizione nel tardo autunno del 1870, forzando il capitano a trascorrere l'inverno a Grand Forks. Griggs fond\u00f2 una citt\u00e0 vera e propria nel 1875 e Grand Forks ricevette lo \"status\" di citt\u00e0 il 22 febbraio 1881. La citt\u00e0 crebbe velocemente dopo la costruzione della Great Northern Railway nel 1880 e della Northern Pacific Railway nel 1887. Nel 1883, l'Universit\u00e0 del Dakota del Nord venne costruita, sei anni prima che il Dakota del Nord venne riconosciuto ufficialmente come stato, nato dal Territorio del Dakota. Verso il 1900 vennero costruiti nuovi quartieri verso sud ed ovest e la citt\u00e0 si espanse nuovamente. Nel 1922 inizi\u00f2 la costruzione del North Dakota Mill and Elevator nella parte settentrionale della citt\u00e0. Nel 1954, Grand Forks fu scelta per la costruzione di una base aerea militare. Questo fatto port\u00f2 nuovi residenti nella citt\u00e0. La base militare e l'universit\u00e0 divennero cos\u00ec due parti integranti dell'economia cittadina. Furono inoltre costruiti, nella seconda met\u00e0 del XX secolo, l'Interstate 29 e due grandi magazzini a sud della citt\u00e0.\nGeografia fisica.\nTerritorio.\nGrand Forks \u00e8 localizzata a 119 chilometri (74 miglia) a nord di Fargo e a 233 chilometri (145 miglia) a sud di Winnipeg. Grand Forks \u00e8 situata sulla sponda occidentale del fiume Red River of the North in un'area conosciuta come Red River Valley. Il termine \"forks\" deriva dalla confluenza del fiume Red col fiume Red Lake. La citt\u00e0 copre un'area di 49,9 chilometri quadrati (19,2 miglia quadrate) in totale. Dato che la zona su cui \u00e8 situata la citt\u00e0 \u00e8 parecchio collinare, vari punti di essa si trovano su differenti altitudini. Non ci sono laghi entro i confini della citt\u00e0 di Grand Forks, ma i laghi Red e English Coulee si trovano a poca distanza e favoriscono un'agricoltura abbastanza produttiva. La Red River Valley \u00e8 il risultato dell'azione erosiva dei ghiacci avvenuta durante l'ultima glaciazione. Quando i ghiacciai si sciolser\u00f2, si form\u00f2 il lago Agassiz.\nClima.\nData la sua localizzazione nelle Grandi Pianure e alla sua distanza dagli oceani e dalle montagne, la citt\u00e0 gode di un clima continentale. Questo tipo di clima \u00e8 contrassegnato da quattro stagioni distinte e da grandi variazioni di temperatura in brevi archi di tempo. Dato che non ci sono montagne o grossi corpi d'acqua ad influenzare il clima, Grand Forks \u00e8 esposta ad alte pressioni provenienti dall'Artico. La citt\u00e0 \u00e8 conosciuta per i suoi lunghi inverni nevosi. Le estati sono invece calde; in questa stagione si presentano molti temporali.\nPopolazione.\nSecondo il censimento del 2000, a Grand Forks vivevano persone, ed erano presenti gruppi familiari. La densit\u00e0 di popolazione era di 989,8 ab./km\u00b2. Nel territorio comunale si trovavano unit\u00e0 edificate. Per quanto riguarda la composizione etnica degli abitanti, il 93,35% era bianco, lo 0,86% era afroamericano, il 2,75% era nativo, lo 0,96% proveniva dall'Asia e lo 0,06% proveniva dall'Oceano Pacifico. Lo 0,58% della popolazione apparteneva ad altre razze e l'1,44% a due o pi\u00f9. La popolazione di ogni razza ispanica corrispondeva all'1,87% degli abitanti.\nLe sei principali ascendenze degli abitanti sono: norvegesi (36,4%), tedeschi (34,7%), irlandesi (10,6%), francesi (6,5%), polacchi (6,2%) e inglesi (6,1%).\nPer quanto riguarda la suddivisione della popolazione in fasce d'et\u00e0, il 21,4% era al di sotto dei 18, il 22,9% fra i 18 e i 24, il 27,7% fra i 25 e i 44, il 18,3% fra i 45 e i 64, mentre infine il 9,8% era al di sopra dei 65 anni di et\u00e0. L'et\u00e0 media della popolazione era di 28 anni. Per ogni 100 donne residenti vivevano 102,0 maschi.\nEconomia.\nI principali produttori presenti a Grand Forks \u00e8 il produttore di turbine eoliche LM Glasfiber, il produttore di piccoli aerei Cirrus Design. J. R. Simplot Company \u00e8 il maggiore produttori di alimenti presente in citt\u00e0; il North Dakota Mill and Elevator, nell'area di Grand Forks, di propriet\u00e0 dello stato del North Dakota \u00e8 il pi\u00f9 grande mulino costruito negli Stati Uniti.\nAltri grandi datori di lavoro privati della citt\u00e0 sono il ramo locale di Alerus e la catena locale di supermercati Hugo."}
{"id": "1869404", "revid": "838137", "url": "https://it.wikipedia.org/wiki?curid=1869404", "title": "Grand Forks", "text": "Grand Forks pu\u00f2 riferirsi a diverse localit\u00e0:"}
{"id": "1869407", "revid": "599013", "url": "https://it.wikipedia.org/wiki?curid=1869407", "title": "Stephen Black", "text": ""}
{"id": "1869409", "revid": "62004", "url": "https://it.wikipedia.org/wiki?curid=1869409", "title": "Partecipanti al Giro d'Italia 2006", "text": "Elenco dei partecipanti al Giro d'Italia 2006.\nIl Giro d'Italia 2006 fu l'ottantanovesima edizione della corsa. Alla competizione hanno presero 22 squadre, 20 iscritte all'UCI ProTour pi\u00f9 due squadre invitate, la Ceramiche Panaria-Navigare e la Selle Italia-Serramenti Diquigiovanni, ciascuna delle quali composta da nove corridori, per un totale di 198 ciclisti. La corsa part\u00ec il 6 maggio da Seraing (Belgio) e termin\u00f2 il 28 maggio a Milano; in quest'ultima localit\u00e0 portarono a termine la competizione 150 corridori. \nCiclisti per nazione.\nLe nazionalit\u00e0 rappresentate nella manifestazione sono 27; in tabella il numero dei ciclisti suddivisi per la propria nazione di appartenenza:"}
{"id": "1869410", "revid": "729019", "url": "https://it.wikipedia.org/wiki?curid=1869410", "title": "Focke-Wulf Fw 186", "text": "Il Focke-Wulf Fw 186 era un autogiro biposto realizzato dall'azienda tedesca Focke-Wulf Flugzeugbau AG nel 1937.\nStoria del progetto.\nNel luglio 1935, il Reichsluftfahrtministerium eman\u00f2 una richiesta per la realizzazione di un velivolo con caratteristiche STOL da utilizzarsi nel ruolo di aereo da collegamento e ricognizione. Al bando, oltre alla Focke-Wulf Flugzeugbau AG, partecip\u00f2 anche la Gerhard-Fieseler-Werke la quale present\u00f2 il progetto di quello che diventer\u00e0 il famoso aereo STOL Fieseler Fi 156 \"Storch\" e la Siebel Flugzeugwerke KG con il suo Siebel Si 201.\nPer progettare l'Fw 186 Henrich Focke, allora concentrato nella realizzazione dell'Fw 61, incaric\u00f2 il Dipl.-Ing. Erhard Kosel, il quale si era basato sull'esperienza acquisita dall'azienda nel produrre su licenza i britannici Cierva C.30. Cos\u00ec prese come base di partenza un Fw 56 \"St\u00f6sser\", un addestratore realizzato in tecnica mista, del quale conserv\u00f2 l'intera fusoliera abbinandola ad un supporto centrale che sosteneva il rotore a tre pale posto dove era posizionata originalmente l'ala alta a parasole e integrando inferiormente la struttura con delle travature che avevano il compito di collegare le ruote anteriori del carrello d'atterraggio. La motorizzazione era affidata, come nello \"St\u00f6sser\", ad un Argus As 10 C, un 8 cilindri a V invertita da 177 kW (240 CV) e che aveva, oltre a fornire il moto all'elica posizionata sul muso, la funzione di mettere temporaneamente in movimento il rotore tramite una frizione, necessario questo per effettuare il decollo.\nIl Reichsluftfahrtministerium alla fine delle prove comparative prefer\u00ec lo Storch in quanto velivolo pi\u00f9 moderno e versatile, di conseguenza il progetto dell'Fw 186 venne definitivamente abbandonato."}
{"id": "1869418", "revid": "599013", "url": "https://it.wikipedia.org/wiki?curid=1869418", "title": "Christophe Sanchez", "text": "Carriera.\nDopo diversi campionati disputati nella sua citt\u00e0 natale, passa al Bologna in serie A, dove oltre alla concorrenza di Signori, Andersson e Kolyvanov deve misurarsi con un grave infortunio patito nel corso di una amichevole estiva che lo terr\u00e0 lontano dal campo per parecchi mesi. Debutta nel campionato italiano il 27 febbraio 1999 nella gara - Bologna 5-0, per poi chiudere la prima stagione bolognese con altre due presenze. Viene confermato per la stagione successiva, ma nonostante il cambio di allenatore da Mazzone a Buso il francese non trova spazio e a ottobre viene ceduto in prestito al Bordeaux. Due anni dopo torner\u00e0 in Italia al senza riuscire mai a segnare reti nel campionato italiano."}
{"id": "1869420", "revid": "400694", "url": "https://it.wikipedia.org/wiki?curid=1869420", "title": "Tomas van den Spiegel", "text": ""}
{"id": "1869426", "revid": "762947", "url": "https://it.wikipedia.org/wiki?curid=1869426", "title": "Ruth St. Denis", "text": "Il suo vero nome era Ruthie Dennis. Fu una delle pioniere della danza moderna americana.\nBiografia.\nAvviata allo studio delle ginnastiche delsartiste in tenera et\u00e0 dalla madre, segu\u00ec le teorie di Fran\u00e7ois Delsarte filtrate dal delsartismo americano e le lezioni di Maria Bonfanti, ballerina italiana della scuola di Carlo Blasis.\nDebutt\u00f2 come ballerina acrobatica a quindici anni e poi si esib\u00ec in spettacoli di vaudeville fino a entrare nel 1892 nella compagnia teatrale del regista e produttore di Broadway David Belasco. Durante una tourn\u00e9e di questa compagnia, in un drugstore di Buffalo rimase colpita da un manifesto di una pubblicit\u00e0 di sigarette che raffigurava la dea egiziana Iside, e inizi\u00f2 a concepire una danza egiziana per la quale studi\u00f2 approfonditamente alcuni testi. Ispirata dalle leggende dell'antico popolo egizio, nella sua mente prese forma un'idea di danza legata all'Oriente e al misticismo come punto di collegamento tra l'uomo e un mondo superiore. Spinta dall'orientalista Edmond Russel, present\u00f2 alla \"Progressive Stage Society\" di New York l'idea di un balletto innovativo ispirato all'India. La societ\u00e0 accett\u00f2 e produsse una versione ridotta del dramma sanscrito \"\u015aakuntal\u0101\" del poeta K\u0101lid\u0101sa con la St. Denis nel ruolo della ninfa S\u0101numat\u012b, che and\u00f2 in scena il 18 giugno 1905 al Madison Square Theatre.\nFu forse l'assolo di cui era protagonista nel \"\u015aakuntal\u0101\" ad ispirarle la sua danza pi\u00f9 famosa, \"R\u0101dh\u0101\", nel quale sono evidenti le influenze della cultura indiana e che Ruth present\u00f2 al New York Theatre la sera del 28 gennaio 1906. R\u0101dh\u0101 non fu la sola dea che Ruth interpret\u00f2: sempre pi\u00f9 convinta del contatto tra umano e divino nella danza, concep\u00ec coreografie sempre pi\u00f9 mistiche ed orientaleggianti, che davano ampio spazio all'elemento visivo. Iniziata con successo la carriera da solista, fece numerose tourn\u00e9e in Europa e nel 1914 spos\u00f2 il danzatore Ted Shawn con il quale nel 1915 fond\u00f2 a Los Angeles la compagnia \"Denishawn Dancers\" il cui nome nacque dalla fusione dei loro cognomi. Ben presto alla compagnia hanno affiancato una scuola di danza, la \"Denishawn School\". Celebri allieve di questa scuola furono Martha Graham e Doris Humphrey, considerate le vere fondatrici della danza moderna americana. Nel 1921 Shawn ha aperto una filiale della scuola a New York col nome di \"Eastern Denishawn\". Profondamente attenta anche al rapporto tra musica e danza, negli anni '20 cre\u00f2 un metodo di composizione coreografica che chiam\u00f2 \"Music Visualisation\".\nNel 1931 la Denishawn (compagnia e scuola) si sciolse e la St. Denis fond\u00f2 la Society of Spiritual Arts, con la quale si ripromise di promuovere la danza all'interno delle religioni. Nel 1933 scrisse un libro, mai pubblicato, dal titolo \"The Divine Dance\", nel quale raccolse le sue idee sulla danza e la religione.\nNel 1938, per la prima volta negli Stati Uniti, fond\u00f2 un corso di danza all'Adelphi College di Brooklyn. \nAl cinema.\nRuth St. Denis lavor\u00f2 anche per il cinema. Negli anni dieci, collabor\u00f2 con David Wark Griffith curando le coreografie per uno dei capolavori della storia del cinema muto, \"\" (1916), per l'episodio ambientato a Babilonia. \nRuth era gi\u00e0 apparsa sugli schermi nel 1894 in \"Ruth Dennis\" girato negli studi Black Maria, un breve cortometraggio che le era stato dedicato da William K.L. Dickson, regista di punta del primissimo cinema delle origini, un regista e inventore che lavorava per Edison. Nel 1915 aveva coreografato le danze di Rosie Dolly, una delle famose Dolly Sisters, la quale aveva il ruolo di una danzatrice esotica in \"The Lily and the Rose\", un film che aveva come protagonista Lillian Gish, sceneggiato da Griffith e diretto da Paul Powell."}
{"id": "1869429", "revid": "118834", "url": "https://it.wikipedia.org/wiki?curid=1869429", "title": "Ruth Saint Denis", "text": ""}
{"id": "1869430", "revid": "118834", "url": "https://it.wikipedia.org/wiki?curid=1869430", "title": "Ruth Saint-Denis", "text": ""}
{"id": "1869431", "revid": "72396", "url": "https://it.wikipedia.org/wiki?curid=1869431", "title": "Ruth Dennis", "text": ""}
{"id": "1869432", "revid": "767487", "url": "https://it.wikipedia.org/wiki?curid=1869432", "title": "Steve Henson", "text": ""}
{"id": "1869438", "revid": "1543377", "url": "https://it.wikipedia.org/wiki?curid=1869438", "title": "Warner Scarab Junior", "text": "Il Warner Scarab Junior era un motore aeronautico radiale a 5 cilindri prodotto dall'azienda statunitense Warner Aircraft Corporation dal 1930.\nDestinato ad essere utilizzato su velivoli leggeri, era la versione pi\u00f9 piccola dell'R-420 Scarab.\nDescrizione tecnica.\nDerivato dal predecessore Scarab, lo Junior era in pratica la versione a 5 cilindri del modello superiore con il quale condivideva molti componenti interni. Come altri motori radiali simili dell'epoca era caratterizzato dalla presenza di 5 cilindri posizionati su una singola fila, dotati di alettatura per il raffreddamento tramite l'aria che proveniva dal moto dell'elica e del velivolo. La distribuzione adottata era la classica a valvole in testa (OHV) a 2 valvole per cilindro."}
{"id": "1869442", "revid": "599013", "url": "https://it.wikipedia.org/wiki?curid=1869442", "title": "Emiliano Busca", "text": ""}
{"id": "1869444", "revid": "726373", "url": "https://it.wikipedia.org/wiki?curid=1869444", "title": "Mamma detective", "text": "Mamma detective (\"Inspector Mom\") \u00e8 una serie televisiva statunitense."}
{"id": "1869446", "revid": "1543377", "url": "https://it.wikipedia.org/wiki?curid=1869446", "title": "Nuova macroeconomia keynesiana", "text": "La nuova macroeconomia keynesiana (NMK) o nuova economia keynesiana (NEK) \u00e8 una scuola di pensiero economica che, in risposta alle conclusioni della nuova macroeconomia classica, riabilita l'economia keynesiana, riprendendone l'impostazione e arricchendola di nuovi concetti. Due ipotesi principali definiscono l'approccio neokeynesiano alla macroeconomia.\nCome per l'approccio neoclassico, l'analisi macroeconomica dei neokeynesiani di solito presume che le famiglie e le imprese abbiano proprie aspettative razionali, tuttavia le due scuole differiscono nel fatto che l'analisi neokeynesiana di solito presupponga una variet\u00e0 di difetti di mercato. In particolare, i neokeynesiani ritengono che i prezzi e i salari siano vischiosi, ovvero non si adeguano istantaneamente alle variazioni delle condizioni economiche.\nLa vischiosit\u00e0 dei prezzi e dei salari, e le altre variabili del mercato presenti nei modelli neokeynesiani, implicano che l'economia possa fallire dall'ottenere la massima occupazione. I neokeynesiani sostengono dunque che la stabilizzazione macroeconomica con intervento dei governi centrali (usando la politica fiscale) o delle banche centrali (usando la politica monetaria) possa portare a un risultato pi\u00f9 efficace di una politica macroeconomica classica all'insegna del \"laissez faire\".\nDescrizione.\nOrigini.\nI primi contributi alla Nuova Macroeconomia Keynersiana furono redatti da N. Gregory Mankiw e David Romer in \"New Keynesian Economics\", volume 1 e 2.\nQuesti due volumi si focalizzano principalmente sulle microfondazioni, che sarebbero elementi microeconomici che possono produrre effetti macroeconomici Keynesiani, e non cercano ancora di costruire modelli macroeconomici completi.\nPi\u00f9 di recente, i macroeconomisti hanno iniziato a costruire modelli dinamici e stocastici di equilibrio economico generale (\"dynamic stochastic general equilibrium models\" o \"DSGE models\") con le caratteristiche Keynesiane. \nLa metodologia DSGE modeling dei neokeynesiani \u00e8 illustrata dal libro di Michael Woodford \"Interest and Prices: Foundations of a Theory of Monetary Policy\". \nGli economisti stanno ora attivamente studiando modelli quantitativi di questo tipo, e li stanno impiegando per analizzare l'ottimizzazione monetaria e la politica fiscale.\nTeorie della nuova macroeconomia keynesiana.\nTra le teorie principali possono annoverarsi la teoria insider-outsider di Assar Lindbeck e Dennis Snower, la teoria dei contratti periodici di Stanley Fischer e John B. Taylor, la teoria dei contratti impliciti (precedente alla nuova macroeconomia classica, ma riutilizzata nell'ambito della NMK), la teoria dell'isteresi di Olivier Blanchard e Lawrence Summers, la teoria dei salari efficienti, principalmente attribuita a Joseph Stiglitz e Carl Shapiro.\nMicrofondazioni di vischiosit\u00e0 dei prezzi.\nLe rigidit\u00e0 nominali, cio\u00e8 la vischiosit\u00e0 dei salari e dei prezzi, costituiscono un aspetto centrale dei modelli neokeynesiani. \nPerch\u00e9 i prezzi si dovrebbero adeguare lentamente? \nUna spiegazione comune data dai neokeynesiani \u00e8 la presenza di \"menu cost\", ovvero piccoli costi che devono essere pagati in modo da aggiustare il valore nominale dei prezzi. \nAd esempio, i costi per costruire un nuovo catalogo, price list, o menu sarebbero considerati costi indicativi. \nAnche se questi costi sembrano irrisori, i neokeynesiani spiegano come possano amplificare le fluttuazioni di breve periodo.\nNon solo le imprese devono pagare per cambiare i prezzi, ma, secondo N. Gregory Mankiw, vi sono anche effetti collaterali che accompagnano le variazioni dei prezzi: come scrive Mankiw, una ditta che abbassa i propri prezzi a causa di una diminuzione dell'offerta di denaro contribuir\u00e0 all'aumento del reddito reale dei clienti di tale prodotto, cosa che permetter\u00e0 al compratore di acquistarne di pi\u00f9, ma non necessariamente dalla ditta che ne ha abbassato i prezzi; poich\u00e9 le imprese non ricevono il massimo del beneficio dalla riduzione dei propri prezzi, il loro incentivo a ridurre i prezzi in risposta ad eventi macroeconomici diminuisce.\nStudi recenti (come quelli condotti da Golosov e Lucas) fanno rilevare che l'entit\u00e0 del \"menu cost\" necessaria per far corrispondere i micro-dati di aggiustamento dei prezzi all'interno di un modello di ciclo economico altrimenti standard \u00e8 eccessivamente alta per giustificare la tesi stessa del \"menu cost\". \nLa ragione di ci\u00f2 \u00e8 che tali modelli mancano di rigidit\u00e0 reali, che \u00e8 una propriet\u00e0 per la quale i guadagni non vengono schiacciati da grossi aggiustamenti in fattore prezzi (come i salari) che possono avvenire in risposta allo shock monetario. Modelli neokeynesiani pi\u00f9 moderni affrontano la questione assumendo che il mercato del lavoro \u00e8 segmentato, in modo tale che l'aumento dell'impiego da parte di una determinata impresa non determina allo stesso tempo la diminuzione dei profitti per le altre imprese.\nAltre fonti sulla vischiosit\u00e0 dei prezzi includono:\nAltri elementi microeconomici.\nOltre alla vischiosit\u00e0 dei prezzi, un'altra imperfezione di mercato costruita nella maggior parte dei modelli neokeynesiani \u00e8 l'assunzione che le imprese siano monopolistiche.\nInfatti, senza una sorta di potere monopolistico non avrebbe senso assumere la vischiosit\u00e0 dei prezzi, poich\u00e9 in un regime di competizione qualsiasi impresa che applichi un prezzo appena superiore alle altre sarebbe in condizioni di non vendere, cos\u00ec come ogni impresa che applichi un prezzo appena inferiore alle altre sarebbe obbligata a vendere di pi\u00f9 di ci\u00f2 che in realt\u00e0 produce proficuamente.\nPer cui i neokeynesiani presumono che le imprese usino il loro potere di mercato per mantenere i propri prezzi sopra al costo marginale, cosicch\u00e9 anche in caso falliscano nell'applicare prezzi ottimali esse mantengono in ogni caso un profitto. Molti studi macroeconomici hanno stimato il tipico grado del potere di mercato delle imprese, per cui questa informazione pu\u00f2 essere usata come parametro per i modelli neokeynesiani.\nAltri elementi microeconomici che appaiono in alcuni modelli neokeynesiani (sebbene non cos\u00ec comunemente come la vischiosit\u00e0 dei prezzi e la competizione imperfetta) sono i seguenti:\nModelli neokeynesiani DSGE.\nIn seguito al lavoro pionieristico, esaminato nei volumi di Mankiw e Romer, su che tipo di elementi microeconomici possano produrre effetti macroeconomici keynesiani, gli economisti iniziarono a mettere insieme questi pezzi per costruire modelli macroeconomici che descrivono le decisioni delle famiglie, delle imprese monopolistiche competitive, del governo o della banca centrale e di altri agenti economici. Le imprese monopolistiche si presume che affrontino alcuni tipi di vischiosit\u00e0 dei prezzi, cosicch\u00e9 ogni volta che le imprese riaggiustano i propri prezzi, esse devono tenere a mente che essi probabilmente resteranno invariati pi\u00f9 a lungo di quanto esse stesse vorrebbero.\nMolti modelli presumono che anche i salari siano rigidi: la produzione totale \u00e8 determinata dagli acquisti delle famiglie, che dipendono dai prezzi imposti dalle imprese. Siccome il comportamento macroeconomico deriva dall'interazione delle decisioni di tutti questi agenti, che agiscono nel corso del tempo, di fronte all'incertezza sulle condizioni future, questi modelli sono classificati come dinamici e stocastici di equilibrio economico generale (\"dynamic stochastic general equilibrium\", o DSGE, in lingua inglese). I parametri del modello sono di solito stimati o scelti in modo da far s\u00ec che le dinamiche del modello riporti similmente i dati macroeconomici attuali del paese o della regione che viene studiata.\nImplicazioni politiche.\nGli economisti neokeynesiani sono concordi con gli economisti neoclassici sul fatto che nel lungo periodo valga la dicotomia classica: i cambiamenti nell'offerta di moneta sono neutrali. Tuttavia, per il fatto che i prezzi nei modelli neokeynesiani sono vischiosi, un incremento nell'offerta di moneta (o, in equivalenza, un calo nei tassi d'interesse) fa aumentare l'offerta e diminuire la disoccupazione nel breve periodo.\nAd ogni modo, i neokeynesiani non supportano l'uso di una politica monetaria espansiva che permetta guadagni a breve per l'offerta e l'impiego, perch\u00e9 ci\u00f2 farebbe crescere le aspettative inflative e cos\u00ec accumulerebbe problemi per il futuro. Essi supportano invece l'uso di politiche monetarie per la stabilizzazione: incrementare improvvisamente l'offerta di denaro per produrre un temporaneo boom economico non \u00e8 raccomandato, in quanto eliminare le crescenti aspettative inflative sarebbe impossibile senza produrre recessione. \nTuttavia, quando l'economia \u00e8 colpita da un inatteso choc esterno, sarebbe una buona idea quella di compensare gli effetti macroeconomici dello choc con la politica monetaria. Ci\u00f2 \u00e8 particolarmente vero se l'inatteso choc (come una caduta della fiducia dei consumatori) \u00e8 del tipo che tende a far decrescere sia l'offerta che l'inflazione: in tal caso, espandere l'offerta di moneta (abbassando i tassi di interessi) aiuta, facendo aumentare l'offerta e nello stesso tempo stabilizzando l'inflazione e le aspettative inflative.\nStudi sulla politica monetaria ottimale nei modelli DSGE neokeynesiani focalizzati sulle regole sui tassi di interesse (specialmente la Regola di Taylor) specificano come la banca centrale dovrebbe aggiustare il tasso d'interesse nominale in risposta ai cambiamenti nell'inflazione e nell'offerta (pi\u00f9 precisamente, ottime regole di solito reagiscono ai cambiamenti nell'output gap, piuttosto che ai cambiamenti dell'offerta \"per s\u00e9\"). In alcuni semplici modelli DSGE neokeynesiani, si riscontra che stabilizzare l'inflazione \u00e8 sufficiente, perch\u00e9 mantenere perfettamente stabile la crescita dei prezzi nello stesso tempo aiuta a mantenere stabile sia l'offerta sia l'impiego al massimo livello desiderabile. Blanchard e Gal\u00ed hanno battezzato questa propriet\u00e0 la \"coincidenza divina\". Tuttavia, essi mostrano anche che in modelli con pi\u00f9 di un'imperfezione di mercato (per esempio, frizioni nell'aggiustare il livello di impiego o vischiosit\u00e0 dei prezzi), non si verifica la suddetta propriet\u00e0, essendoci invece un compromesso tra la stabilizzazione dell'inflazione e la stabilizzazione dell'impiego.\nRelazioni con altre scuole macroeconomiche.\nNel corso degli anni, una sequenza di \"nuove\" teorie macroeconomiche relative od opposte a quella keynesiana sono state influenti. Dopo la seconda guerra mondiale, Paul Samuelson us\u00f2 il termine \"sintesi neoclassica\" per riferirsi all'integrazione dell'economia keynesiana con l'economia neoclassica. L'idea era che il governo e la banca centrale mantenessero un sommario pieno impiego, in modo che le nozioni dell'economia neoclassica - centrate sull'assioma dell'universalit\u00e0 della \"scarcity\"\u2014 si potessero applicare. Il modello IS-LM di John Hicks fu centrale nella sintesi neoclassica.\nPi\u00f9 tardi il lavoro di economisti come James Tobin e Franco Modigliani che implicava pi\u00f9 enfasi nelle microfondazioni di consumi e investimenti fu a volte chiamato neokeynesianesimo. Esso \u00e8 spesso in contrasto con i post-keynesiani di Paul Davidson, che enfatizza il ruolo fondamentale dell'incertezza nella vita economica, specialmente per ci\u00f2 che concerne le questioni degli investimenti fissi dei privati.\nIl neokeynesianismo, con John B. Taylor, Stanley Fischer, Gregory Mankiw, David Romer, Olivier Blanchard, Nobuhiro Kiyotaki, Jordi Gal\u00ed, e Michael Woodford, \u00e8 una risposta a Robert Lucas e alla scuola neoclassica. Tale scuola criticava l'inconsistenza della teoria economica keynesiana in funzione del concetto di aspettative razionali: i neoclassici combinavano un unico equilibrio di pieno impiego con aspettative razionali. I neokeynesiani usano invece le microfondazioni per dimostrare che la vischiosit\u00e0 dei prezzi impedisce ai mercati di equilibrarsi. In tal modo l'equilibrio basato sulle aspettative razionali non ha bisogno di essere unico.\nLaddove la sintesi neoclassica sperava che la politica fiscale e la politica monetaria potessero mantenere il pieno impiego, i neoclassici asserivano che gli aggiustamenti nei prezzi e nei salari avrebbero automaticamente raggiunto quest'obiettivo nel breve periodo. I neokeynesiani, d'altra parte, vedono il pieno impiego come automaticamente raggiunto solo nel lungo periodo, poich\u00e9 i prezzi sono vischiosi nel periodo breve. Le politiche del governo e della banca centrale sono necessarie perch\u00e9 i tempi per giungere al lungo periodo potrebbero essere molto dilatati.\n Ci\u00f2 \u00e8 riflesso nel lavoro di alcuni economisti del FMI e di Donald Markwell.\nEsponenti della nuova macroeconomia keynesiana.\nI principali studiosi, i cui contributi possono essere ricondotti a questa scuola di pensiero, sono:\nCritiche.\nSe i nuovi keynesiani si oppongono ai nuovi classici le cui prescrizioni sono contrassegnate dal \"laissez-faire\", alcuni credono tuttavia che questa sia una vittoria di Pirro, perch\u00e9 le loro analisi li portano ad opporsi alle rigidit\u00e0 che distorcono il funzionamento del mercato."}
{"id": "1869447", "revid": "51323", "url": "https://it.wikipedia.org/wiki?curid=1869447", "title": "Nuova economia keynesiana", "text": ""}
{"id": "1869448", "revid": "599013", "url": "https://it.wikipedia.org/wiki?curid=1869448", "title": "Cesare Pancotto", "text": "Ha vinto il premio come miglior allenatore dell'anno nel 2006 e nel 2016.\nCarriera.\nDopo dei buoni trascorsi da playmaker nella natia Porto San Giorgio e continuando nella sua carriera a Pescara, in serie B, Pancotto ha incominciato ad allenare nel 1982 all'et\u00e0 di 27 anni, subentrando nella panchina della squadra della sua citt\u00e0, la Sangiorgese, a tre giornate dal termine ottenendo la promozione in serie B. Nel 1984, nella gara-2 di play-off, la Cida Sangiorgese sempre guidata da Pancotto ottiene la promozione in A2. Rimane a Porto San Giorgio fino al 1986, disputando due campionati di A2 ottenendo in ambedue casi la salvezza.\nNella stagione 1986-87 approda a Reggio Emilia. Di seguito sar\u00e0 per due anni alla Libertas Forl\u00ec, un anno alla Dinamo Sassari (con cui conquista una storica salvezza nell'anno dell'esordio in A2 dell'allora Banca Popolare, festeggiata matematicamente vincendo proprio contro la Jollycolombani Forl\u00ec), e tre anni a Pistoia dove ottiene la sua prima delle tre promozioni in A1, portando la squadra biancoazzurra anche ai play-off di A1.\nNella stagione 1993-94 approda alla Siena dove rimane per quattro anni ottenendo la promozione in A1 alla sua prima stagione di permanenza, mentre negli anni successivi raggiunge per due volte i play-off e nel 1996-97 ottiene la qualificazione alla Coppa Kora\u0107.\nNel 1997 arriva a Trieste, che riporta nella massima serie nella stagione successiva con l'allora Lineltex. Dopo i due anni triestini, ci sar\u00e0 la stagione alla guida della Virtus Roma.\nNel febbraio del 2001 viene richiamato sulla panchina triestina e vi rimane fino al 2004.\nNella stagione 2001-02 ottiene il 7\u00ba posto, nella stagione successiva il 10\u00ba posto e nella stagione 2003-04 la retrocessione con tanto di fallimento societario della Pallacanestro Trieste.\nNel 2004-05 ottiene il 9\u00ba posto con il Teramo Basket.\nNella stagione 2005-06 arriva alla Snaidero Udine, dove il primo anno arriver\u00e0 il 5\u00ba posto, nelle due successive annate altrettante salvezze, oltre ad una partecipazione in ULEB Cup.\nNella stagione 2008-09, subentrato alla decima giornata a Dragan \u0160akota, non \u00e8 riuscito nell'impresa di salvare una Fortitudo Bologna svogliata e deconcentrata come non mai per tutta la stagione, salvo un rush finale promettente, terminato con polemiche e amarezza ben oltre la fine della stagione regolare.\nNell'estate 2009 viene ingaggiato dall'Air Avellino, con la possibilit\u00e0 di formare il roster seguendo le proprie indicazioni (con un occhio al budget, ridotto rispetto alla deludente stagione precedente). Chiamato a guidare la compagine irpina verso obiettivi ambiziosi, raggiungibili solo con l'oculatezza necessaria nello scegliere i giocatori adatti e nel saperli gestire, e con l'esperienza che pochi altri possono vantare.\nIl 29 maggio 2010 di comune accordo con la societ\u00e0 risolve il contratto con l'Air Avellino, terminando l'avventura in Irpinia avendo ottenuto la salvezza ed il raggiungimento della semifinale di Coppa Italia.\nPoco meno di un mese pi\u00f9 tardi firma con il Basket Barcellona, formazione siciliana neopromossa in Legadue. Si dimette dalla guida del Barcellona nel febbraio 2012. Il 17 gennaio 2013 subentra al dimissionario Gianluca Tucci alla guida della Felice Scandone Basket Avellino rimanendoci fino alla fine della stagione. Il 10 dicembre dello stesso anno diventa il nuovo allenatore della Vanoli Cremona.\nIl 18 ottobre 2014, con la vittoria della propria squadra a Reggio Emilia, festeggia la millesima panchina in carriera tra serie A, Coppa Italia e Coppe Europee. L'8 maggio 2015 viene confermato sulla panchina della squadra lombarda. Il 5 maggio 2016 vince per la seconda volta nella sua carriera il premio come miglior allenatore della Serie A e rinnova con la Vanoli Cremona fino al 2018. Dopo un negativo inizio di campionato (nove sconfitte nelle prime 11 gare), viene esonerato il 13 dicembre seguente.\nIl 31 maggio 2018 diventa il nuovo allenatore della Poderosa Montegranaro.\nIl 14 giugno 2019 torna ad allenare nella massima serie, ingaggiato dalla Pallacanestro Cant\u00f9, con cui firma un annuale con opzione. Viene esonerato il 25 gennaio 2021, dopo quattro sconfitte consecutive, con Cant\u00f9 ultima in classifica insieme alla Pallacanestro Varese."}
{"id": "1869449", "revid": "767487", "url": "https://it.wikipedia.org/wiki?curid=1869449", "title": "Roberto Castellano", "text": "Carriera.\nGiocatore.\nHa formato, insieme ai compagni di squadra Fulvio Polesello, Enrico Gilardi e Stefano Sbarra, l'ossatura locale del Banco Roma degli anni d'oro, quella che permise di identificare la squadra con la citt\u00e0 e i tifosi, aprendo un ciclo di vittorie mai pi\u00f9 tornato sotto l'ombra del Cupolone.&lt;br&gt;Una volta fuori dalla squadra, prefer\u00ec rimanere nei lidi romani piuttosto che tentare avventure in altri porti, scendendo in Serie B al Master V Roma e portandolo alla promozione in A2. Nel 1986-1987 fu miglior marcatore della Serie B d'Eccellenza con la Montesacro Roma, con 30,7 punti di media.&lt;br&gt;Nel 1989, con l'entrata in societ\u00e0 del gruppo Ferruzzi, Castellano fu scelto, assieme alla vecchia bandiera Enrico Gilardi, per far parte ancora una volta della rosa della squadra. Ci\u00f2 gli permise di spendere gli ultimi sgoccioli di carriera sui parquet di Serie A, e nuovamente da protagonista.\nAllenatore di squadre giovanili.\n\u00c8 colui che ha consegnato al basket italiano uno dei suoi giocatori pi\u00f9 rappresentativi, il \"Mago\" Andrea Bargnani, ex-giocatore della squadra romana Sam Basket Roma, selezionato come prima scelta al DRAFT NBA del 2009. Anche Giuliano Maresca, anch'esso romano e talento emergente alla Benetton Treviso, passato poi ad altre squadre e convocato in nazionale \u00e8 cresciuto sotto la sua direzione. Anche altri cestisti di fama nazionale tra cui Emiliano Benini , Andrea Iannilli, Stefano Spizzichini, Gabriele Spizzichini, Fiorello Toppo, Luca Campogrande sono solo alcuni dei giocatori cresciuti da Roberto.\nAncora oggi Castellano (alias Chaste) lavora nell'ambito della pallacanestro giovanile curando il vivaio della Scuola Basket Roma, un'importante societ\u00e0 capitolina. \u00c8 presidente della societ\u00e0 romana Scuola Basket Roma, la cui prima squadra milita da molti anni nei campionati nazionali e regionali.\nFa parte dell'Opus Dei e collabora col centro Elis di Roma."}
{"id": "1869450", "revid": "52076", "url": "https://it.wikipedia.org/wiki?curid=1869450", "title": "Bandiera dell'Unione per il Mediterraneo", "text": ""}
{"id": "1869452", "revid": "1776051", "url": "https://it.wikipedia.org/wiki?curid=1869452", "title": "Realized Fantasies", "text": "Realized Fantasies \u00e8 il quinto album in studio dei TNT, uscito nel 1992 per l'etichetta discografica Atlantic Records."}
{"id": "1869453", "revid": "158286", "url": "https://it.wikipedia.org/wiki?curid=1869453", "title": "Team CSC", "text": ""}
{"id": "1869454", "revid": "547992", "url": "https://it.wikipedia.org/wiki?curid=1869454", "title": "Elettra Romani", "text": "Nel 1949 inizia come ballerina di avanspettacolo, poi soubrette, e infine attrice sia drammatica che brillante.\nNel 1956 vince il premio come miglior attrice nel concorso \u201cPremio mascotte per l'avanspettacolo\u201d a Boario Terme.\nNel 1957 vince lo stesso premio per la seconda volta a Salsomaggiore Terme.\nNel 1959 si unisce professionalmente e sentimentalmente al comico Alfonso Tomas con cui svolge tourn\u00e9e di avanspettacolo e poi insieme nel 1980 formano il \u201cDuo Tomas\u201d coppia comica cabarettistica. \nNel 1989 partecipa ad una trasmissione in diretta su Rai Uno \u201cSotto il segno del sole\u201d di Marcello Casco.\nNel 1990 lavora in \u201cLuci del variet\u00e0\u201d, 60 serate organizzate da Maurizio Costanzo al teatro Parioli."}
{"id": "1869457", "revid": "1543377", "url": "https://it.wikipedia.org/wiki?curid=1869457", "title": "Riccardo II di Normandia", "text": "Origine.\nRiccardo II, sia secondo il monaco e cronista normanno, Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\", che secondo il cronachista, priore dell'abbazia di Bec e sedicesimo abate di Mont-Saint-Michel, Robert di Torigny, nella sua \"Chronique\", era figlio di Riccardo I Senza Paura Jarl (equiparabile al nostro conte) dei Normanni e conte di Rouen, e della moglie, Gunnora (950-5 gennaio 1031), di cui non si conoscono i nomi degli ascendenti, ma di nobile famiglia di origine vichinga (\"nobilissima puella Danico more sibi iuncta\") (\"Gunnor ex nobilissima Danorum prosapia ortam\"); i genitori di Riccardo sono confermati anche dal monaco e cronista inglese, Orderico Vitale. Riccardo I Senza Paura era figlio naturale (in quanto l'unione era secondo il \"more danico\" o uso vichingo, pagano, secondo Guglielmo di Jumi\u00e8ges) di Guglielmo I Lungaspada Jarl (equiparabile al nostro conte) dei Vichinghi e conte di Rouen, che era stato anche duca di Bretagna, e della sua sposa, Sprota, che, secondo i \"Flodoardi Annales\" era bretone, di alto lignaggio, come ci informa il cronista normanno decano della collegiata di San Quintino, Dudone di San Quintino.\nBiografia.\nDudone di San Quintino sostiene che alla nascita Riccardo fosse figlio naturale, in quanto l'unione di Riccardo I Senza Paura e di Gunnora era stata fatta secondo il \"more danico\" o uso vichingo, pagano, senza cerimonia religiosa e che il matrimonio religioso fu celebrato in un secondo tempo, solo a seguito delle pressioni dei consiglieri, che desideravano un legittimo erede, Riccardo la spos\u00f2.\nSuo padre, Riccardo I mor\u00ec a F\u00e9camp in Normandia il 20 novembre 996 per cause naturali, come ci conferma Guglielmo di Jumi\u00e8ges e fu sepolto a Fecamp, sia secondo l'\"Ademari Historiarum liber III\", che secondo il \"Brevis Relatio de Origine Willelmi Conquestoris\" Gli succedette il figlio primogenito, Riccardo detto \"Il Buono\", come ci conferma Orderico Vitale.\nAlla morte del padre, Riccardo I, nel 996, Riccardo II gli succedette nel titolo di duca di Normandia. Pare che nei primi cinque anni fu affiancato nel governo del ducato dalla madre, Gunnora (viene ancora citata nel documento n\u00b0 7 delle Chartes de l'abbaye de Jumi\u00e8ges, Tome I c 825-1169, del 1012, quando col figlio Riccardo II e la nuora, Giuditta di Bretagna, sottoscrisse uno scambio di propriet\u00e0 tra due monasteri) e dal fratellastro di suo padre, il conte di Ivry, Rodolfo (\"Raul\"), che lo aiut\u00f2 nel reprimere le ribellioni che erano iniziate con la morte del padre. Nel sedare le ribellioni Riccardo ebbe l'aiuto del re di Francia, Roberto II, a cui Riccardo rimase lealmente legato e, tra il 1002 e il 1004, lo soccorse nella guerra contro il conte di Borgogna, Ottone Guglielmo, per il possesso del ducato di Borgogna e, nel 1006 e 1007, fu alleato di Roberto II e dell'imperatore, Enrico II, contro Baldovino IV di Fiandra.\nSempre nei primi anni di governo Riccardo dovette respingere un tentativo di invasione della penisola del Cotentin da parte del re d'Inghilterra, Etelredo II. Per migliorare le relazioni con il regno d'Inghilterra, Riccardo II favor\u00ec, nel 1002, il matrimonio di sua sorella, Emma di Normandia, detta, per la sua bellezza, \"La rosa di Normandia\" (lo storico e religioso inglese, Enrico di Huntingdon, nel suo \"The History of the English People 1000-1154\" la cit\u00f2 come \"Emma Normanorum gemma\"), col re Etelredo II, come ci conferma la \"Chronica Albrici Monachi Trium Fontium\".\nA seguito dell'invasione danese dell'Inghilterra di Sweyn I di Danimarca, del 1013, Riccardo accolse ed ospit\u00f2 in Normandia la sorella ed il cognato ed i loro figli. Dopo che Canuto I era salito sul trono d'Inghilterra, aveva richiesto in moglie sua sorella Emma, gi\u00e0 regina d'Inghilterra, che risiedeva in Normandia; dopo che Emma aveva accettato di sposare Canuto, i figli maschi di Emma ed Etelredo (Edoardo il Confessore e Alfred Aetheling) rimasero (in esilio) in Normandia, presso lo zio Riccardo II, affinch\u00e9 li educasse.\nIn quel periodo era iniziata la partenza dei cavalieri normanni verso l'Italia meridionale, reclutati, sia dal principe di Salerno, Guaimario IV che dal duca di Puglia, Melo di Bari; uno dei primi normanni ad arrivare in Italia fu Gilberto Drengot, detto il Bottaio, che era stato esiliato da Riccardo II, per aver commesso un assassinio. Il documento n\u00ba 10 degli \"\u00e9tudes critiques sur l abbaye de saint wandrille\" ci documenta una donazione fatta da Riccardo, nel 1024. Infine il \"cartulaire de louviers, tome I\", ricorda che Riccardo II poco prima di morire (1026) conferm\u00f2 una donazione di suo padre Riccardo I.\nRiccardo II fu seguace della riforma ecclesiastica e protesse i monaci in modo pi\u00f9 deciso di come aveva fatto suo padre, anzi, nel 1001, sotto l'influenza di un monaco cluniacense lombardo, Guglielmo da Volpiano, riorganizz\u00f2 il monastero di F\u00e9camp, sostituendo i canonici con i monaci. Riccardo II riorganizz\u00f2 inoltre il governo del ducato, assegnando le cinque contee esistenti ai parenti pi\u00f9 stretti, come fratelli o fratellastri e figli sia legittimi che illegittimi, inoltre il restante territorio fu diviso in circa venti viscontee di nomina ducale che potevano essere revocate in qualsiasi momento, quindi non ereditarie. I conti ed i visconti erano in definitiva dei funzionari statali.\nLa terra invece era concessa come feudo o beneficium (era anche chiamato impropriamente, allodio) ai baroni, che non ne erano i proprietari, ma ne rispondevano al duca e dovevano fornire al duca un sostegno militare proporzionato al valore del feudo. L'insieme delle baronie della Normandia, ai tempi di Riccardo II, forniva circa 800 cavalieri; mediamente ogni singola baronia ne forniva cinque. Infine per quel che riguarda le classi inferiori, se si esclude una piccola percentuale di uomini dediti alla manifattura ed al commercio (spirito ereditato dai Vikinghi), che risiedevano a Caen e nelle citt\u00e0 vescovili, il resto del ducato era rurale e i suoi abitanti dediti all'agricoltura erano detti \"villani\", se erano legati alla gleba, \"ospiti\", con possibilit\u00e0 di trasferirsi da una propriet\u00e0 ad un'altra, e \"vavassori\", piccoli coltivatori liberi che erano tenuti a prestare servizio militare a piedi, o associandosi, fornendo un cavaliere al loro posto.\nRiccardo mor\u00ec a F\u00e9camp in Normandia, secondo gli \"Obituaires de Sens Tome I\" e secondo gli \"Obituaires de Sens Tome II\", il 23 agosto (\"X.Kal.Sept.\") 1026 (secondo l'\"Annalis Historia breve suve Chronica monasterii S. Stephani Cadomensis\"), mentre gli \"Obituaires de Sens Tome I.1, Abbaye de Saint-Denis\" confermano il giorno, ma spostano la morte al 1027 e secondo il \"Brevis Relatio de Origine Willelmi Conquestoris\" fu sepolto a F\u00e9camp. Gli succedette il figlio primogenito Riccardo, come ci confermano sia Orderico Vitale, che l'\"Annalis Historia breve suve Chronica monasterii S. Stephani Cadomensis\".\nMatrimoni e discendenza.\nPer contrastare l'invadenza del Conte d'Angi\u00f2, Folco III Nerra, il duca di Bretagna Goffredo I, si alle\u00f2 con Riccardo II detto \"Il Buono\", e, secondo Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\", prima, nel 996 circa, Goffredo I spos\u00f2 Havoise, la sorella di Riccardo II di Normandia, e poi, nel 1000 circa, diede in moglie a Riccardo II la sorella, Giuditta (982-1017), era figlia del conte di Rennes e duca di Bretagna, Conan I il Torto e della moglie, Ermengarda d'Angi\u00f2 (come ci viene confermato dal monaco Rodolfo il Glabro, uno dei maggiori cronisti d'et\u00e0 medievale), figlia del terzo Conte di Angi\u00f2, Goffredo I Grisegonelle e di Adele di Vermandois (circa 950 - \u2020 974), figlia di Roberto di Vermandois, conte di Meaux e di Troyes.Da Giuditta Riccardo II ebbe sei figli:\nDopo la morte di Giuditta (1017), Riccardo si un\u00ec in concubinaggio (in quanto l'unione era secondo il \"more danico\" o uso vichingo, pagana) a Astrid (Margrete), figlia di Sweyn I di Danimarca, che fu re di Danimarca Norvegia e Inghilterra e di Swietoslawa. L'\"Adami, Gesta Hammenburgensis Ecclesi\u00e6 Pontificum II\" ci conferma che Riccardo si un\u00ec a Margrete, sorella di Canuto I, ed inoltre che Riccardo la ripudi\u00f2 e che dopo il ripudio, Astrid si un\u00ec a Ulf Thorgilsson, jarl in Inghilterra e reggente del regno di Danimarca.Da Astrid Riccardo non ebbe figli.\nDopo aver ripudiato Astrid Riccardo si un\u00ec in concubinaggio (in quanto l'unione era secondo il \"more danico\" o uso vichingo, pagana) a Papie (o Papia), come ci conferma Guglielmo di Jumi\u00e8ges, discendente da un'importante famiglia del \"Talou\". Papia gli diede due figli:"}
{"id": "1869459", "revid": "52076", "url": "https://it.wikipedia.org/wiki?curid=1869459", "title": "Jos\u00e9 Zapatero", "text": ""}
{"id": "1869463", "revid": "767487", "url": "https://it.wikipedia.org/wiki?curid=1869463", "title": "G\u00e9rard Philips", "text": "Laureatosi alla Pontificia Universit\u00e0 Gregoriana, dedic\u00f2 i suoi studi principalmente alla teologia dogmatica. Temi centrali delle sue riflessioni teologiche furono quelli di carattere ecclesiologico, come la Grazia, la Chiesa, il Laicato, l'Ecumenismo. Fu segretario aggiunto della Commissione dottrinale del Concilio Vaticano II, durante il quale conobbe Joseph Ratzinger (futuro papa Benedetto XVI) e fu segretario-redattore maggiore della Costituzione Lumen Gentium.\nFu assistente di Azione Cattolica e partecip\u00f2 ai Congressi Mondiali per l'Apostolato dei laici nel 1951 e nel 1957"}
{"id": "1869467", "revid": "339392", "url": "https://it.wikipedia.org/wiki?curid=1869467", "title": "Questa \u00e8 la mia terra - 20 anni dopo", "text": ""}
{"id": "1869469", "revid": "154893", "url": "https://it.wikipedia.org/wiki?curid=1869469", "title": "I Cesaroni 2", "text": ""}
{"id": "1869470", "revid": "124821129", "url": "https://it.wikipedia.org/wiki?curid=1869470", "title": "Luigi Raffaele De Ferrari", "text": "Di famiglia aristocratica, fu Senatore del Regno di Sardegna ed ebbe il titolo di \"Duca di Galliera\" dal 18 settembre 1838 per volont\u00e0 di papa Gregorio XVI. Il titolo fu riconosciuto da Carlo Alberto di Savoia il 18 luglio 1843. Il 26 marzo 1875 venne nominato Principe di Lucedio.\nFece la sua fortuna economica a Parigi, dove visse a lungo. Nella capitale francese si era autoesiliato in seguito ad un grave incidente che lo vide involontario protagonista: fu infatti responsabile della morte di un domestico che uccise con un colpo d'arma da fuoco partito accidentalmente durante un'operazione di manutenzione e pulizia dell'arma.\nLa sua vita fu funestata dalla morte precoce di due dei tre figli, mentre il terzo ripudi\u00f2 il nome del casato, ponendo fine alla dinastia.\nBiografia.\nSpos\u00f2 Maria Brignole Sale quando questa era diciassettenne: da essa ebbe tre figli, Livia, Andrea, Filippo.\nFiglio di Andrea De Ferrari e di Livia Ignazia Pallavicino, era nipote dell'omonimo doge della Repubblica di Genova Raffaele Agostino De Ferrari.\nDi professione banchiere, venne eletto Decurione di Genova nel 1848. \u00c8 ricordato per la sua figura di mecenate.\nFu nominato senatore il 18 novembre 1858 (prest\u00f2 giuramento il 19 gennaio dell'anno successivo) ma una prima nomina a questa carica, tuttavia poi non convalidata, era avvenuta il 18 dicembre 1849.\nAttivo particolarmente, oltre che nell'\u00e0mbito creditizio, anche nel settore dell'allora nascente sistema ferroviario europeo (di cui fu finanziatore), ricopr\u00ec importanti cariche nei consigli di amministrazione di varie societ\u00e0.\nBanchiere e mecenate.\nIl suo profilo biografico di uomo politico e mecenate \u00e8 tracciato nella commemorazione funebre compiuta al Senato il 27 dicembre 1876. In essa si ricordava come nel 1837 avesse acquisiti \nA Parigi \nRiguardo al suo mecenatismo, si sottoline\u00f2 in quella circostanza la sua capacit\u00e0 di \"tesaurizzare\": \n\u00c8 dell'anno precedente la \nE a proposito del suo intervento a favore del porto di Genova, per le mutate condizioni del commercio marittimo, venne ricordato che: \u00aball'uopo stimavasi indispensabile un ponderoso dispendio; al quale l'erario pubblico e il municipio genovese, da soli, non vedeano modo di sopperire. Or ecco il Duca di Galliera offrire del proprio allo Stato, affinch\u00e9 si sobbarchi all'impresa, nientemeno che venti milioni delle nostre lire. Quinci, stipulata la convenzione fra il Governo del Re e il liberalissimo donatore, fu nel giugno 1876 stanziata la legge che, indette le norme per l'ampliamento e la sistemazione del porto, e tenuto conto dei venti milioni, ha predisposta l'allibrazione delle somme che occorrono ne' bilanci de' lavori pubblici dal 1876 al novantuno\u00bb.\nAggiunse l'oratore: \u00abLe due Camere del Parlamento decretarono al Duca di Galliera solennissime azioni di grazie: il Re ne scrisse il nome nell'Albo de' suoi cugini, i Cavalieri del supremo Ordine dell'Annunziata, e gli aggiunse eziandio il predicato di Principe di Lucedio\u00bb.\nAssieme alla moglie, De Ferrari abit\u00f2 la villa di famiglia dei Brignole Sale.\nRicordato per le sue attivit\u00e0 munifiche a beneficio della citt\u00e0 natale e in particolare del suo porto, \u00e8 intitolata al suo nome dal 1887 la principale piazza del capoluogo ligure, piazza De Ferrari, la medesima nella quale sorge l'Accademia Ligustica di Belle Arti di cui fu promotore.\n\u00c8 sepolto nel santuario della Madonna delle Grazie, nel quartiere di Voltri.\nIl monumento.\nNel 1896 lo scultore Giulio Monteverde realizz\u00f2 un complesso commemorativo in bronzo a ricordo della figura di Raffaele De Ferrari. Alto sei metri e largo tre, raffigura una donna (simboleggiante Genova) con un Cupido da un lato e Mercurio dall'altro.\nIl monumento fu al centro nel 2006 di una polemica stampa a causa del degrado cui \u00e8 stato soggetto. Dopo essere stato rimosso nell'ottobre 1989 dal piazzale antistante la Stazione marittima, al porto di Genova, il monumento \u00e8 stato messo in custodia, in attesa di trovarne una nuova collocazione, in un deposito di materiali del Comune, in val Polcevera. Il comune stanzi\u00f2 131.000 euro per il restauro della statua, che per\u00f2 fu mutilata da alcuni vandali.\nI lavori di restauro del monumento sono iniziati nel 2013, e nel 2017 si \u00e8 deciso di collocarlo in fondo a via Corsica, nel quartiere di Carignano, di fronte alla diga foranea da lui finanziata. I lavori sono stati completati nel 2018, quando la statua e il suo piedistallo sono stati collocati nella loro nuova sistemazione."}
{"id": "1869471", "revid": "7", "url": "https://it.wikipedia.org/wiki?curid=1869471", "title": "Maria Brignole Sale", "text": ""}
{"id": "1869472", "revid": "287204", "url": "https://it.wikipedia.org/wiki?curid=1869472", "title": "DAF Daffodil 31", "text": "La DAF Daffodil 31 \u00e8 un'automobile prodotta dalla DAF dal 1963 al 1965. Per questo modello la Casa olandese si avvale per la prima volta della collaborazione del designer italiano Giovanni Michelotti."}
{"id": "1869476", "revid": "767487", "url": "https://it.wikipedia.org/wiki?curid=1869476", "title": "Gronda", "text": "In linguaggio architettonico la gronda \u00e8 la parte del tetto che in un fabbricato sporge all'esterno del filo del muro e che lo ripara dalle acque piovane dirette e provenienti dai tetti. La struttura che compone la gronda non \u00e8 parte dell'armatura del tetto ma \u00e8 opera separata costituita da travicelli aggiunti ai puntoni e agli arcarecci. Lo \"sporto di gronda\" (noto anche come \"linda\" in ambito friulano) \u00e8 la misura dell'ala del tetto e definisce quanto la gronda sporga dal filo del muro. L\"'altezza di gronda\" misura l'altezza di un edificio dal suolo alla linea di gronda. Il canale, solitamente in metallo, che permette lo scarico ordinato delle acque raccolte dalla gronda \u00e8 la grondaia."}
{"id": "1869493", "revid": "339392", "url": "https://it.wikipedia.org/wiki?curid=1869493", "title": "Fotheringhay", "text": ""}
{"id": "1869495", "revid": "1837706", "url": "https://it.wikipedia.org/wiki?curid=1869495", "title": "Capo Nord (album)", "text": "Capo Nord \u00e8 un album della cantautrice italiana Alice, pubblicato nel 1980.\nIl Disco.\nL'album \"Capo Nord\" segna l'approdo di Alice (che nel proprio nome d'arte abbandona il cognome Visconti, onde evitare di essere erroneamente apparentata all'omonimo regista Luchino) alla EMI, dopo un lungo periodo non troppo felice discograficamente, e segna anche l'inizio della famosa collaborazione con Franco Battiato: il cantautore infatti, oltre a comporre testi e musiche di diverse canzoni, tra cui il singolo di punta, firma anche gli arrangiamenti di tutti i brani assieme a Giusto Pio.\n\"Il vento caldo dell'estate\", fu uno dei brani pi\u00f9 gettonati dell'estate 1980: la forza del brano consisteva non soltanto nell'interpretazione particolarmente efficace di Alice, ma anche nell'arrangiamento, quasi rivoluzionario. Si pu\u00f2 dire che \"Il vento caldo dell'estate\" fu il primo brano di successo prodotto dal team di Battiato (che in comune con Alice avevano anche lo stesso produttore, Angelo Carrara).\nTracce.\nNel 1981, dopo il successo in Italia e in Germania del brano \"Per Elisa\", \"Capo Nord\" fu proposto proprio in Germania con l'aggiunta di \"Per Elisa\", prima che uscisse l'album \"Alice\" in tarda primavera. "}
{"id": "1869503", "revid": "104265", "url": "https://it.wikipedia.org/wiki?curid=1869503", "title": "Vedette del Carso triestino", "text": "Le vedette del Carso triestino sono delle piccole costruzioni in muratura, situate lungo il ciglione del Carso nella provincia di Trieste. Sono poste lungo i sentieri in punti particolari che offrono una bella vista panoramica sul golfo di Trieste o sulla Val Rosandra.\nDescrizione.\nLe vedette che guardano al golfo si elevano di alcuni metri dal livello del suolo, in modo da superare l'altezza dell'eventuale vegetazione, mentre quelle che guardano la Val Rosandra sono a picco sui pendii ove sono adagiate. Su alcune vedette sono incise delle rose dei venti con indicate le localit\u00e0 che si possono osservare nelle varie direzioni.\nRisalendo da San Dorligo della Valle verso Sistiana troviamo:\nTutte le vedette, eccetto quella di San Lorenzo, sono raggiungibili solamente tramite sentieri, e non con l'automobile. Un lungo percorso, intitolato a Julius Kugy, risultante dall'utilizzo di tracciati di sentieri diversi, permette di toccare tutte le vedette.\nVedette storiche.\nLe prime vedette furono costruite a cavallo tra l '800 e il '900; si trattava di costruzioni spesso di notevole pregio architettonico, che per\u00f2 non sono sopravvissute fino ad oggi: vennero per lo pi\u00f9 demolite nel corso della prima o, talvolta, della seconda guerra mondiale, in quanto potevano costituire pericolosi punti di riferimento per l'artiglieria nemica.\nTra le vedette storiche, ricordiamo:\nCostruita a Prosecco nel 1908 dal Club Touristi Triestini, per celebrare i 60 anni di regno dell'imperatore Francesco Giuseppe. Era una maestosa torre in pietra bianca, alta 11 m, progettata dall'architetto Carlo Hesky e realizzata con fondi frutto di una sottoscrizione pubblica. Nel 1922 pass\u00f2 alla Societ\u00e0 Alpina delle Giulie che la ribattezz\u00f2 \"Vedetta Italia\". Fu demolita dall'esercito tedesco nel 1944.\nEretta nel 1897, tra il valico di Trebiciano ed il Monte Calvo. Venne realizzata traslando la torre di un fontanone ottocentesco che si trovava in piazza Dogana (ora piazza Vittorio Veneto). Il nome di Alice le fu dato in onore della consorte del vicepresidente della Societ\u00e0 Alpina delle Giulie, avvocato Giuseppe Luzzatto. Fu demolita nel 1915 dall'esercito austriaco.\nSi trovava ad Opicina, nella zona dell'Obelisco. Fu costruita dalla Societ\u00e0 Alpina delle Giulie nel 1890, e successivamente demolita per motivi militari."}
{"id": "1869504", "revid": "765341", "url": "https://it.wikipedia.org/wiki?curid=1869504", "title": "Robley Winfrey", "text": "Winfrey raccolse i dati relativi alle date di installazione e di ritiro di 176 tipi di macchinari utilizzati in vari settori produttivi (gas, elettricit\u00e0, acqua, ferrovie, telegrafi e telefoni, agricoltura, automobili, pavimentazioni stradali) dalle maggiori societ\u00e0 del suo tempo e da aziende comunali, costruendo 176 \"funzioni di eliminazione\" (andamento della percentuale dei ritiri per guasti nel corso della vita utile) e ricavando da esse 18 curve-tipo, diverse tra loro per simmetria e curtosi.\nLe sue curve sono tuttora utilizzate in vari paesi per la stima dello stock di capitale secondo il metodo dell'inventario permanente. Si usano soprattutto le curve simmetriche, che sono del tipo:\nformula_1\ndove:"}
{"id": "1869507", "revid": "585241", "url": "https://it.wikipedia.org/wiki?curid=1869507", "title": "Canto liturgico", "text": ""}
{"id": "1869517", "revid": "123644320", "url": "https://it.wikipedia.org/wiki?curid=1869517", "title": "Azimut (Alice)", "text": "Azimut \u00e8 un album della cantautrice italiana Alice, pubblicato nel 1982.\nIl Disco.\nL'album conferma l'abilit\u00e0 e l'espressivit\u00e0 stilistica di Alice in qualit\u00e0 di musicista e autrice, oltre che di cantante. I successi \"Messaggio\" (che in estate anticip\u00f2 l'album con risultati straordinari) e \"Chan-son egocentrique\", portano la firma di Franco Battiato.\n\"Chan-son egocentrique\", secondo singolo estratto, \u00e8 praticamente un duetto tra Battiato e Alice, e venne spesso proposta dal vivo, oltre che su disco. Tra le sue canzoni pi\u00f9 originali e riuscite, \"A cosa pensano\" fu estratto come singolo per il mercato europeo e conobbe una discreta notoriet\u00e0 anche in Svizzera e Germania, dove Alice torn\u00f2 ad esibirsi con successo in un secondo tour internazionale, che ne consolid\u00f2 la popolarit\u00e0.\nTracce.\nNota: Kui \u00e8 uno pseudonimo di Franco Battiato"}
{"id": "1869547", "revid": "112795895", "url": "https://it.wikipedia.org/wiki?curid=1869547", "title": "Territorio del Michigan", "text": "Il Territorio del Michigan \u00e8 stato un territorio organizzato all'interno degli Stati Uniti tra il 30 giugno 1805 e il 27 gennaio 1837, data dell'entrata del territorio negli Stati Uniti d'America come ventiseiesimo Stato. La capitale territoriale era Detroit.\nIl territorio, prima parte del Territorio del nord-ovest, ne divenne una provincia fino a quando, verso la fine del 1835, scoppi\u00f2 una guerra, la Guerra di Toledo, in gran parte causata dall'istituzione di una nuova linea di confine da parte dell'Ohio, svantaggiosa per il Michigan, la \"linea di Harris\".\nDepresso da forti carenze economiche, il Michigan fu spinto ad accettare le condizioni stabilite dal Presidente statunitense Andrew Jackson, il quale riteneva che, se tale Stato avesse accettato di cedere la Striscia di Toledo - il territorio in disputa, letteralmente la differenza tra la linea di confine stabilita dall'Ordinanza e quella trovata da Harris, dove si trovava la citt\u00e0 di Toledo - e di prendersi i tre quarti della penisola superiore, al tempo considerata un territorio sterile, paludoso e inutile (infatti oggi vi abita solo il 3% degli abitanti del Michigan, ma, dal 1840 essa \u00e8 diventata la maggiore produttrice di oro, rame e ferro statunitense) gli avrebbe regalato l'indipendenza e l'entrata negli Stati Uniti."}
{"id": "1869554", "revid": "196390", "url": "https://it.wikipedia.org/wiki?curid=1869554", "title": "Ducato Romano", "text": ""}
{"id": "1869559", "revid": "110157", "url": "https://it.wikipedia.org/wiki?curid=1869559", "title": "Salda (affluente della Tura)", "text": "La Salda \u00e8 un fiume della Russia siberiana occidentale (Oblast' di Sverdlovsk), affluente di destra della Tura nel bacino dell'Ob'.\nNasce dalle falde del monte \"Blagodat'\", negli Urali centrali; scorre con direzione mediamente est-sudest in una pianura spesso interessata da fenomeni di impaludamento, senza toccare citt\u00e0 di grande rilievo.\n\u00c8 interessata dal congelamento delle acque in un periodo compreso mediamente fra fine ottobre - primi di novembre e fine aprile - primi di maggio."}
{"id": "1869560", "revid": "1305772", "url": "https://it.wikipedia.org/wiki?curid=1869560", "title": "Salda", "text": "Salda \u00e8 un toponimo russo che pu\u00f2 riferirsi a:"}
{"id": "1869561", "revid": "290023", "url": "https://it.wikipedia.org/wiki?curid=1869561", "title": "Gioielli rubati", "text": "Gioielli rubati \u00e8 un album della cantautrice italiana Alice, pubblicato nel 1985.\nL'album \u00e8 una raccolta di brani tratti dal repertorio di Franco Battiato, riletti da Alice in maniera del tutto personale e suggestiva, al punto da essere premiata come interprete femminile dell'anno con la Targa Tenco.\n\"Gioielli rubati\" fu arrangiato da Roberto Cacciapaglia e missato al Power Station Studio di New York. Fu anche l'ultimo album di Alice prodotto da Angelo Carrara, che aveva curato la produzione di tutti i suoi lavori dal 1980 (\"Capo Nord\").\n\"Prospettiva Nevski\" usc\u00ec anche su singolo ottenendo un buon piazzamento in classifica, ed \u00e8 tuttora una delle interpretazioni pi\u00f9 ricordate di Alice, nonch\u00e9 una delle sue migliori in assoluto; \"Prospettiva Nevski\" \u00e8 anche uno dei brani cui la cantante \u00e8 pi\u00f9 legata e non ha mai smesso di eseguirlo dal vivo.\nAnche \"Summer on a solitary beach\" fu utilizzata per la promozione in Italia e usc\u00ec come singolo in Germania, dove l'album riscosse un buon successo, cos\u00ec come in Austria e Svizzera, dove stazion\u00f2 nelle zone medio-alte della classifica per diverse settimane.\n\"Luna indiana\", secondo singolo estratto per il mercato italiano, costituisce un'eccezione poich\u00e9 il testo fu scritto per l'occasione da Francesco Messina (in origine era soltanto una traccia strumentale contenuta nell'album di Battiato \"L'era del cinghiale bianco\") e pu\u00f2 essere considerato alla stregua di un inedito."}
{"id": "1869562", "revid": "200154", "url": "https://it.wikipedia.org/wiki?curid=1869562", "title": "Pierre de Beaumarchais", "text": ""}
{"id": "1869564", "revid": "1543377", "url": "https://it.wikipedia.org/wiki?curid=1869564", "title": "Asma al-Assad", "text": "Biografia.\nAsm\u0101\u02be al-Asad \u00e8 nata ad Acton, distretto del \"borough\" londinese di Ealing, nel 1975, in una benestante famiglia siriana di religione musulmana sunnita proveniente dalla citt\u00e0 di Homs. Il padre, Fawaz Akhras, era cardiologo, mentre la madre lavorava all'ambasciata siriana di Londra.\nConosce il futuro marito Bashar al-Assad, figlio dell'allora presidente Hafiz, quando Bashar studia oftalmologia a Londra fra il 1992 e il 1994. Alla morte di Basil al-Assad, fratello maggiore di Bashar e fino a quel momento considerato l'erede designato del padre, Bashar torna in Siria per essere addestrato al ruolo di presidente.\nAsma si laurea in informatica nel 1996, e studia inoltre letteratura francese. Nel 1997 comincia a lavorare presso la sede londinese della Deutsche Bank come analista nel ramo vendita ed acquisto degli \"hedge fund\", occupandosi dei clienti nell'Estremo Oriente e in Europa. Passa poi, un anno dopo, alla J.P. Morgan (l'attuale JPMorgan Chase), dove lavora fino al matrimonio nel 2000.\nTorna a vivere in Siria nel novembre del 2000 e il mese successivo sposa Bashar al-Assad, che a giugno era diventato Presidente in seguito alla morte del padre Hafiz.\nA differenza delle precedenti \"first ladies\" siriane, Asm\u0101\u02be al-Asad mantiene un alto profilo, occupandosi in prima persona di eventi caritatevoli, ma anche politici e diplomatici. D\u00e0 vita a progetti per lo sviluppo economico della Siria, tra cui la prima ONG siriana per lo sviluppo rurale, il \"Fondo per lo sviluppo rurale integrato della Siria\" (\"Fund for Integrated Rural Development of Syria\" o \"F.I.R.D.O.S.\") che si occupa di sviluppo rurale sostenibile.\nSi \u00e8 occupata anche di educazione femminile nel mondo arabo e del ruolo delle donne imprenditrici, della diffusione dei libri per bambini, dello sviluppo dell'informatica.\nLa sua attivit\u00e0 nell'appoggiare eventi culturali, e in particolare storici ed artistici, le \u00e8 valso il conferimento, da parte dell'Universit\u00e0 La Sapienza di Roma, di una laurea honoris causa in archeologia.\nAsm\u0101\u02be e Bashar al-Asad hanno tre figli, Hafez, Zein e Karim, nati rispettivamente intorno al 2003, al 2005 e al 2006.\nFigura pubblica.\nAsma al-Assad \u00e8 stata descritta dagli analisti e dai media come una figura importante nelle relazioni pubbliche del governo siriano. \u00c8 stato dato risalto alle sue posizioni progressiste sui diritti e l'educazione delle donne. Il suo stile glamour nel vestire ha conquistato l'attenzione dei media. Con la Guerra civile siriana, tuttavia, la sua immagine pubblica ha subito un duro colpo, a causa di numerose cronache sulle sue spese ostentate e stravaganti, dalle quali \u00e8 emersa la nuova immagine di \"una donna pi\u00f9 vicina in spirito ad Imelda Marcos, e non pi\u00f9 quella di consigliere moderato agli eccessi del marito, come era invece vista fino a prima della rivolta.\"\nAlcuni commentatori hanno criticato la First Lady siriana per essere rimasta silenziosa durante la rivolta Siriana, spingendola ad effettuare attraverso un rappresentante, nel febbraio 2012, la sua prima dichiarazione ai media internazionali dopo oltre un anno dall'inizio delle prime proteste. Il suo rappresentante ha spedito una e-mail al giornale \"The Times\" di Londra, in cui si dichiarava a nome della First Lady: \"Il Presidente \u00e8 il Presidente della Siria, non di una fazione dei Siriani, e la first lady lo supporta in questo ruolo.\"\nNel marzo 2011, la rivista \"Vogue\" ha pubblicato un articolo positivo sulla first lady, ma questo \u00e8 stato rimosso dal sito di \"Vogue\" senza commenti nella primavera stessa. In risposta alle domande poste dai media rispetto alla rimozione del profilo della first lady siriana, l'editore di \"Vogue\" ha affermato che \"In seguito alla nostra intervista, man mano che i terribili eventi dello scorso anno e mezzo si sono verificati in Siria, \u00e8 diventato chiaro che le sue priorit\u00e0 ed i suoi valori [in Siria] erano completamente agli antipodi rispetto a quelli di \"Vogue\"\". Secondo la testata giornalistica \"The New York Times\", l'articolo era parte di una campagna del governo siriano, che aveva pagato la compagnia di pubbliche relazioni Brown Lloyd James per intavolare un legame con la rivista \"Vogue\".\nIl 23 marzo 2012, i ministri dell'Unione europea hanno congelato i suoi beni e messo in atto delle limitazioni ai viaggi in Europa per la first lady ed altri membri della sua famiglia. Tuttavia ad Asma al-Assad \u00e8 ancora permesso di viaggiare nel Regno Unito a causa della sua nazionalit\u00e0 Britannica.\nIl 16 aprile 2012, Huberta von Voss Wittig e Sheila Lyall Grant, rispettivamente le mogli dell'ambasciatore tedesco ed inglese alle Nazioni Unite, hanno pubblicato un video di quattro minuti chiedendo ad Asma al-Assad di schierarsi apertamente per la pace e di imporre al marito di porre fine allo spargimento di sangue nel suo Paese.\nNell\u2019agosto del 2018 con un annuncio della presidenza siriana \u00e8 stato comunicato che Asma Al Assad \u00e8 in cura per un tumore maligno al seno."}
{"id": "1869566", "revid": "1573940", "url": "https://it.wikipedia.org/wiki?curid=1869566", "title": "Chromodoris dianae", "text": "Il cromodoride di Diana (Chromodoris dianae ) \u00e8 un mollusco nudibranco della famiglia Chromodorididae.\nDescrizione.\nCorpo da bianco ad azzurro, finemente puntinato, con grosse macchie nere allungate e allineate su due file lungo il dorso, ai lati, e delle macchie pi\u00f9 tondeggianti, in genere una tra i rinofori, una al centro del dorso e una dietro il ciuffo branchiale. Bordi del mantello bianchi, talvolta con macchie giallo-arancio. Rinofori di colore arancio, ciuffo branchiale di colore bianco con linee arancio, talvolta traslucido.\nDistribuzione e habitat.\nIndonesia, isole Filippine, Borneo."}
{"id": "1869568", "revid": "339392", "url": "https://it.wikipedia.org/wiki?curid=1869568", "title": "Asma al-Akhras", "text": ""}
{"id": "1869569", "revid": "339392", "url": "https://it.wikipedia.org/wiki?curid=1869569", "title": "Asma' al-Akhras", "text": ""}
{"id": "1869575", "revid": "217830", "url": "https://it.wikipedia.org/wiki?curid=1869575", "title": "Gran Premio motociclistico di Germania 2008", "text": "Il Gran Premio motociclistico di Germania 2008 corso il 13 luglio, \u00e8 stato il decimo Gran Premio della stagione 2008 e ha visto vincere: la Ducati di Casey Stoner in MotoGP, Marco Simoncelli nella classe 250 e Mike Di Meglio nella classe 125."}
{"id": "1869576", "revid": "1573940", "url": "https://it.wikipedia.org/wiki?curid=1869576", "title": "Chromodoris strigata", "text": "Chromodoris strigata \u00e8 un mollusco nudibranchio della famiglia Chromodorididae.\nDescrizione.\nCorpo bianco azzurro, con grosse macchie nere allungate e allineate su due file lungo il dorso, ai lati, e delle macchie pi\u00f9 tondeggianti, in genere una tra i rinofori, una al centro del dorso e una dietro il ciuffo branchiale. Bordi del mantello giallo arancio, ben definiti. Rinofori e ciuffo branchiale di colore arancio.\nDistribuzione e habitat.\nLa specie ha un ampio areale indo-pacifico, che si estende dal Madagascar alla Grande Barriera Corallina australiana."}
{"id": "1869581", "revid": "124744664", "url": "https://it.wikipedia.org/wiki?curid=1869581", "title": "Aleksandr Il'i\u010d Egorov", "text": "Fu anche maresciallo dell'Unione Sovietica ed una delle vittime pi\u00f9 illustri delle grandi purghe.\nOrigini e carriera.\nNato in una famiglia contadina, si arruol\u00f2 nell'esercito imperiale russo nel 1901 e divenne ufficiale nel 1905. Durante la prima guerra mondiale raggiunse il grado di tenente colonnello, venendo ferito cinque volte. Nel 1914 entr\u00f2 a far parte del Partito socialista rivoluzionario; quando i bolscevichi presero il potere accett\u00f2 il nuovo governo ed entr\u00f2 a far parte dell'Armata rossa.\nDurante la guerra civile russa fu a capo del fronte meridionale dell'Armata rossa, risultando decisivo nella sconfitta dell'Armata bianca in Ucraina. Nel 1920 fu uno dei comandanti sovietici attivi durante la guerra sovietico-polacca, a stretto contatto con Stalin e Sem\u00ebn Michajlovi\u010d Bud\u00ebnnyj.\nNel 1925-1926 venne inviato come consigliere militare in Cina. Nel 1927 divenne comandante del fronte bielorusso (probabilmente con il distretto militare bielorusso). Nel 1931 venne eletto Commissario del popolo per la difesa (Ministro della Difesa) e capo di stato maggiore dell'Armata rossa. Nel 1934 divenne candidato per il Comitato centrale del PCUS.\nNel 1935, alla creazione del grado di maresciallo dell'Unione Sovietica, fu uno dei primi cinque generali ad esserne insigniti.\nPer aver collaborato in precedenza con Stalin e Bud\u00ebnnyj, Egorov pareva al sicuro dall'ondata di arresti che segu\u00ec l'inizio delle purghe staliniane del 1936; viene comunemente ritenuto uno dei giudici al processo di Tucha\u010devskij del giugno 1937, anche se il fatto che tale processo sia stato realmente celebrato \u00e8 ancora dubbio. Venne arrestato nel febbraio del 1938 e giustiziato dopo poco secondo le fonti ufficiali, anche se fonti diverse indicano come data il 1941. La sua memoria venne riabilitata ufficialmente da Nikita Sergeevi\u010d Chru\u0161\u010d\u00ebv durante la destalinizzazione."}
{"id": "1869588", "revid": "1573940", "url": "https://it.wikipedia.org/wiki?curid=1869588", "title": "Glossodoris rufomarginata", "text": "Glossodoris rufomarginata () \u00e8 un mollusco nudibranchio della famiglia Chromodorididae.\nDescrizione.\nCorpo bianco o giallo, finemente puntinato di bruno, bordo del mantello bianco, con una linea arancio lungo tutto il contorno. Rinofori bianchi alla base, marroni sull'apice, ciuffo branchiale giallo-bianco.\nBiologia.\nSi nutre di spugne dei generi \"Dysidea\" e \"Spongia\".\nDistribuzione e habitat.\nComune nell'Indo-Pacifico occidentale."}
{"id": "1869590", "revid": "200154", "url": "https://it.wikipedia.org/wiki?curid=1869590", "title": "Indici d'ottava", "text": ""}
{"id": "1869593", "revid": "217830", "url": "https://it.wikipedia.org/wiki?curid=1869593", "title": "Eric Huebsch", "text": ""}
{"id": "1869595", "revid": "287204", "url": "https://it.wikipedia.org/wiki?curid=1869595", "title": "Alen Gyorfi", "text": ""}
{"id": "1869600", "revid": "767487", "url": "https://it.wikipedia.org/wiki?curid=1869600", "title": "Avventura al Cairo", "text": "Avventura al Cairo (\"Cairo\") \u00e8 un film del 1942 diretto da W. S. Van Dyke (con il nome Maj. W.S. Van Dyke II).\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated). Le riprese furono effettuate dal 1\u00ba aprile a fine maggio 1942.\nNumeri musicali.\nLe musiche originali sono di Herbert Stothart, quelle aggiunte di Daniele Amfitheatrof e di George Bassman; gli altri compositori sono Harold Arlen, Charles Wakefield Cadman, B. G. De Sylva, L\u00e9o Delibes, Howard Dietz, Richmond Eberhart, Cliff Friend, L. Wolfe Gilbert, E. Y. Harburg, Al Jolson, Lewis F. Muir, Vincent Rose, Arthur Schwartz e Charles Tobias.\nLa direzione orchestrale fu affidata a George Stoll e le danze a Sammy Lee.\nDistribuzione.\nDistribuito dalla Metro-Goldwyn-Mayer (MGM), venne presentato in prima mondiale a Richmond, in Virginia, il 16 settembre 1942. Usc\u00ec nel resto del paese nel settembre/novembre dello stesso anno."}
{"id": "1869601", "revid": "1543377", "url": "https://it.wikipedia.org/wiki?curid=1869601", "title": "Giandomenico Martoretta", "text": "Biografia.\nNon sono disponibili notizie biografiche certe sulla giovinezza e sulla formazione di questo madrigalista. Nacque infatti nella Calabria meridionale e il catastrofico Terremoto del 1783 ha distrutto anche le fonti archivistiche locali. Aveva comunque ricevuto gli ordini sacri.\nIl suo esordio come compositore \u00e8 costituito da \"In un bel prato\", un madrigale a tre voci il cui testo era stato gi\u00e0 musicato dal Lupacchino e che fu pubblicato anonimo in una raccolta di madrigali a tre voci con musiche di Costanzo Festa, Cl\u00e9ment Janequin e Jhan Gero; nella ristampa questo madrigale fu attribuito all'autore \u00ab\"La Martoretta\"\u00bb. L\u2019inclusione di madrigali di Martoretta in queste e altre importanti raccolte pubblicate attorno al 1540 dimostra il prestigio raggiunto dal Martoretta a quell'epoca. Theodor Kroyer riteneva che nei madrigali di Martoretta si facesse ricorso a chiavi cromatiche.\nAttorno al 1545 Martoretta fu a Caltanissetta presso la corte dei Moncada. Il suo primo libro di madrigali a quattro voci del 1548, dedicato a Francesco I Moncada e con testi soprattutto dell'Ariosto, costituisce la prima testimonianza della pratica madrigalistica in Sicilia. Il secondo libro dei madrigali a quattro voci del 1552 contiene ventinove madrigali dedicati a colui che ne aveva sollecitato la composizione, soprattutto aristocratici siciliani; i testi sono di poeti italiani (Ludovico Ariosto, Luigi Tansillo, Luigi Cassola, Francesco Petrarca e Francesco Berni) ma anche di autori in siciliano e in latino. Due anni dopo appare il terzo libro dei madrigali contenente molti testi del Tansillo; dalle dediche si desume che il Martoretta si sia recato a Cipro e in Palestina, all'epoca territorio ottomano. Nel 1566 \u00e8 pubblicata una sua opera di musica polifonica sacra; nel frontespizio dell'opera Martoretta \u00e8 qualificato \"tesoriere della diocesi di Mileto\". Dopo quella data non si hanno pi\u00f9 notizie su di lui."}
{"id": "1869602", "revid": "363629", "url": "https://it.wikipedia.org/wiki?curid=1869602", "title": "Splenosi", "text": " \nPer splenosi in campo medico, si intende una condizione di crescita anomala di tessuto splenico, che invade il peritoneo; qui l'aspetto che mostra \u00e8 di noduli rossi-blu.\nEziologia.\nViene causato dalla rottura della milza, tale evento si verifica esclusivamente per un trauma, che pu\u00f2 essere un incidente d'auto oppure una ferita da arma bianca. Altra causa dell'anomalia \u00e8 in seguito ad un'operazione di splenectomia. \nEsami.\nPer una corretta diagnosi per differenziarlo da altre possibili malattie (come ad esempio carcinomi) si effettuano ecografia epatica e tomografia computerizzata, oltre ad un'accurata anamnesi."}
{"id": "1869606", "revid": "287204", "url": "https://it.wikipedia.org/wiki?curid=1869606", "title": "Adelaide Labille-Guiard", "text": ""}
{"id": "1869610", "revid": "124632491", "url": "https://it.wikipedia.org/wiki?curid=1869610", "title": "Fabio Ghidoni", "text": "Biografia.\nInizia a studiare recitazione durante il periodo liceale con Laura Croce, con cui crea una piccola compagnia teatrale, recitando nei teatri locali. Nel 2000 vince il premio come miglior attore al \"Festival del Teatro studentesco\" di Bra.\nConseguita la maturit\u00e0 scientifica, inizia a frequentare l\"'Accademia d'Arte Drammatica Paolo Grassi\" di Milano, recitando, con la guida del regista Gabriele Vacis, in vari teatri nazionali. Diplomato nel 2004, affianca al lavoro teatrale, quello cinematografico e poi televisivo.\nNel 2006 debutta sugli schermi cinematografici con il film di Francesca Comencini, \"A casa nostra\", al fianco di Luca Zingaretti e Valeria Golino. A questo film fanno seguito: \"Hotel Meina\" (2007), regia di Carlo Lizzani,\" Soundtrack\" (2008), regia di Francesca Marra, e \"Iago\" (2009), regia di Volfango De Biasi.\nNel 2008 appare per la prima volta in televisione nella serie tv di Canale 5, \"I Cesaroni 2\", dove \u00e8 l'antagonista, con il ruolo dello chef \"Alex\", di \"Marco Cesaroni\" (Matteo Branciamore). Nello stesso anno \u00e8 nel cast della seconda stagione della serie tv di Rai Uno, \"Raccontami - Capitolo II\".\nNel 2009 torna ad interpretare il ruolo di \"Alex\" nella terza stagione de \"I Cesaroni\". Inoltre \u00e8 protagonista del cortometraggio \"Camera oscura\" di Ermete Ricci e co-protagonista del video \"Prova a dire il mio nome\" di Chiara Canzian.\nNel 2010 \u00e8 nel cast di \"Capri 3\" nel ruolo di Tony.\nDal 2015 al 2018 interpreta Luca nella serie televisiva \"Tutto pu\u00f2 succedere\"."}
{"id": "1869613", "revid": "1602064", "url": "https://it.wikipedia.org/wiki?curid=1869613", "title": "Park Hotel", "text": "Park Hotel \u00e8 un album della cantautrice italiana Alice, pubblicato nel 1986.\nL'album segna una svolta artistica e personale per l'artista. Questa nuova fase \u00e8 contraddistinta da testi pi\u00f9 introspettivi, arrangiamenti pi\u00f9 raffinati e anche da un nuovo modo di concepire l'attivit\u00e0 di musicista, a cominciare dall'apparire: tutto assume un aspetto pi\u00f9 essenziale ed esistenziale.\n\"Park Hotel\" \u00e8 il primo album prodotto da Francesco Messina, gi\u00e0 designer, art-director nonch\u00e9 musicista, autore e infine compagno della stessa Alice, di cui produrr\u00e0 tutti i lavori dal 1986 in poi. Nel disco hanno suonato Jerry Marotta, Phil Manzanera, Tony Levin e Michele Fedrigotti, musicista col quale Alice ha collaborato poi per molti anni in numerosi progetti musicali non solo discografici. La preproduzione e gli arrangiamenti hanno visto la partecipazione di Marco Liverani, compositore di Viali di solitudine e Citt\u00e0 chiusa e coautore di altri due brani.\nIl brano \"Conoscersi\" fu pubblicato come singolo in Germania, in una versione differente rispetto a quella contenuta nell'lp.\n\"Park Hotel\" ottenne un ottimo successo non solo in Italia ma anche in Svezia, Germania, Austria, Svizzera e Finlandia."}
{"id": "1869616", "revid": "486946", "url": "https://it.wikipedia.org/wiki?curid=1869616", "title": "Cetriolo di Mare (Monkey Island)", "text": ""}
{"id": "1869622", "revid": "92723", "url": "https://it.wikipedia.org/wiki?curid=1869622", "title": "Diocesi di Anse-\u00e0-Veau-Mirago\u00e2ne", "text": "La diocesi di Anse-\u00e0-Veau-Mirago\u00e2ne (in latino: \"Dioecesis Sinuvitullensis-Miragoanensis\") \u00e8 una sede della Chiesa cattolica ad Haiti suffraganea dell'arcidiocesi di Port-au-Prince. Nel 2018 contava 362.200 battezzati su 516.900 abitanti. \u00c8 retta dal vescovo Pierre-Andr\u00e9 Dumas.\nTerritorio.\nLa diocesi comprende il dipartimento di Nippes.\nSede vescovile \u00e8 la citt\u00e0 di Anse-\u00e0-Veau, dove si trova la cattedrale di Sant'Antonio. A Mirago\u00e2ne sorge la concattedrale di San Giovanni Battista.\nIl territorio si estende su 1.268\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 13 luglio 2008 con la bolla \"De spirituali cogitans\" di papa Benedetto XVI, ricavandone il territorio dalla diocesi di Les Cayes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 516.900 persone contava 362.200 battezzati, corrispondenti al 70,1% del totale."}
{"id": "1869624", "revid": "1149807", "url": "https://it.wikipedia.org/wiki?curid=1869624", "title": "90210", "text": "90210 \u00e8 una serie televisiva statunitense di genere teen drama, andata in onda per cinque stagioni dal 2008 al 2013, sul network The CW.\nLa serie \u00e8 stata ideata da Rob Thomas e sviluppata poi da Gabe Sachs e Jeff Judah; \u00e8 la quarta serie del franchise di Beverly Hills 90210, ma ne \u00e8 anche la sua continuazione. \"90210\" si riferisce allo zip code (termine con cui negli USA si indica il codice di avviamento postale) del quartiere residenziale Beverly Hills di Los Angeles.\nLa serie ruota attorno alla famiglia Wilson e ad altri ricchi studenti del fittizio liceo \"West Beverly High\", dove Annie Wilson (Shenae Grimes) e Dixon Wilson (Tristan Wilds) si sono appena trasferiti. Il loro padre, Harry Wilson (Rob Estes) torna dal Kansas a Beverly Hills, nella sua casa d'infanzia, per prendersi cura della madre, ex-star della televisione, Tabitha Wilson (Jessica Walter) che \u00e8 ora un'alcolista. Annie e Dixon provano a farsi una nuova vita conoscendo amici e seguendo i consigli dei genitori. Nella prima stagione appaiono anche membri della serie originale tra i quali: Jennie Garth, Shannen Doherty, Tori Spelling e Joe E. Tata; tuttavia, a partire dalla seconda stagione, nessuno di questi personaggi apparir\u00e0 pi\u00f9 nella serie (ad eccezione della Garth che compare anche per met\u00e0 della suddetta).\n\"90210\" \u00e8 stata trasmessa in Italia in prima visione su Rai 2 (per le prime quattro stagioni) e su Rai 4 (la quinta ed ultima stagione). Le repliche della serie sono andate in onda in prima visione satellitare su Fox.\nSviluppo.\nIl 13 marzo 2008 \"The Hollywood Reporter\" annunci\u00f2 con stupore che The CW aveva in progetto uno spin off contemporaneo sulla serie \"cult\" \"Beverly Hills 90210\". Il progetto fu fortemente accelerato per volont\u00e0 del network che aspettava un episodio pilota gi\u00e0 entro la fine del mese. Venne annunciato che Darren Star, il creatore di \"Beverly Hills 90210\", non sarebbe stato coinvolto nel progetto. Il creatore di Veronica Mars, Rob Thomas, fu ingaggiato per scrivere il pilota che sarebbe stato diretto da Mark Piznarski.\nUna bozza dettagliata dell'episodio pilota fu resa disponibile il 17 marzo 2008; in essa c'era un abbozzo di trama e dei nuovi personaggi, nessuno dei quali sarebbe stato collegato con quelli della serie originale. La nuova serie presentava le medesime premesse, ovvero una famiglia con due figli adolescenti che si trasferisce a Beverly Hills dal Midwest e per riflettere la situazione delle scuole di Beverly Hills, dove il 40% degli studenti sono di discendenza persiana, fu creato il personaggio di Navid Shirazi. Rob Thomas avrebbe voluto inserire il \"Peach Pit\", la tavola calda di \"Beverly Hills 90210\", che non sarebbe apparsa nel primo episodio. Lo sceneggiatore pens\u00f2 di far lavorare i due fratelli in un cinema perch\u00e9 non voleva che usassero le carte di credito dei genitori; Thomas rivel\u00f2 che voleva anche reinserire un personaggio della serie originale, ma non sapeva ancora chi visto che non si era ancora consultato con la produzione. In seguito Thomas scopr\u00ec che i produttori volevano inserire pi\u00f9 personaggi possibili provenienti dalla serie originale ma non volevano che comparissero tutti subito nell'episodio pilota.\nIl 14 aprile 2008, Rob Thomas rivel\u00f2 che abbandonava la serie per concentrarsi su due progetti per la ABC. Gabe Sachs &amp; Jeff Judah (creatori del serial \"Life As We Know It\") furono assunti come nuovi produttori esecutivi della serie e riscrissero una nuova versione dell'episodio pilota verso fine aprile. Sachs disse che, nonostante la sceneggiatura di Thomas fosse molto buona, la loro versione sarebbe stata \"pi\u00f9 acuta\". Judah disse che stavano cercando di portare la sceneggiatura nella realt\u00e0 con personaggi, storie ed emozioni reali. Gli sceneggiatori volevano che il pubblico si relazionasse con i problemi dei personaggi, che volevano fossero autentici ed emotivi ma anche comici; i due erano poi interessati a raccontare diverse storie contemporaneamente usando pi\u00f9 personaggi. Il duo cambi\u00f2 il nome della famiglia da Mills a Wilson ed il nome della madre da Celia a Debbie; inoltre i due stavano aggiungendo diversi momenti comici alla storia. Sachs e Judah volevano che i genitori fossero una parte importante nella vita dei ragazzi e perci\u00f2 li descrissero come genitori contemporanei. Visto che entrambi i produttori erano genitori, elaborarono la sceneggiatura in modo che includesse molte storyline per gli adulti ed un forte punto di vista genitoriale. Judah voleva concentrarsi sul modo in cui la famiglia cerca di mantenere la sua bussola morale dopo essersi trasferita a Beverly Hils e sul modo in cui i genitori si relazionano ai figli adolescenti. L'11 maggio, il giorno prima della presentazione dei palinsesti, la CW ordin\u00f2 ufficialmente la serie per la stagione 2008-2009.\nDopo aver avuto disguidi con il network per via delle storie affrontate, Sachs e Judah furono \"declassati\" a semplici sceneggiatori. La CW voleva che la serie avesse una prospettiva femminile e che si concentrasse di pi\u00f9 sui soldi e sul glamour; tuttavia Sachs e Judah si trovavano pi\u00f9 a loro agio scrivendo dal punto di vista maschile. Perci\u00f2, Judah inizi\u00f2 a lavorare alla post-produzione mentre Sachs seguiva la produzione sul set. La CW assunse Rebecca Rand Kirschner-Sinclair per riavviare la serie come capo-sceneggiatore. Verso fine febbraio 2009, la Sinclair firm\u00f2 un contratto per rimanere come produttrice esecutiva dello show durante la seconda e terza stagione. Con l'arrivo della nuova sceneggiatrice, i toni della serie diventano pi\u00f9 seri, i ritmi pi\u00f9 di ampio respiro ed aumentano le interazioni tra i protagonisti che, precedentemente, vivevano ognuno una storyline a s\u00e9 stante separati gli uni dagli altri.\nAl termine della terza stagione, la Sinclair annunci\u00f2 di volersi dedicare ad altri progetti e lasci\u00f2 la guida della serie che pass\u00f2 nelle mani del duo di autori Patti Carr e Lara Olsen appena reduci dalla cancellata serie \"Life Unexpected\" in onda fino a quella stagione sempre sulla The CW. Le due showrunner vennero poi confermate per condurre le storie anche del quinto ciclo.\nCasting.\nIl 13 marzo 2008, Kristin Dos Santos di \"E! Online\", conferm\u00f2 che la serie sarebbe stata uno spin-off con nuovi personaggi e non un remake. Il casting della serie \u00e8 iniziato ancor prima che venisse scritto l'episodio pilota: il primo ad essere ingaggiato \u00e8 stato Dustin Milligan, seguito poi da AnnaLynne McCord.\nLa parte principale, quella di Annie Wilson, sembrava fosse stata offerta inizialmente alla cantante/attrice Hilary Duff, che per\u00f2 ha smentito le indiscrezioni. La parte quindi venne affidata a Shenae Grimes, molto conosciuta dal popolo statunitense per la sua partecipazione alla serie televisiva \"\". Infine, Rob Estes entr\u00f2 nel cast per ultimo il 19 maggio, nel ruolo del padre di famiglia Harry Wilson.\nSeguirono speculazioni su quali personaggi della serie originale sarebbero apparsi nella nuova serie; la CW conferm\u00f2 che Jennie Garth (Kelly Taylor), Shannen Doherty (Brenda Walsh) e Joe E. Tata (Nat Bussicchio) sarebbero apparsi con ruoli ricorrenti interpretando i personaggi della serie madre. Sachs gi\u00e0 conosceva la Garth e quindi le offr\u00ec un ruolo ricorrente nella serie; l'attrice accett\u00f2 senza aver letto neanche il copione, fidandosi delle idee di Sachs. I produttori offrirono alla Garth un ruolo fisso, ma lei opt\u00f2 invece per un ruolo ricorrente. Sachs usc\u00ec a cena con la Doherty e le parl\u00f2 del progetto di \"90210\"; nelle settimane successive, i due elaborarono la sotto-trama di Brenda e la Doherty accett\u00f2 di apparire ogni tanto come guest star.\nSachs descrisse l'ingaggio di Tata come una coincidenza; un amico disse che Sachs aveva incontrato Tata in un negozio e che gli aveva offerto una parte; l'uomo fu entusiasta ed accett\u00f2 all'istante. Dopo aver letto la sceneggiatura, Tori Spelling dimostr\u00f2 interesse per parteciparvi cos\u00ec gli sceneggiatori decisero di dare a Donna la sua propria linea di abbigliamento. La Spelling sarebbe dovuta comparire nell'episodio pilota, ma per ragioni personali e a causa della nascita di sua figlia, decise di apparire pi\u00f9 avanti nella stagione. L'11 agosto fu divulgata la notizia che la Spelling si era tirata indietro dopo aver scoperto che avrebbe ricevuto un salario pi\u00f9 basso di quello della Garth e della Doherty. A Tori erano infatti stati proposti 20.000 dollari ad episodio, mentre le due ex-colleghe avrebbero ricevuto tra i 40.000 ed i 50.000 dollari per episodio; la Spelling chiese che il suo stipendio fosse alzato alla medesima cifra delle altre due e, quando la produzione rifiut\u00f2, lei declin\u00f2 inizialmente l'offerta ma poi cambi\u00f2 idea ed alla fine si decise a tornare con un ruolo ricorrente.\nFurono assunte diverse guest star, inclusi Kellan Lutz e Meghan Markle. Jessica Lowndes interpreta Adrianna Tate-Duncan, una \"dea\" del teatro con problemi di droga, e fu in seguito aggiunta al cast regolare dopo l'abbandono di Jessica Walter. Altre guest star includono: Maeve Quinlan nel ruolo di Costance, madre di Adrianna, Josh Henderson nel ruolo di Sean, un ragazzo che si presenta come il figlio biologico di Harry e Tracy Clark ma che si rivela in seguito un truffatore, Lauren London nel ruolo della \"cheerleader\" Christina ed infine Aimee Teegarden nel ruolo di Rhonda, una studentessa del \"West Beverly\".\nIl 13 aprile 2009 fu annunciato che la seconda stagione sarebbe ruotata meno intorno ai personaggi della serie originale Jennie Garth e Shannen Doherty per dare una spinta agli ascolti e per far camminare lo show sulle sue gambe. Fu inoltre annunciato che Dustin Milligan non sarebbe tornato nella seconda stagione, mentre Matt Lanter sarebbe stato aggiunto al cast fisso. Il personaggio di Christina Whitney, interpretato da Lauren London, sarebbe dovuto diventare uno dei protagonisti della serie, ma, a causa della gravidanza dell'attrice, il personaggio fu estromesso.\nIl 1\u00ba giugno 2009, \"TV Guide\" riport\u00f2 che la produzione era in cerca di un attore per ricoprire il ruolo di Teddy, un campione di tennis di ritorno al \"West Beverly\"; l'attore e modello Trevor Donovan fu in seguito assunto per la parte. Rumer Willis e John Schneider (\"Smallville\") furono scritturati in ruoli ricorrenti, rispettivamente in quello della prima studentessa lesbica del \"West Beverly\" (una sorta di rimpiazzo per il personaggio di Lauren London) e in quello del patrigno di Liam, un chirurgo plastico.\nIl 3 agosto 2009, Michael Ausiello di \"EW\" riport\u00f2 che l'attrice Ann Gillespie sarebbe tornata nella seconda stagione per un arco di episodi; Jackie, il suo personaggio, sar\u00e0 di nuovo sobrio, cercher\u00e0 di riappacificarsi con le figlie ed ha qualche sorpresa per loro. Il 7 agosto 2009, \"Korbi TV\" riport\u00f2 che Travis Van Winkle era stato ingaggiato per interpretare Jamie, uno studente della \"California University\", protagonista di un arco di episodi. Il 24 agosto 2009, \"TV Guide\" riport\u00f2 che Gillian Zinser era stata assunta per il ruolo di Ivy, una sexy surfista che attirer\u00e0 le attenzioni sia di Dixon che di Liam; Kelly Lynch fu scritturata nel ruolo di sua madre, Laurel Sullivan, un ex hippie che crede \"nell'amore libero, nel potere della musica, nella legalizzazione della marijuana e che vede la figlia Ivy come il suo pi\u00f9 grande successo\". Michael Ausiello di \"EW\" annunci\u00f2 che l'attore Hal Ozsan (\"Dawson's Creek\") era stato assunto, per diversi episodi, nel ruolo del supervisore del giornale scolastico. TV Guide conferm\u00f2 che Scott Patterson (\"Gilmore Girls\") era entrato nella serie per interpretare il ruolo ricorrente di Jack Court, il padre di Liam, un ex-truffatore che apre un negozio di attrezzature. Ryan O'Neal fu assunto per interpretare il ruolo di Spence Montgomery, il disfunzionale padre di Teddy, in un arco di episodi a partire da quelli in onda (in Patria) da aprile 2010.\nRob Estes e Jennie Garth hanno annunciato, tra marzo ed aprile del 2010, che entrambi non avrebbero ripreso i loro ruoli rispettivamente di Harry Wilson e Kelly Taylor nella terza stagione perch\u00e9 desideravano dedicarsi ad altri progetti.\nQuando Rebecca Sinclair lasci\u00f2 le redini della serie al termine della terza stagione, Patti Carr e Lara Olsen apportarono nuovi cambiamenti al cast: la Loughlin lasci\u00f2 la serie perch\u00e9 i personaggi sarebbero andati al college all'inizio della quarta serie e quindi non si riteneva pi\u00f9 utile il suo personaggio, cos\u00ec come quello interpretato da Ryan Eggold. Trevor Donovan venne declassato da personaggio regolare a personaggio ricorrente e compare solo per 6 episodi della stagione, mentre nella quinta compare per molti pi\u00f9 episodi.\nCon l'annuncio del rinnovo per la quinta stagione, Gillian Zinser dichiar\u00f2 la sua intenzione di non partecipare pi\u00f9 alla serie.\nTrama.\nPrima stagione.\nCos\u00ec come faceva la serie originale, anche \"90210\" inizia con il trasloco di una famiglia. Questa volta non sono i Walsh, bens\u00ec i Wilson, formati da Debbie (Lori Loughlin) ed Harry Wilson (Rob Estes), con i figli Annie (Shenae Grimes) e Dixon (Tristan Wilds), ragazzo di colore da loro adottato. A differenza della serie-madre, inoltre, Harry \u00e8 originario di Beverly Hills, e torna a casa sia per stare dietro alla madre Tabitha (Jessica Walter), sia per lavorare come preside al \"West Beverly High\". Tutta la famiglia tenta di coordinare le proprie nuove vite: Annie affronta tempi duri cercando di bilanciare i rapporti d'amore, a partire da quello col ricco Ty Collins (Adam Gregory), e quelli di amicizia. Allo stesso modo cerca di gestire la propria popolarit\u00e0 scolastica. Dixon mostra di avere qualche problema con la famiglia adottiva, a causa del suo retaggio afro-americano. A scuola i due fratelli conoscono la viziata Naomi Clark (AnnaLynne McCord), che frequenta lo sportivo Ethan Ward (Dustin Milligan). Con lui ben presto rompe i rapporti, a causa della cotta del ragazzo per la nuova arrivata Annie. Un'altra compagna di scuola \u00e8 Silver (Jessica Stroup), sorellastra di Kelly Taylor (Jennie Garth) (divenuta nel frattempo consulente scolastico del West Bev.), che vive una situazione difficile con la madre. Ulteriori personaggi sono Navid (Michael Steger), il capo-redattore di origine persiana del giornale della scuola, e Adrianna (Jessica Lowndes), migliore amica di Naomi nonch\u00e9 attrice ed ex bambina prodigio, ora caduta nel tunnel della droga. Rimarr\u00e0 incinta di Ty Collins.\nA met\u00e0 circa dell'anno scolastico Naomi conosce Liam (Matt Lanter), un ragazzo problematico con cui lei cerca di instaurare una relazione. Tornano nelle vicende brevemente anche Brenda Walsh (Shannen Doherty), Donna Martin (Tori Spelling) e Nat (Joe E. Tata). Nella prima stagione vengono affrontate le girandole di relazioni che i ragazzi intessono tra loro, fino alla scioccante festa di fine anno. Tra i vari accadimenti durante quest'evento, si ricorda Liam che finisce a letto con Jen (Sara Foster), sorella di Naomi, ingannato ed ingannato da lei; Annie invece investe accidentalmente un uomo, guidando ubriaca e scappando invece di soccorrerlo.\nSeconda stagione.\nNella seconda stagione nuovi personaggi arrivano a Beverly Hills, sconvolgendo ancora di pi\u00f9 i gi\u00e0 turbolenti equilibri dei ragazzi. Annie non riesce a vivere con il peso del suo incidente non rivelato, e in aggiunta a ci\u00f2 viene anche isolata da tutti gli amici, perch\u00e9 accusata ingiustamente da Naomi di essere stata con Liam la sera della festa di fine anno scolastico. Inizia cos\u00ec una storia con Jasper Herman (Zachary Ray Sherman), il nipote dell'uomo che lei ha investito e ucciso, un ragazzo isolato e dai modi alternativi, ma che si riveler\u00e0 essere infine un sociopatico, nonch\u00e9 uno spacciatore di droga.\nLiam intanto non riesce a riallacciare i rapporti con Naomi, rimanendo bloccato ed ingannato dalle manipolazioni e dai ricatti di Jen fino a quando, con l'aiuto di alcuni amici fra cui Dixon e Navid, riesce finalmente a smascherare la ragazza, riabilitandosi agli occhi di Naomi. L'idillio non durer\u00e0, e i due si allontaneranno a causa dei loro diversi caratteri e per via di un'infatuazione nascente di Liam nei confronti di Annie.\nSilver, che intanto ha lasciato Dixon, tenta di riconquistarlo. Non riuscendoci inizia poi una relazione con il nuovo arrivato Teddy (Trevor Donovan); una relazione complicata dai comportamenti da playboy e dalla vita da sportivo (cerca infatti di diventare un tennista professionista) di quest'ultimo. La ragazza, assieme alla sorella Kelly, affronta anche la malattia della madre Jakie, malata terminale di tumore. I rapporti di quest'ultima con le figlie non sono mai stati buoni, ma grazie al ritrovato affetto di Silver, la donna muore dopo essersi riconciliata con loro.\nAdrianna lascia Navid infatuandosi di Teddy, ma si pente della sbandata e cerca di tornare con il ragazzo. Non riuscendoci immediatamente, prende per\u00f2 a frequentare la compagna di scuola Gia (Rumer Willis), scoprendo un suo lato saffico; ma Gia dopo un litigio la tradisce, ponendo fine alla loro relazione. Ci\u00f2 permette ad Adrianna di tornare finalmente con Navid, ancora innamorato di lei.\nDixon frequenta brevemente una ragazza pi\u00f9 grande di lui, per poi mettersi infine con la nuova arrivata Ivy (Gillian Zinser). I due dapprima fingono per far ingelosire Silver e Liam, rispettivamente ex e oggetto del desiderio dei due, ma in seguito il loro rapporto crescer\u00e0 fino a diventare del tutto reale.\nIl matrimonio fra Harry e Debbie intanto entra irrimediabilmente in crisi.\nNaomi finge delle molestie sessuali da parte di un nuovo professore, Miles Cannon (Hal Ozsan), ma ritratta prima di rovinargli la vita; sfortunatamente per\u00f2, la sera del ballo di fine anno, la ragazza chiede all'uomo di aiutarla perch\u00e9 ha problemi con l'auto e il professore, consapevole della reputazione da bugiarda di Naomi, inizia sul serio ad abusare di lei.\nTerza stagione.\nNaomi tenta di dimenticare le violenze subite da Cannon tramite alcool e farmaci, ma quando le attenzioni di quest'ultimo si spostano su Silver le due, dopo varie incomprensioni e chiarimenti, provano ad incastrare Cannon a modo loro, prima fallendo e poi riuscendoci. Naomi, dopo una nuova amicizia con Ivy, avr\u00e0 poi una relazione con Max (Josh Zuckerman); i due decidono di rimanere assieme a prescindere dai propri stili di vita completamente diversi, finch\u00e9 lei non gli rivela di essere incinta. Annie e Dixon affrontano la separazione dei genitori e la conseguente partenza del padre, nonch\u00e9 l'arrivo della cugina Emily (Abbie Cobb), la quale causer\u00e0 non pochi problemi, derivati della sua infatuazione per Liam e della sua ossessione per Annie. Nel frattempo Annie inizia ad uscire con il fratellastro di Liam, Charlie (Evan Ross), il quale capir\u00e0 col tempo che la persona di cui Annie \u00e8 innamorata non \u00e8 lui, bens\u00ec Liam. Compreso ci\u00f2 decide di andare via e partire, risolvendo cos\u00ec anche i vecchi rancori che lo legavano al fratello, e permettendogli dunque di poter stare finalmente con Annie. Jen, dopo aver saputo della violenza subita da Naomi da parte di Cannon, tenter\u00e0 di cambiare radicalmente, mostrando affetto e protezione nei confronti della sorella Naomi. In seguit\u00f2 per\u00f2 abbandoner\u00e0 Ryan dopo la nascita del loro figlio, Jacques. Ryan si avviciner\u00e0 cos\u00ec a Debbie. Adrianna viene coinvolta in un incidente d'auto in cui Javier (Diego Boneta) perde la vita; ne approfitter\u00e0 per appropriarsi delle sue canzoni, raggiungendo una notoriet\u00e0 incredibile fino a quando il suo stesso manager non far\u00e0 luce sulla vicenda. Il successo di Adrianna la porta ad allontanarsi da Navid, proprio quando lui ha maggiormente bisogno di qualcuno che gli stia accanto, a causa dei molteplici problemi sorti nella sua famiglia. Trover\u00e0 allora conforto in Silver, che intanto si \u00e8 lasciata alle spalle la storia con Teddy, a causa di una dipendenza dall'alcool di quest'ultimo. Teddy nel frattempo prende coscienza e accetta la propria omosessualit\u00e0 e dopo una sua breve relazione con Ian (Kyle Riabko), inizier\u00e0 ad uscire con Marco (Freddie Smith), un giovane di umili origini con la passione per il calcio. Silver e Navid iniziano intanto ad avere una relazione, alimentando il triangolo con Adrianna, risolto nella felicit\u00e0 dei due; Adrianna verr\u00e0 allontanata da tutti, avendo causato volontariamente alcuni problemi a Silver, legati al suo disturbo bipolare, come forma di vendetta. Dixon entra nel panico credendo di essere affetto da AIDS; la sua freddezza porta Ivy a tradirlo col nuovo arrivato Oscar (Blair Redford), cosa che metter\u00e0 fine alla loro storia. Successivamente Ivy inizier\u00e0 a fare uso di marijuana ed a seguito di ci\u00f2 conosce Raj, ragazzo malato di cancro che utilizza la droga come antidolorifico, il quale trova nell'amore di Ivy la forza per iniziare a curarsi ed andare avanti.\nQuarta stagione.\nNaomi scopre di non essere realmente incinta e questa notizia mette in crisi il suo rapporto con Max e i due si lasciano; nel frattempo compra una villa dove alloggeranno anche Annie, Ivy e Raj e Lavora come organizzatrice di eventi, prima presso una famosa azienda, poi in proprio e instaurer\u00e0 una relazione con Austin, un nuovo personaggio che sar\u00e0 anche il coinquilino di Dixon e che difender\u00e0 Annie dalla polizia. Alla fine, per\u00f2, i due si lasciano e sar\u00e0 nuovamente in crisi quando dovr\u00e0 organizzare il matrimonio di Max e la sua ragazza. Naomi si accorge di amare ancora Max e ferma il matrimonio irrompendo in chiesa e facendo riflettere il giovane ragazzo, che si dichiarer\u00e0 e lascer\u00e0 la sposa scappando con Naomi.\nIl rapporto tra Silver e Navid inizier\u00e0 a decollare quando Navid cercher\u00e0 (anche mettendo a repentaglio la sua stessa vita) di mandare allo scoperto le azioni malavitose di suo zio nell'azienda che gestiscono, dovr\u00e0 anche ospitare sua sorella minore, poich\u00e9 l'unica rimasta a Beverly Hills insieme a lui. Teddy avr\u00e0 difficolt\u00e0 nel rivelare la sua omosessualit\u00e0 al padre e attraverser\u00e0 un periodo difficile a causa del rifiuto da parte di esso. Partir\u00e0 insieme al suo nuovo ragazzo lontano da Beverly Hills. Al suo ritorno, Silver gli chieder\u00e0 di volere un figlio con lui, dato che dopo aver fatto delle analisi, scopre di aver ereditato il gene che potrebbe farle avere il cancro in futuro.\nLa storia tra Annie e Liam vivr\u00e0 alti e bassi, dovuti a diverse situazioni: Liam chiede ad Annie di sposarlo, lei rifiuta ben due volte e Liam ubriaco sperpera tutto il suo denaro per comprare un bar che gestir\u00e0 con successo prima insieme a Jane, un nuovo arrivo a Beverly Hills (si tratta della moglie di un suo amico defunto, che poi si scoprir\u00e0 vivo, rimasta incinta prima della morte di quest'ultimo. Insieme si ritroveranno e andranno via da Beverly Hills); in seguito assumer\u00e0 Adrianna come cameriera e ad aiutare a gestirlo ci sar\u00e0 anche la sua nuova ragazza Vanessa (Arielle Kebbel), che incontrer\u00e0 Liam dopo averlo investito (in realt\u00e0 Vanessa finge di non aver mai investito l'uomo dopo aver visto una sua immagine su un tabellone pubblicitario, subito dopo aver provocato l'incidente). Annie scoprir\u00e0 che Vanessa ha diverse personalit\u00e0 e metter\u00e0 in guardia Liam, che per\u00f2 non decide di lasciarla, bens\u00ec di continuare la sua relazione. Annie inizialmente avr\u00e0 dei problemi a riscuotere il denaro avuto dopo la morte di Marla, e dovr\u00e0 lavorare come escort insieme a Bree (una sua amica di college), per poter aiutare il fratello Dixon a disintossicarsi.\nDixon entrer\u00e0 nel tunnel della droga, ma riuscir\u00e0 ad uscirci grazie anche ad Adrianna, tornata dall'Africa in cerca di pace. Silver inizia ad uscire con un insegnante del college che si scoprir\u00e0 essere il padre di Maisy, la figlia naturale di Adrianna, che ha abbandonato 3 anni prima e che riuscir\u00e0 a far riappacificare dopo tanta fatica Silver e Adrianna. Silver, pi\u00f9 avanti, inizier\u00e0 a provare qualcosa, ricambiata, per Liam.\nIvy e Raj affrontano un matrimonio difficile a causa della malattia del ragazzo, che lo porter\u00e0 per\u00f2 ad una (fasulla) guarigione: sembra infatti che il tumore sia svanito ma in realt\u00e0 solo Raj viene a sapere che le analisi erano sbagliate e decide di lasciare la moglie per evitare di farla soffrire. I due si separano, Ivy si riprende subito con un fotografo/artista di strada, che l'aiuter\u00e0 a superare l'improvvisa e inaspettata morte di Raj. Al termine della stagione, fugge con il nuovo ragazzo lontano da Beverly Hills, per iniziare una nuova vita. Dixon subir\u00e0 un gravissimo incidente stradale.\nQuinta stagione.\nIl progetto di Silver di avere un bambino tramite inseminazione artificiale prosegue e la sua scelta per il donatore cade su Teddy, tuttavia la situazione si complica quando Shane, il compagno del ragazzo, lo incita a fare in modo che i due contribuiscano a crescere il nascituro; Silver non accetta la situazione cos\u00ec lei e Teddy entrano in conflitto decidendo infine di scegliere Michaela, la sorella di Shane, come madre surrogata per portare a termine la gravidanza. Navid conosce Campbell Price, un viziato studente della CU a capo di una confraternita elitaria, il quale lo coinvolge in attivit\u00e0 clandestine. Annie inizia una storia con Riley Wallace, un ragazzo disabile conosciuto durante la terapia riabilitativa di Dixon (sopravvissuto all'incidente stradale e rimasto temporaneamente invalido), ma il ragazzo muore in seguito ad un'operazione sperimentale per riacquistare l'uso delle gambe, spingendo la ragazza ad aprire un blog per raccontare le sue esperienze che verr\u00e0 opzionato per diventare un libro e riaccendendo in lei dei sentimenti sopiti per Liam, dopo essere rimasta vittima di una sparatoria ad opera di una psicopatica invaghitasi di quest'ultimo. Dixon si rimette dall'incidente, ma pone fine alla sua relazione con Adrianna a causa del tradimento di quest'ultima e, dopo una breve relazione con una ragazza di nome Megan, assume Michaela per incidere un album. Liam viene ricattato da Vanessa che lo spinge cos\u00ec al limite che il ragazzo la spinge gi\u00f9 da una balconata credendo di averla uccisa, ma la donna in realt\u00e0 \u00e8 viva e lo ricatta, ma si pente poi salvandolo dalle grinfie di Ashley, una ragazza fintasi poliziotto per stalkerare Liam, il quale, in seguito alle brutte esperienze, si getta in incontri di boxe clandestina in preda ad uno stress post-traumatico mettendo cos\u00ec la sua carriera di attore da parte. Adrianna, dopo essersi liberata di Dixon, il quale per vendetta le tormentava la vita e la carriera, decide di aprire un'attivit\u00e0 con Silver. Naomi si sposa con Max, ma entra ben presto in contrasto con Alec, il socio in affari di Max segretamente innamorato di quest'ultimo, e, dopo varie peripezie, fa perdere il lavoro al marito e i due decidono di lasciarsi; la ragazza allora si mette in cerca e trova Mark, il fratellastro avuto dalla madre col padre di Annie diversi anni prima, ed inizia a stringerci un rapporto. Mark nel frattempo si innamora di Silver, che tiene nascosta la sua relazione con quest'ultimo ad Adrianna (che \u00e8 anche lei interessata al fratellastro di Naomi e dei Wilson). Adrianna lo viene a sapere e accusa Silver di essere un'egoista egocentrica e tra le due scoppia una guerra che vedr\u00e0 incluso anche Navid..."}
{"id": "1869625", "revid": "1573940", "url": "https://it.wikipedia.org/wiki?curid=1869625", "title": "Hypselodoris purpureomaculosa", "text": "Hypselodoris purpureomaculosa \u00e8 un mollusco nudibranchio della famiglia Chromodorididae.\nDescrizione.\nCorpo bianco, macchiato in bruno-rossastro chiaro, bordo del mantello arancio con areole violacee in corrispondenza delle chiazze marroni. Rinofori e ciuffo branchiale arancio.\nDistribuzione e habitat.\nGiappone, Okinawa e Filippine."}
{"id": "1869627", "revid": "466539", "url": "https://it.wikipedia.org/wiki?curid=1869627", "title": "Robert Walker (attore 1918)", "text": "Biografia.\nUltimo dei quattro figli di Horace e di Zella McQuarrie, svilupp\u00f2 un forte interesse nella recitazione tanto che lo zio materno Hortense Odlum, presidente della Bonwit Teller, nel 1937 gli pag\u00f2 l'iscrizione alla American Academy of Dramatic Arts a New York.\nFu qui che ebbe come compagna di corsi l'aspirante attrice Phylis Lee Isley, divenuta poi famosa con il nome di Jennifer Jones. Dopo un breve corteggiamento, i due si sposarono il 2 gennaio 1939 a Tulsa (Oklahoma) e si trasferirono in California, a Hollywood, per trovare lavoro come attori cinematografici. Le loro prospettive parvero subito piuttosto deludenti e i due tornarono presto a New York, ove Robert trov\u00f2 impiego presso un'emittente radiofonica e Phylis diede alla luce due figli: i futuri attori Robert Walker Junior (15 aprile 1940) e Michael Walker (13 marzo 1941)\nPhylis torn\u00f2 alle audizioni quando, scoperta nel 1941 dal produttore David O. Selznick, il suo destino cambi\u00f2 radicalmente. Assunse il nome d'arte di Jennifer Jones e si avvi\u00f2 a divenire una \"star\". Pare che Selznick fosse rimasto particolarmente colpito dalla Jones, tanto che fin\u00ec con affidarle un ottimo ruolo, quello di Bernadette Soubirous nel film della Twentieth Century Fox \"Bernadette\" (1943). Vi furono alcune dicerie secondo le quali l'assegnazione del ruolo di Bernadette fosse la diretta conseguenza della relazione sentimentale nata tra il produttore e l'attrice. In ogni caso i buoni rapporti della moglie con Selznick giovarono anche a Robert Walker, al quale la Metro-Goldwyn-Mayer procur\u00f2 un contratto che gli valse inizialmente un ruolo nel dramma di guerra \"Bataan\" (1943). Nel frattempo la famiglia Walker si era nuovamente trasferita a Hollywood.\nIl portamento fascinoso e il bell'aspetto quasi infantile di Walker conquistarono il favore del pubblico ed egli inizi\u00f2 a lavorare con continuit\u00e0, interpretando il ruolo del ragazzo della porta accanto nel film \"See Here, Private Hargrove\" (1944). Nel successivo \"Da quando te ne andasti\" (1944), prodotto da Selznick, Walker e la moglie interpretarono efficacemente i ruoli di due giovani destinati a divenire amanti. Ma ormai la relazione fra Selznick e la Jones era divenuta di pubblico dominio e lei e Walker si erano separati l'anno precedente.\nIl divorzio fu pronunciato nell'aprile del 1945 e, sebbene Walker continuasse a lavorare stabilmente a Hollywood, egli fu fortemente turbato dalla conclusione del suo matrimonio e divenne incline all'alcolismo e alle esplosioni di collera. Nel 1945 comparve in \"Her Highness and the Bellboy\", quindi fu coprotagonista con Judy Garland del film \"L'ora di New York\", primo film drammatico dell'attrice, che ottenne un buon successo di critica.\nNel 1946 interpret\u00f2 il ruolo del compositore Jerome Kern nel film \"Nuvole passeggere\", rappresentando Kern nei suoi anni giovanili fino alla vecchiaia. L'anno successivo interpret\u00f2 il musicista Johannes Brahms in \"Canto d'amore\" (1947), lavorando al fianco di Katharine Hepburn e Paul Henreid. Nel 1949 ebbe un esaurimento nervoso ma, terminata la cura presso la Menninger Clinic, fu ingaggiato da Alfred Hitchcock come co-protagonista nel film \"L'altro uomo\" (1951). La sua interpretazione di Bruno Anthony, il \"villain\" stranamente simpatico, fu molto apprezzata e venne considerata la migliore della sua carriera.\nLasciati alle spalle i problemi emotivi e proseguita una brillante carriera, Walker trascorse un'estate con i figli e prese in considerazione l'ipotesi di un terzo matrimonio (dopo il secondo con Barbara Ford, la figlia del famoso regista John Ford, celebrato nel luglio 1948 e conclusosi con il divorzio cinque mesi dopo).\nDurante le riprese del film \"L'amore pi\u00f9 grande\" (1952), accanto a Van Heflin e Helen Hayes, Walker mor\u00ec improvvisamente per overdose dopo che due medici gli avevano praticato a casa un'iniezione di amilato di sodio. Aveva 32 anni. Il film fu completato utilizzando degli artifici (riprese di spalle, etc.). Le cause della sua morte non furono mai completamente chiarite. Venne sepolto al Washington Heights Memorial Park a Ogden, nello Utah."}
{"id": "1869629", "revid": "599013", "url": "https://it.wikipedia.org/wiki?curid=1869629", "title": "Hilary Lindh", "text": "Forte discesista, in attivit\u00e0 tra la met\u00e0 degli anni 1980 e la met\u00e0 del decennio successivo, \u00e8 stata in grado, in carriera, di ottenere tre successi in Coppa del Mondo, tutti in discesa. La sciatrice ha vinto, sempre in discesa libera, anche la medaglia d'argento ai XVI Giochi olimpici invernali di , in Francia, e un oro e un bronzo ai Mondiali.\nBiografia.\nStagioni 1985-1994.\nLa Lindh debutt\u00f2 in campo internazionale ai Mondiali juniores di Jasn\u00e1 1985 e l'anno dopo, nella rassegna iridata giovanile disputatasi a Bad Kleinkirchheim, vinse la medaglia d'oro nella discesa libera. In Coppa del Mondo esord\u00ec il 15 marzo 1986 a Vail, quando fu 13\u00aa in discesa libera. Due stagioni dopo debutt\u00f2 ai Giochi olimpici invernali: a fu 26\u00aa nel supergigante, 23\u00aa nella combinata e non concluse la discesa libera.\nAi Mondiali di Vail 1989, sua prima presenza iridata, si classific\u00f2 15\u00aa nella discesa libera, mentre due anni dopo, nella rassegna iridata di Saalbach-Hinterglemm, gareggi\u00f2 nel supergigante chiudendo al 10\u00ba posto. L'anno dopo ai XVI Giochi olimpici invernali di vinse la medaglia d'argento nella discesa libera e fu 17\u00aa nel supergigante. Il 2 febbraio 1994 ottenne in Sierra Nevada la prima vittoria, nonch\u00e9 primo podio, in Coppa del Mondo, sempre in discesa libera, mentre ai successivi XVII Giochi olimpici invernali di , suo congedo olimpico, si piazz\u00f2 7\u00aa nella discesa libera e 13\u00aa nel supergigante.\nStagioni 1995-1997.\nIl 10 dicembre 1994 a Lake Louise sal\u00ec per l'ultima volta in carriera sul gradino pi\u00f9 alto di un podio di Coppa del Mondo, ancora in discesa libera, e il 2 gennaio 1995 conquist\u00f2 a Sugarloaf in supergigante l'ultima vittoria, nonch\u00e9 ultimo podio, in Nor-Am Cup; ai Mondiali di Sierra Nevada 1996 vinse la medaglia d'argento nella discesa libera e fu 5\u00aa nel supergigante. Alla fine di quella stagione 1994-1995 in Coppa del Mondo registr\u00f2 i suoi migliori piazzamenti sia nella classifica generale (9\u00aa), sia in quella di discesa libera (2\u00aa a 216 punti di distacco dalla vincitrice Picabo Street).\nDurante la sua ultima stagione agonistica, 1996-1997, Hilary Lindh vinse la medaglia d'oro nella discesa libera e si piazz\u00f2 al 18\u00ba posto nel supergigante ai Mondiali di Sestriere, sua ultima presenza iridata; in Coppa del Mondo sal\u00ec per l'ultima volta sul podio il 28 febbraio a Happo One (2\u00aa) e disput\u00f2 l'ultima gara il 12 marzo a Vail (9\u00aa), in entrambi i casi in discesa libera. La sua ultima gara in carriera fu il supergigante dei Campionati statunitensi 1997, il 21 marzo a Sugarloaf, nella quale si aggiudic\u00f2 il titolo nazionale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nSG = supergigante"}
{"id": "1869634", "revid": "1573940", "url": "https://it.wikipedia.org/wiki?curid=1869634", "title": "Favorinus tsuruganus", "text": "Favorinus tsuruganus \u00e8 un mollusco nudibranchio della famiglia Facelinidae.\nDescrizione.\nIl corpo e i tentacoli orali sono di colore bianco latteo, opachi. I cerati sono quasi traslucidi, bianchi alla base, poi arancio, neri, blu e bianchi sulla punta.\nBiologia.\nSi nutre delle uova di altri nudibranchi.\nDistribuzione e habitat.\nLa specie \u00e8 diffusa in Giappone, Australia e Nuova Caledonia."}
{"id": "1869637", "revid": "287204", "url": "https://it.wikipedia.org/wiki?curid=1869637", "title": "Historia Norvegi\u00e6", "text": "L'Historia Norvegi\u00e6 \u00e8 una breve storia della Norvegia scritta da un monaco intorno alla seconda met\u00e0 del XII secolo. L'unico manoscritto esistente, propriet\u00e0 privata dello jarl di Dalhousie e conservato nel castello di Brechin in Scozia, \u00e8 frammentario; in precedenza era stato datato intorno al XV secolo, ma ora sembra che sia datato intorno al 1500-1510 (Kunin e Phelpstead, 2001). Esso contiene:\nIl testo \u00e8 importante, tra le altre cose, perch\u00e9 esso costituisce una versione (in traduzione latina) dell\"Ynglingatal\" di \u00dej\u00f3\u00f0\u00f3lfr da Hvinir indipendente da quella della \"Saga degli Ynglingar\" dell\"Heimskringla\". Esso contiene inoltre alcuni dettagli etnografici unici, tra cui una descrizione delle tecniche sciamaniche dei Sami. \u00c8 la pi\u00f9 antica testimonianza di molti dei fatti storici di cui tratta.\nInsieme all\"\u00c1grip af N\u00f3regskonungas\u00f6gum\" e all'opera di Theodoricus monachus, l\"Historia Norvegi\u00e6\" \u00e8 una delle storie sinottiche norvegesi. Si pensa che sia stata la prima ad essere scritta, probabilmente tra il 1160 e il 1175, anche se il dibattito \u00e8 stato lungo e il 1220 sarebbe stato un termine pi\u00f9 conservatore. \u00c8 stata forse composta da qualche parte nella Norvegia orientale.\nIl manoscritto fu reso pubblico da P. A. Munch nel 1850 col titolo \"Symbol\u00e6 ad Historiam Antiquiorem Rerum Norwegicarum\". L'edizione standard \u00e8 stata per molti anni quella di Storm (1880) e la prima traduzione inglese quella di Kunin e Phelpstead (2001); una nuova edizione critica con traduzione \u00e8 apparsa nel 2003."}
{"id": "1869641", "revid": "114325", "url": "https://it.wikipedia.org/wiki?curid=1869641", "title": "Historia Norwegi\u00e6", "text": ""}
{"id": "1869642", "revid": "287204", "url": "https://it.wikipedia.org/wiki?curid=1869642", "title": "Historia Norvegiae", "text": ""}
{"id": "1869643", "revid": "1305772", "url": "https://it.wikipedia.org/wiki?curid=1869643", "title": "Seikijuku", "text": "Seikijuku si pu\u00f2 riferire a:"}
{"id": "1869644", "revid": "28402", "url": "https://it.wikipedia.org/wiki?curid=1869644", "title": "Bucce di cacao", "text": ""}
{"id": "1869645", "revid": "114325", "url": "https://it.wikipedia.org/wiki?curid=1869645", "title": "Historia Norwegiae", "text": ""}
{"id": "1869646", "revid": "1573940", "url": "https://it.wikipedia.org/wiki?curid=1869646", "title": "Hypselodoris zephyra", "text": "Hypselodoris zephyra \u00e8 un mollusco nudibranchio della famiglia Chromodorididae.\nDescrizione.\nCorpo di colore giallo, marcato da linee nero-violacee. Molto simile a \"Hypselodoris nigrostriata\", presenta per\u00f2 linee nere parallele. Rinofori e ciuffo branchiale di colore arancio, con la punta dei primi bianca.\nDistribuzione e habitat.\nOceano Pacifico centrale e occidentale."}
{"id": "1869647", "revid": "114325", "url": "https://it.wikipedia.org/wiki?curid=1869647", "title": "Symbol\u00e6 ad Historiam Antiquiorem Rerum Norwegicarum", "text": ""}
{"id": "1869648", "revid": "125092815", "url": "https://it.wikipedia.org/wiki?curid=1869648", "title": "Th\u00edch Qu\u1ea3ng \u0110\u1ee9c", "text": "Divenne noto perch\u00e9 nel 1963 si diede fuoco a Saigon per protestare contro la dittatura del presidente del Vietnam del Sud, il cattolico Ng\u00f4 \u0110\u00ecnh Di\u1ec7m, e la sua politica di oppressione della religione buddhista. L'evento divenne celebre anche grazie alla fotografia scattata da Malcolm Browne, che gli valse il premio World Press Photo of the Year per il 1963 ed il Premio Pulitzer nel 1964. Dopo la morte, il corpo di Th\u00edch Qu\u1ea3ng \u0110\u1ee9c fu nuovamente cremato. Il fatto che tra le ceneri fosse ritrovato intatto il cuore convinse definitivamente i buddhisti del valore della sua \"compassione\" e da allora viene venerato come bodhisattva.\nBiografia.\nOrigini e formazione.\nTh\u00edch Qu\u1ea3ng \u0110\u1ee9c nacque col nome di L\u00e2m V\u0103n T\u1ee9c, figlio (con sei fratelli) di L\u00e2m H\u1eefu \u1ee8ng e sua moglie Nguy\u1ec5n Th\u1ecb N\u01b0\u01a1ng in un villaggio del Vietnam centrale. Nel 1904 sotto la guida dello zio materno, il monaco mahayana H\u00f2a th\u01b0\u1ee3ng Th\u00edch Ho\u1eb1ng Th\u00e2m, entr\u00f2 a studiare nel locale monastero prendendo il nome di Nguy\u1ec5n V\u0103n Khi\u1ebft. A quindici anni prese i voti di novizio, a venti i voti monastici e cambi\u00f2 nome in Th\u00edch Qu\u1ea3ng \u00d0\u1ee9c (in caratteri cinesi: \u91cb\u5ee3\u5fb7, pinyin: Sh\u00ec G\u016dangd\u00e9, dove il cognome \u91cb, come da tradizione monastica, \u00e8 l'iniziale del cognome \u015a\u0101kyamuni mentre il nome significa \"Vasta Virt\u00f9\"). Quindi viaggi\u00f2 sino a un monte nei pressi di Ninh H\u00f2a e ivi risiedette da eremita per tre anni. Seguirono due anni di vita itinerante volta alla predicazione del dharma e successivamente prese residenza nel monastero di Sac Tu Thien An nei pressi di Nha Trang. Nel 1932 fu nominato ispettore del sangha nella provincia di Ninh H\u00f2a e quindi in quella di Kh\u00e1nh H\u00f2a, sua provincia natale.\nIn questo periodo fu responsabile della creazione di 14 templi. Nel 1934 cominci\u00f2 a predicare nel Vietnam meridionale, proseguendo la costruzione di templi e intervallando periodi di meditazione e studio. Per due anni soggiorn\u00f2 in Cambogia per studiare il Buddhismo nella tradizione theravada. L'ultimo dei 17 templi che edific\u00f2 nel Vietnam del Sud, a Ph\u00fa Nhu\u1eadn nella provincia di Gia Dinh alla periferia di Saigon, fu dedicato a Qu\u00e1n Th\u1ebf \u00c2m, il bodhisattva della compassione Avalokiteshvara). Quindi fu nominato Presidente del \"Comitato per i Riti e Cerimonie\" della \"Congregazione dei Monaci del Vietnam\" e abate del tempio di Phuoc Hoa sede dalla \"Associazione per gli Studi Buddhisti del Vietnam\". In seguito si dimise da queste cariche per tornare allo studio e meditazione.\nLa situazione religiosa in Vietnam e la protesta.\nIl fratello di Ng\u00f4 \u0110\u00ecnh Di\u1ec7m, Ng\u00f4 \u0110\u00ecnh Tuch, vescovo cattolico, fu nominato dal Vaticano vicario apostolico per il Vietnam. La bandiera buddhista fu vietata in tutto il paese, mentre a tutte le manifestazioni ufficiali sventolava la bandiera vaticana assieme a quella nazionale. Ai primi di maggio del 1963 in occasione della festa del Vesak i buddhisti vietnamiti, sfidando il governo, scesero in massa per le strade chiedendo l'uguaglianza religiosa e sventolando le bandiere buddhiste. A Hu\u1ebf, seconda citt\u00e0 del Vietnam e governata da un fratello del presidente, la polizia spar\u00f2 sulla folla uccidendo nove persone. Ufficialmente il governo incolp\u00f2 i viet cong, esacerbando ancor di pi\u00f9 gli animi e provocando altre manifestazioni.\nLe richieste buddhiste al governo furono formalizzate in cinque punti:\nIl suicidio.\nIl 10 giugno 1963 rappresentanti della comunit\u00e0 buddhista di Saigon avvisarono la stampa americana che l'indomani sarebbe accaduto qualcosa nell'incrocio stradale davanti all'ambasciata Cambogiana. Solo pochi giornalisti presero seriamente la notizia, tra cui David Halberstam del New York Times e Malcolm Browne dell'Associated Press. Ci\u00f2 che videro fu un gruppo di circa 350 monaci e monache marciare assieme ad un'auto azzurra che portava cartelli in vietnamita e in inglese inneggiando all'eguaglianza religiosa. Arrivati all'incrocio tra il Boulevard Phan Dinh Phung e via Le Van Duyet dall'auto fu estratto un cuscino da meditazione, Th\u00edch Qu\u1ea3ng \u0110\u1ee9c vi si sedette nella posizione del loto e cominci\u00f2 a meditare sgranando l\"'Ak\u1e63am\u0101l\u0101\" di grani di legno recitando il mantra del Buddha Amit\u0101bha, notissimo in tutta l'Asia Orientale: \"Nam M\u00f4 A Di \u0110\u00e0 Ph\u1eadt\". Un altro monaco del gruppo cominci\u00f2 a versare una tanica di benzina sul corpo di Th\u00edch Qu\u1ea3ng \u0110\u1ee9c. Una volta raggiunto uno stato di concentrazione meditativa sufficiente Th\u00edch Qu\u1ea3ng \u0110\u1ee9c accese un fiammifero e avvamp\u00f2 in una grande fiammata.\nDavid Halberstam descrisse la scena durante la quale Th\u00edch Qu\u1ea3ng \u0110\u1ee9c rimaneva immobile e in silenzio, mentre la gente accorsa piangeva, pregava o si prosternava, cosa che fece anche un poliziotto, mentre un monaco all'altoparlante ripeteva: \"Un monaco si d\u00e0 fuoco, un monaco diventa martire\".\nIl corpo carbonizzato di Th\u00edch Qu\u1ea3ng \u0110\u1ee9c fu quindi portato dai monaci al tempio di X\u00e1 L\u1ee3i (il cui nome \u00e8 la traduzione in vietnamita di \u015aar\u012br\u0101), in centro a Saigon. Verso le 13:30 si trovavano gi\u00e0 un migliaio di monaci e una gran folla di buddhisti che si mosse da l\u00ec al luogo del rogo. La polizia quindi prese ad arrestare dei monaci rimasti al tempio di X\u00e1 L\u1ee3i e lo circondarono. Al tramonto di quella giornata migliaia di abitanti di Saigon dichiararono di aver visto in cielo l'immagine di Buddha piangente.\nIl funerale.\nIl funerale di Th\u00edch Qu\u1ea3ng \u0110\u1ee9c, previsto per il 15 giugno, attir\u00f2 migliaia di persone davanti al tempio X\u00e1 L\u1ee3i. Preoccupazioni per possibili scontri dovuti alla tensione consigliarono lo spostamento della data della traslazione dei resti. Il 19 i rappresentanti del \"sangha\" di Saigon e la polizia convennero di far partecipare solo alcune centinaia di monaci dal tempio al cimitero, dove avvenne la cremazione. Una volta cremato il corpo, le ceneri vennero esaminate secondo tradizione e fu rinvenuto il cuore non combusto. L'eccezionalit\u00e0 del fenomeno port\u00f2 all'immediato riconoscimento del cuore come \u1e61ar\u012br\u0101 e di Th\u00edch Qu\u1ea3ng \u0110\u1ee9c come bodhisattva (in vietnamita: \"B\u1ed3 T\u00e1t\"), cos\u00ec da quel momento i buddhisti vietnamiti si riferiscono a lui col nome di B\u1ed3 T\u00e1t Th\u00edch Qu\u1ea3ng \u0110\u1ee9c.\nLa lettera che aveva lasciato come suo ultimo atto diceva:\nLe reazioni e le conseguenze.\nL'amministrazione americana, sotto la presidenza Kennedy, non aveva espresso rimostranze, fino ad allora, per la politica antibuddhista e filocattolica di Diem \"per se\" (Kennedy era cattolico); tuttavia gli interessi statunitensi in Indocina erano tesi principalmente ad impedire qualsiasi diffusione del comunismo. La crescente impopolarit\u00e0 del regime del Vietnam del Sud creava imbarazzo internazionale e preoccupazione per la sua tenuta interna. Il gesto di Th\u00edch Qu\u1ea3ng \u0110\u1ee9c aveva fatto precipitare la situazione: il segretario di Stato Dean Rusk e l'ambasciatore William Trueheart avvisarono il regime vietnamita che avrebbe dovuto accettare immediatamente le richieste buddhiste, pena la presa di distanze degli Stati Uniti da Saigon.\nIl giorno stesso dell'immolazione di Th\u00edch Qu\u1ea3ng \u0110\u1ee9c, il presidente Ng\u00f4 \u0110\u00ecnh Di\u1ec7m pronunci\u00f2 alla radio un discorso in cui si accusavano \"gli estremisti\" dei fatti e confidava nella chiesa cattolica per il mantenimento della stabilit\u00e0 del regime. All'indomani, trenta tra gli ufficiali di pi\u00f9 alto livello dell'esercito scrissero un comunicato in cui ribadivano la loro fedelt\u00e0 alla costituzione; tra i firmatari vi erano anche gli ufficiali che di l\u00ec a qualche mese avrebbero attuato il colpo di stato. Il 16 giugno il governo di Ng\u00f4 \u0110\u00ecnh Di\u1ec7m, cedendo alle pressioni americane, firmava il \"Comunicato Congiunto\" con i rappresentanti buddhisti del Vietnam del Sud.\nNonostante il \"Comunicato Congiunto\" la reazione governativa si svilupp\u00f2 sul piano della propaganda: si sosteneva che i monaci buddhisti fossero delle pedine manovrate dal governo neutrale cambogiano di Norodom Sihanouk; che Th\u00edch Qu\u1ea3ng \u0110\u1ee9c era drogato; che Th\u00edch Qu\u1ea3ng \u0110\u1ee9c aveva compiuto il suo gesto perch\u00e9 pagato dal fotografo Malcolm Browne. Nel corso dello stesso giugno Madame Nhu, moglie di un fratello di Ng\u00f4 \u0110\u00ecnh Di\u1ec7m, e considerata \"First Lady\" del Paese, dichiar\u00f2 pubblicamente che si sarebbe dovuto applaudire un altro monaco che avesse offerto \"un altro \"barbecue show\"\".\nSul piano militare il governo attese che l'ambasciatore americano fosse tornato negli Stati Uniti. Il 21 agosto fu dichiarata la legge marziale. Le forze armate agli ordini di Ng\u00f4 \u0110\u00ecnh Nhu, fratello del presidente, attaccarono i templi e i monasteri buddhisti in tutto il Vietnam del Sud. A Saigon le truppe entrarono sparando e lanciando granate nel tempio X\u00e1 L\u1ee3i dove trafugarono il cuore di Th\u00edch Qu\u1ea3ng \u0110\u1ee9c. Contemporaneamente a Hu\u1ebf la gente scese in strada interponendosi tra l'esercito e i monasteri. Solo per il controllo del ponte davanti al tempio Dieu De ci furono 30 morti e centinaia di feriti. In tutto il Vietnam gli arrestati furono circa 1400 e centinaia furono le persone scomparse.\nLe conseguenze.\nLe reazioni delle stampa e dell'opinione pubblica.\nL'eco dei fatti non si spense rapidamente. La notizia e le immagini che avevano fatto il giro del mondo generarono tutta una serie di emuli. Il giovane figlio di un ufficiale dell'ambasciata americana si diede fuoco, sopravvivendone a mala pena, \"per provare com'era\". Il 16 marzo 1965 Alice Herz, ebrea tedesca, si diede fuoco a Detroit per manifestare a favore del Vietnam. Il 2 novembre 1965 un quacchero pacifista statunitense, Norman Morrison, si diede fuoco dentro il Pentagono. Roger Allen LaPorte, membro del Catholic Worker Movement, organizzazione anarchica-cristiana, si diede fuoco davanti al palazzo delle Nazioni Unite a New York il 9 novembre 1965. Il 10 maggio del 1970 fu la volta di George Winne Jr., sempre per protestare contro la guerra in Vietnam. Il 19 gennaio 1969 a Praga Jan Palach si diede fuoco per protesta contro l'invasione sovietica esplicitamente dichiarando di emulare Th\u00edch Qu\u1ea3ng \u0110\u1ee9c. Il 3 novembre 2006 Malachi Ritscher si diede fuoco a Chicago per protestare contro la guerra in Iraq.\nIl gesto di Th\u00edch Qu\u1ea3ng \u0110\u1ee9c fu imitato da molti altri vietnamiti, sia monaci e monache che laici: dal 1963 al 1966 si immolarono nel fuoco 33 persone in Vietnam del Sud.\nIl cuore di Th\u00edch Qu\u1ea3ng \u0110\u1ee9c super\u00f2 indenne tutta la guerra del Vietnam protetto nel caveau della banca nazionale. Ora due stupa a Ho Chi Minh ricordano Th\u00edch Qu\u1ea3ng \u0110\u1ee9c: uno sul luogo dell'immolazione e uno con le sue ceneri scampate all'assalto del monastero X\u00e1 L\u1ee3i. Vari monasteri a suo nome sono sorti sia in Vietnam che nei paesi dell'emigrazione vietnamita.\nDato che giornalisticamente negli anni 60 era in uso chiamare i membri del Sangha vietnamita col termine di \"bonzo\" (dal giapponese Bons\u014d o Bozu \u574a\u4e3b, passato poi al portoghese \"bonzo\") fu con questo termine che viene spesso ricordato in Occidente Th\u00edch Qu\u1ea3ng \u0110\u1ee9c. L'espressione \u00e8 rimasta nello spagnolo: \"quemarse a lo bonzo\" (bruciare come un bonzo).\nNel 1966 Ingmar Bergman incluse nel suo film \"Persona\" delle immagini originali di un monaco vietnamita che si diede fuoco successivamente a Th\u00edch Qu\u1ea3ng \u0110\u1ee9c. Nel 1970 Enzo Jannacci cant\u00f2 la canzone \"Il Bonzo\", scritta, su questi fatti, da Dario Fo e Cochi Ponzoni. Nel 1992 i Rage Against the Machine pubblicarono nella copertina del loro primo album la storica foto di Th\u00edch Qu\u1ea3ng \u0110\u1ee9c.\nL'interpretazione buddhista.\nNel 1967 il monaco chan Th\u00edch Nh\u1ea5t H\u1ea1nh scrisse in inglese una memoria indirizzata al pubblico occidentale per rispondere ad alcune critiche e permettere una migliore comprensione del gesto di Th\u00edch Qu\u1ea3ng \u0110\u1ee9c. L'immolazione, veniva spiegato, non deve essere considerato suicidio, vietato dal Buddhismo, in quanto privo delle caratteristiche che definiscono il suicidio stesso. Queste sono: mancanza di coraggio di vivere e fare fronte alle difficolt\u00e0; senso di sconfitta nella vita e perdita di ogni speranza; desiderio di non-esistenza.\nNel caso di Th\u00edch Qu\u1ea3ng \u0110\u1ee9c al contrario c'era coraggio e ottimismo che il gesto potesse produrre una evoluzione positiva nella societ\u00e0, non era volto alla distruzione dei nemici sia perch\u00e9 per un monaco i nemici sono le pulsioni impersonali (odio - in sanscrito: \"dve\u1e63a\", attaccamento - \"t\u1e5b\u1e63\u1e47\u0101\", ignoranza - \"avidy\u0101\") sia perch\u00e9 si auspicava in un ravvedimento dei persecutori. Infine non era nemmeno un atto di protesta, nella lettera lasciata non si lanciano accuse o recriminazioni, ma un gesto volto a toccare i cuori e mostrare la situazione per quella che \u00e8. In questo si tratta di un atto di compassione."}
{"id": "1869649", "revid": "114325", "url": "https://it.wikipedia.org/wiki?curid=1869649", "title": "Symbolae ad Historiam Antiquiorem Rerum Norwegicarum", "text": ""}
{"id": "1869650", "revid": "1543377", "url": "https://it.wikipedia.org/wiki?curid=1869650", "title": "Stellarium", "text": "Stellarium \u00e8 un planetario virtuale realizzato mediante software, libero secondo i termini della GNU General Public License; disponibile per Linux, Windows e macOS.\nQuesto software usa OpenGL per fornire una rappresentazione del cielo in tempo reale. Con Stellarium \u00e8 possibile vedere oggetti alla portata di grandi telescopi.\nStellarium \u00e8 stato sviluppato dal francese Fabien Ch\u00e9reau, che ha lanciato il progetto nell'estate del 2001. Tra gli altri sviluppatori si annoverano Robert Spearman, Johannes Gajdosik, Matthew Gates, Nigel Kerr e Johan Meuris.\nCaratteristiche.\nStellarium contiene una vasta gamma di caratteristiche che lo rendono un planetario apprezzato nell'\u00e0mbito della didattica astronomica, tuttavia l'impossibilit\u00e0 di stampare carte celesti unita ad imprecisioni nel posizionamento dei corpi del sistema solare e la mancanza di un sistema di ricerca automatica di vari fenomeni astronomici, ne impediscono l'uso per scopi di ricerca.\nLa predetta vocazione eminentemente didattica ha fruttato un riconoscimento ufficiale assegnato nel 2006 alla versione 0.7.1 del programma."}
{"id": "1869656", "revid": "92723", "url": "https://it.wikipedia.org/wiki?curid=1869656", "title": "Bronis\u0142aw Geremek", "text": "Biografia.\nEra nato Benjamin Lewertow da genitori ebrei, Boruch e Szarka Lewertow. Uno dei suoi nonni, Israel, era un magghid. Suo padre gestiva una fabbrica di pellicce a Varsavia. \nNel 1940, a 8 anni, insieme ai suoi genitori e al fratello, Benjamin fu imprigionato nel ghetto di Varsavia. Suo padre mor\u00ec ad Auschwitz, mentre la madre e i due ragazzi riuscirono nel 1943 a fuggire dal ghetto, nascosti a Zawichost da Stefan Geremek, il quale dopo la guerra sposer\u00e0 la madre e ne adotter\u00e0 il figlio pi\u00f9 piccolo (ora conosciuto come Bronis\u0142aw Geremek). Il fratello maggiore, Israel (nato nel 1926), invece part\u00ec per Israele e nel 1951 emigr\u00f2 negli Stati Uniti, dove prese il nome di Jerry Lewart. \nEducato come cattolico, nella sua vita adulta Bronis\u0142aw non si considerava un ebreo, tornando a ricordare le sue radici ebraiche solo dopo gli anni novanta.\nConseguita la laurea presso l'Universit\u00e0 di Varsavia, ha ottenuto il dottorato di ricerca in storia nel 1960 e nel 1972 una laurea (PAN) o postdottorato presso l'Accademia delle scienze polacca. La maggior parte della sua carriera \u00e8 stata presso l'Istituto di storia dell'Accademia polacca delle scienze, dove ha lavorato dal 1955 al 1985. La storia della cultura e della societ\u00e0 medievale sono stati il dominio principale del suo lavoro accademico di Geremek, risultato nella pubblicazione di numerosi articoli e libri.\nUno dei principali dirigenti di Solidarno\u015b\u0107 durante gli anni '80, fu un importante consigliere politico di Lech Wa\u0142\u0119sa. Brevemente imprigionato dopo il colpo di Stato del Generale Wojciech Jaruzelski del 1981, divenne uno dei leader del movimento democratico polacco.\nDopo la democratizzazione della Polonia del 1989, fu eletto Deputato per 12 anni. Come consigliere di fiducia di Wa\u0142\u0119sa, ebbe un ruolo di enorme rilievo nell'impostazione dei processi di transizione politica, sociale ed economica della Polonia degli anni '90.\nMinistro degli Affari Esteri della Polonia tra il 1997 ed il 2000, fu eletto come eurodeputato nella sesta legislatura del Parlamento europeo (2004).\nDurante il periodo 2006 - 2007 ebbe duri scontri politici con i due gemelli Lech e Jaros\u0142aw Kaczy\u0144ski, rispettivamente Presidente e Premier della Polonia, di ispirazione nazionalista.\n\u00c8 deceduto il 13 luglio 2008 in un incidente stradale vicino a Pozna\u0144, mentre si recava a Bruxelles.\nAttivit\u00e0 come storico.\nIn quanto professore, si \u00e8 distinto nel campo della ricerca storica per via del suo peculiare interesse costante e quasi esclusivo (supportato da una vasta bibliografia) per gli \"ultimi\", vale a dire gli strati pi\u00f9 umili e marginali del popolo (mendicanti, vagabondi, prostitute, e quanti altri): questo lo connota probabilmente come uno degli storici pi\u00f9 originali degli ultimi decenni.\nNel 1990 vinse il Premio Herder.\nCuriosit\u00e0.\nIl direttore editoriale della Laterza, Enrico Mistretta, stava discutendo con Jacques Le Goff un progetto editoriale nella sua casa parigina; ad un tratto, quasi ricordandosi di un importante impegno, Le Goff si allontan\u00f2 dalla stanza per tornarvi con un plico, un dattiloscritto, che porse a Enrico Mistretta dicendo che glielo inviava Geremek conferendo alla casa editrice italiana i diritti mondiali su quel testo. Si trattava del dattiloscritto del libro \"La piet\u00e0 e la forca. Storia della miseria e della carit\u00e0 in Europa\"."}
{"id": "1869657", "revid": "31886", "url": "https://it.wikipedia.org/wiki?curid=1869657", "title": "Miopatia distiroidea", "text": " \nPer Miopatia distiroidea in campo medico, si intende una forma di paralisi miogena, una forma di strabismo. Nelle forme paralitiche l'angolo di strabismo cambia a differenza dell'altra forma definita concomitante, che non cambia.\nManifestazioni.\nTale miopatia \u00e8 caratterizzata dall'ingrossamento dei muscoli oculari, questi infastidiscono la vista dell'individuo provocando esoftalmo. L'elevazione bulbare viene compromessa, il deficit pu\u00f2 trovarsi in entrambi gli occhi oppure in uno solo. \nTerapia.\nOltre a tipi di farmaci e lenti particolari nei casi pi\u00f9 gravi si rende necessario l'intervento chirurgico (sempre risolutivo)."}
{"id": "1869658", "revid": "838137", "url": "https://it.wikipedia.org/wiki?curid=1869658", "title": "The Brimstone Beach Club", "text": ""}
{"id": "1869661", "revid": "712828", "url": "https://it.wikipedia.org/wiki?curid=1869661", "title": "Jean Havoc", "text": ""}
{"id": "1869663", "revid": "1924342", "url": "https://it.wikipedia.org/wiki?curid=1869663", "title": "E-Type", "text": "Biografia.\nNato nel 1965 in Svezia, ad Uppsala, figlio di Elisabeth e del noto attore televisivo svedese Bo (\"Bosse\") G. Eriksson, ha una sorella di nome Erika.\nNegli anni dell'adolescenza si trasferisce a Bromma e attualmente vive nel cuore di Stoccolma.\nLa sua carriera musicale \u00e8 precoce: dopo essere stato batterista nel gruppo metal degli Hexenhaus, incide con Stakka Bo tre singoli nel 1991 come risultato di una collaborazione. Questo lo ha portato a lavorare come DJ nel canale Z-TV. Il suo primo singolo da solista \u00e8 \"I'm Falling\", che esce nella seconda met\u00e0 del 1993 ma che, purtroppo, fa scarse vendite.\nIl progetto E-Type.\nIl progetto E-Type si fa conoscere nel 1994 grazie alla collaborazione con i produttori della Cheiron DenniZ PoP, Max Martin e Amadin nell'album di debutto \"Made In Sweden\". Un singolo di questo album, \"Set The World On Fire\", raggiunge l'apice in Svezia: primo posto nella classifica dei brani dance svedesi, secondo posto in quella delle vendite svedesi e quarto posto nella classifica israeliana. Altri quattro singoli scalarono rapidamente le classifiche svedesi: tra questi ci sono la ballata \"Do You Always (Have To Be Alone)\" e \"Russian Lullaby\", scritta in collaborazione con Jonas Berggren, del gruppo Ace of Base. Lo stesso album fu lanciato sul mercato nel novembre del 1994 e velocemente arriv\u00f2 al numero 2 della classifica degli album. Solamente in tutta la Svezia furono vendute 100.000 copie dell'album, che rimase in classifica per 26 settimane.\nNel 1996, gli E-Type e la squadra dei produttori passarono il loro tempo a lavorare sul nuovo album, \"The Explorer\", che fu lanciato sul mercato il 23 ottobre. Questo vendette pi\u00f9 di 20.000 copie. Dopo cinque anni di silenzio, gli E-Type tornano alla ribalta e, nel 2001, lanciano il loro nuovo singolo, \"Life\". Il lancio del loro nuovo album, intitolato \"Euro IV Never\", fu posticipato alla fine dello stesso anno. Nel 2004 Max Martin, Rami e gli E-Type producono l'album \"Loud Pipe Save Lives\", lanciato il 24 marzo. All'inizio di aprile, il singolo \"Paradise\" raggiunge l'undicesimo posto in Finlandia ed entra nella classifica finlandese dei brani dance pi\u00f9 popolari, occupando il ventottesimo posto. Il 14 marzo del 2007 esce il singolo \"True Believer\". \u00c8 anche l'anno del lancio di un nuovo album, \"Eurotopia\". Nella primavera del 2008, gli E-Type appaiono al Melodifestivalen 2008 con il singolo \"Line of Fire\" assieme alla rock band The Poodles. Nel 2011 esce il nuovo singolo \"Back 2 Life\".\nMembri.\nCome in tutti i gruppi Eurodance, oltre al cantante (in questo caso Bo Martin Erik Erikson) era presente anche una cantante femminile. La musica degli E-Type seguiva lo stesso modello della musica Eurodance: musica passata al sintetizzatore accompagnata dalla voce del cantante e da un coro cantato dalla cantante Nana Hedin. Nana \u00e8 la cantante che ha accompagnato la maggior parte delle canzoni degli E-Type. Viene spesso confusa con l'altra ragazza del gruppo, la ballerina turca Dilnarin Demirbag, che ha cantato in playback le parti cantate da Nana.\nPurtroppo a Nana Hedin, nel 2008, \u00e8 stato diagnosticato un tumore alla lingua che ne ha interrotto la carriera. Nel 2001 Dee lascia il gruppo per seguire la carriera di solista. Tuttavia, cinque anni dopo Dee fa il suo ritorno per un concerto in Russia. Attualmente, \u00e8 un membro del gruppo. L'ultima canzone in cui si sente la voce di Nana Hedin \u00e8 il singolo \"Paradise\", del 2004.\nPremi.\nGli E-Type hanno partecipato agli Swedish Dance Music Awards nel marzo del 1995. Vinsero tre awards: Miglior Canzone, Miglior Artista e Miglior Gruppo Emergente. Nel 1995 fanno uscire sei singoli in Francia e Italia, tra i quali \"This Is The Way\", che raggiunge il quindicesimo posto nella Classifica Statunitense e il sesto nella UK Club Chart. Nel 1999, gli E-Type vengono nominati per un Grammy Svedese nella categoria 'Modern Dance' assieme al Dr. Bombay, Richi M e Black Moses."}
{"id": "1869665", "revid": "466539", "url": "https://it.wikipedia.org/wiki?curid=1869665", "title": "Robert Lucas (economista)", "text": "Biografia.\nSi laure\u00f2 in storia nel 1959 e ottenne successivamente un Ph.D. in Economia nel 1964, entrambi i titoli conseguiti all'Universit\u00e0 di Chicago. Ha insegnato alla Carnegie Mellon University fino al 1975, per tornare poi a quella di Chicago. \u00c8 stato probabilmente uno degli economisti pi\u00f9 influenti dagli anni settanta, ha contribuito a cambiare i fondamenti della teoria macroeconomica, argomentando che un modello macroeconomico deve contenere fondamenti microeconomici. Conosciuto, in primo luogo, per le sue ricerche circa le implicazioni nell'assumere le \"aspettative razionali\", ha anche sostenuto la visione del ciclo economico come equilibrio dinamico.\nHa sviluppato il concetto della \"critica di Lucas\" sulla politica economica, sostenendo che le relazioni tra parametri che sembrano rimanere stabili, come per esempio l'apparente relazione tra inflazione e disoccupazione, mutano in funzione dei cambi della politica economica. Ha aiutato lo sviluppo del modello delle \"Isole-Lucas\", il quale suggerisce che la produzione pu\u00f2 aumentare in seguito alla politica monetaria inattesa poich\u00e9 i produttori scambiano l'aumento del livello generale dei prezzi per un aumento del prezzo del bene che producono."}
{"id": "1869675", "revid": "327773", "url": "https://it.wikipedia.org/wiki?curid=1869675", "title": "Louis Dorigny", "text": "Si trasfer\u00ec giovane in Italia, operando nel territorio della Repubblica di Venezia; risiedette principalmente nella citt\u00e0 di Verona, dove produsse alcune tra le sue opere pi\u00f9 celebri.\nVita.\nLouis Dorigny nacque da una famiglia parigina di artisti. Era nipote del celebre pittore Simon Vouet e figlio di Michel Dorigny, di professione incisore. Giovane, il padre lo invi\u00f2 presso la bottega di Charles Le Brun, dove ebbe il primo approccio all'arte pittorica dal grande artista, che all'epoca aveva gi\u00e0 svolto importanti lavori per il cardinale Richelieu e per il re Luigi XIV.\nNel 1671, diciassettenne, si trasfer\u00ec in Italia, dove ebbe la possibilit\u00e0 di studiare e ammirare le opere dei grandi artisti italiani del Rinascimento e del primo Barocco. Dopo vari spostamenti, nel 1678 cominci\u00f2 a risiedere stabilmente a Venezia per circa dieci anni. Nella citt\u00e0 lagunare diede prova delle sue capacit\u00e0 e in breve tempo divenne uno degli artisti maggiormente richiesti dalle principali famiglie della pi\u00f9 recente nobilt\u00e0, come i Manin. Proprio per questa famiglia realizz\u00f2 l'affresco nella cappella del Carmine o della Sacra Famiglia, nella chiesa di S. Maria di Nazareth a Venezia. Per i Tron realizz\u00f2 gli affreschi della loro dimora, Ca' Tron.\nDa Venezia si trasfer\u00ec a Verona, citt\u00e0 dove rimase fino alla morte. Qui ottenne numerose commesse da veronesi ma anche da committenti veneti e lombardi. La sua attivit\u00e0 di affrescatore va da Bergamo sino alla citt\u00e0 friulana di Udine (Museo diocesano e gallerie del Tiepolo). Da Verona, all'estero si spost\u00f2 solo due volte: una per recarsi, nel 1704, a Parigi. Qui tent\u00f2 di essere ammesso all'Accademia Reale ma venne rifiutato. Rientr\u00f2 quindi in Italia, per ripartirne nel 1711 e recarsi a Vienna, chiamato da Eugenio di Savoia, che gli commission\u00f2 la decorazione della sua residenza invernale."}
{"id": "1869676", "revid": "339392", "url": "https://it.wikipedia.org/wiki?curid=1869676", "title": "R.O.V.", "text": ""}
{"id": "1869677", "revid": "118247123", "url": "https://it.wikipedia.org/wiki?curid=1869677", "title": "Adempiere", "text": "Adempiere \u00e8 un progetto open-source seguito da una comunit\u00e0 che supporta e sviluppa una soluzione software integrante funzionalit\u00e0 di enterprise resource planning, customer relationship management.\nAdempiere \u00e8 nato nel settembre del 2006 come branch di Compiere. Dopo alcune divergenze con Compiere Inc., alcuni sviluppatori hanno deciso la creazione del progetto collaterale da gestire autonomamente come comunit\u00e0, mantenendo la filosofia open-source.\nFunzionalit\u00e0 di Adempiere.\nAdempiere \u00e8 in grado di gestire:\nIl tutto in una robusta applicazione che offre semplicit\u00e0 di configurazione e sviluppo.\nArchitettura di Adempiere.\nAdempiere integra un sistema di gestione dei dati a chiamato Application dictionary (preso dal progetto padre Compiere).\nQuesto livello di metadati \u00e8 un'estensione (virtualizzazione) della base di dati all'interno dell'applicazione, che semplifica la gestione e la modifica.\nIl dizionario permette di controllare, modificare ed aggiungere tutti gli elementi costitutivi dell'applicazione.\nOgni struttura dati creata sul database \u00e8 controllabile dal dizionario in tutte le sue parti pi\u00f9 una serie di ulteriori informazioni specificate dall'applicazione per un migliore controllo. Il dizionario permette quindi una facile modifica dell'interfaccia utente tramite l'applicazione stessa senza scendere al livello di programmazione.\nTecnologie di Adempiere.\nAdempiere \u00e8 sviluppato in Java, in particolare \u00e8 stata usata la suite Java EE, \u00e8 stato scelto JBoss come application server. Per quanto riguarda il database sono supportati diversi DBMS tra cui Oracle e PostgreSQL, ma l'indipendenza dallo specifico db \u00e8 la forza del progetto. Adempiere utilizza le pi\u00f9 recenti tecnologie vedi l'utilizzo della [ZK] per l'interfaccia Web, l'utilizzo delle JSP/servlet per il pacchetto webstore. L'utilizzo dell'application server JBoss lo rende stabile e produttivo per l'utilizzo da parte di aziende di grandi dimensioni. La tecnologia che la comunit\u00e0 sta portando avanti \u00e8 quella dell'utilizzo delle estensioni in plugin per una massima modularit\u00e0 dell'applicazione.\nCollegamenti esterni.\nEstero\nItalia"}
{"id": "1869680", "revid": "339392", "url": "https://it.wikipedia.org/wiki?curid=1869680", "title": "B.O.P.", "text": ""}
{"id": "1869681", "revid": "1347902", "url": "https://it.wikipedia.org/wiki?curid=1869681", "title": "Aleksandr Michajlovi\u010d Vasilevskij", "text": "Tra i generali dell'Armata Rossa pi\u00f9 preparati e capaci, svolse un ruolo decisivo durante molte battaglie della grande guerra patriottica, dirigendo le forze sovietiche nelle grandi offensive vittoriose. Capo di Stato maggiore generale delle Forze armate sovietiche e principale collaboratore di Stalin, fu nominato maresciallo dell'Unione Sovietica il 15 febbraio 1943 dopo la prima liberazione di Char'kov.\nCarriera.\nInizi\u00f2 la sua carriera militare durante la Prima guerra mondiale, arrivando al grado di Capitano nel 1917. Dopo la Rivoluzione Russa e all'inizio della Guerra civile venne arruolato nell'Armata Rossa, prendendo parte alla Guerra sovietico-polacca. Dopo la guerra scal\u00f2 rapidamente i ranghi dell'Esercito, diventando Comandante di Reggimento nel 1930. In questa posizione mostr\u00f2 grandi qualit\u00e0 nell'organizzazione dell'addestramento delle sue truppe e per questo nel 1931 divenne membro della Direzione dell'Addestramento Militare. Nel 1937, in seguito alle Grandi purghe, venne promosso Ufficiale di Stato Maggiore.\nDurante la Seconda guerra mondiale, in veste di Capo di Stato Maggiore generale (a partire dal giugno 1942, dopo il ritiro del maresciallo \u0160apo\u0161nikov) e Vice Ministro della Difesa, coordin\u00f2 e guid\u00f2, in costante collegamento con Stalin,le operazioni nella regione di Stalingrado; in particolare fu l'ideatore (insieme al generale Georgij \u017dukov) del famoso piano \"Urano\" che avrebbe portato al decisivo accerchiamento della 6. Armee tedesca.\nSpostatosi nel teatro meridionale del fronte orientale, coordin\u00f2 l'offensiva sovietica iniziata il 19 novembre 1942 e la parte finale della gigantesca battaglia. Nel gennaio 1943 diresse l'offensiva dell'Armata Rossa lungo l'alto corso del Don (offensive Ostrogorzk-Rosso\u0161 e Vorone\u017e-Kastornoe) e subito dopo l'Operazione Stella culminata nella temporanea liberazione di Charkiv. Lo stesso giorno della riconquista della grande citt\u00e0 ucraina (16 febbraio 1943), Vasilevskij venne nominato da Stalin, Maresciallo dell'Unione Sovietica in riconoscimento dei suoi contributi decisivi a queste grandi vittorie.\nGuid\u00f2 successivamente le grandi offensive nelle regioni del Donbass, in Crimea, Bielorussia e nei Paesi Baltici. Nel febbraio 1945 prese il comando diretto del 3\u00ba Fronte Bielorusso che guido nella fase finale della campagna in Prussia orientale conclusa vittoriosamente in 9 aprile con la cattura di K\u00f6nigsberg. Nel luglio dello stesso anno venne nominato Comandante in Capo delle forze sovietiche dell'Estremo Oriente, guidando in questa posizione l'offensiva contro il Giappone in Manciuria (vedi Guerra Unione Sovietica-Giappone), accettando successivamente la resa giapponese.\nTra il 1949 e il 1953 fu Ministro della difesa dell'Unione Sovietica, lasciando la carica solo alla morte di Stalin. Durante gli anni di Nikita Chru\u0161\u010d\u0451v perse gradualmente potere, fino ad essere messo in pensione. Dopo la sua morte, avvenuta nel 1977 venne seppellito nel Cimitero del Cremlino, a Mosca, in riconoscimento dei suoi servizi prestati alla nazione."}
{"id": "1869682", "revid": "6923", "url": "https://it.wikipedia.org/wiki?curid=1869682", "title": "CCM Finotello", "text": "La CCM Finotello \u00e8 un'azienda italiana di costruzioni funiviarie, specializzata soprattutto nella costruzione di seggiovie, sciovie, cestovie e cabinovie ad ammorsamento fisso.\nStoria.\nLa CCM fu fondata nel 1977 a Pianezza, in Piemonte. Nel 1993 CCM acquist\u00f2 lo storico marchio torinese di impianti di risalita Marchisio.\nNel 2006 \u00e8 stata fornitore ufficiale dei XX Giochi olimpici invernali. L'azienda opera prevalentemente in Italia, soprattutto in Piemonte, Valle d'Aosta e Lombardia.\nNel mercato italiano degli impianti a fune, l'azienda occupa la terza posizione alle spalle delle grandi multinazionali Leitner e Doppelmayr."}
{"id": "1869683", "revid": "104066", "url": "https://it.wikipedia.org/wiki?curid=1869683", "title": "Rodion Yakovlevich Malinovskiy", "text": ""}
{"id": "1869686", "revid": "104066", "url": "https://it.wikipedia.org/wiki?curid=1869686", "title": "Aleksandr Vasilevsky", "text": ""}
{"id": "1869687", "revid": "1305772", "url": "https://it.wikipedia.org/wiki?curid=1869687", "title": "Recently", "text": "Recently (\"recentemente\" in lingua inglese) pu\u00f2 riferirsi a:"}
{"id": "1869688", "revid": "104066", "url": "https://it.wikipedia.org/wiki?curid=1869688", "title": "Andrei Yeremenko", "text": ""}
{"id": "1869689", "revid": "775372", "url": "https://it.wikipedia.org/wiki?curid=1869689", "title": "Lee Teng-hui", "text": "Fu presidente dal 1988 al 2000.\nBiografia.\nLa formazione.\nLee Teng-hui nacque da una famiglia hakka in una comunit\u00e0 rurale di Sanchih, presso Taipei, a Taiwan (allora controllata del Giappone). Fin da giovane coltiv\u00f2 una passione per il viaggio, divenendo un avido collezionista di francobolli. Svilupp\u00f2 anche un certo interesse per la cultura giapponese.\nDal momento che suo padre era un funzionario filo-giapponese e suo fratello serviva nella Flotta Imperiale Giapponese, Lee fu inviato a studiare in Giappone, dove si laure\u00f2 all'Universit\u00e0 di Kyoto nel 1946. In questo periodo si appassion\u00f2 a filosofi giapponesi come Nitobe Inazo e Kitaro Nishida. Lee era presente in Giappone durante le ultime fasi della Seconda guerra mondiale, e aiut\u00f2 anche a ripulire e riparare Tokyo dopo il bombardamento subito nel marzo 1945.\nDopo la Seconda guerra mondiale e la conquista di Taiwan da parte della Repubblica di Cina, Lee vi fece ritorno ed entr\u00f2 all'Universit\u00e0 Nazionale di Taiwan, dove ottenne un bachelor in agronomia nel 1948.\nBench\u00e9 non fosse un ferrato marxista, Lee entr\u00f2 nel Partito Comunista Cinese nel 1946 e partecip\u00f2 alla rivolta di Taiwan, ma usc\u00ec ben presto dal Partito; secondo il suo amico Wu Ketai, il Guomindang era a conoscenza del passato comunista di Lee, ma distrusse opportunamente tutta la documentazione al riguardo.\nNel 1953 Lee complet\u00f2 gli studi negli Stati Uniti con una laurea in economia agricola. Torn\u00f2 a Taiwan solo nel 1957, al seguito della \"Joint Commission on Rural Reconstruction\" (Commissione Congiunta per la Ricostruzione Rurale), sponsorizzata dagli Stati Uniti per modernizzare il sistema agricolo di Taiwan. Nel frattempo lavor\u00f2 anche come professore aggiunto all'Universit\u00e0 Nazionale di Taiwan e ottenne una cattedra nell'Universit\u00e0 Nazionale di Chengchi sugli studi est-asiatici.\nBench\u00e9 la sua famiglia fosse di parere contrario, Lee si avvicin\u00f2 al Cristianesimo e nel 1961 fu battezzato. Era sua usanza tenere sermoni di carattere apolitico, incentrati sul servizio e l'umilt\u00e0, anche durante la sua presidenza.\nNella met\u00e0 degli anni Sessanta, Lee torn\u00f2 negli Stati Uniti dove, nel 1968, ottenne un PhD sull'economia agricola all'Universit\u00e0 Cornell. La sua tesi, \"Il flusso del capitale intersettoriale nello sviluppo economico di Taiwan, 1895-1960\" (lodata come la migliore tesi dell'anno dall\"'American Association of Agricultural Economics\") fu successivamente trasformata in un libro ed \u00e8 tuttora considerata un importante contributo alla storia dell'economia taiwanese.\nNel corso dei suoi studi, Lee impar\u00f2 a parlare correttamente taiwanese, giapponese, cinese e inglese.\nAscesa al potere.\nL'ascesa di Lee agli alti vertici dello Stato fu rapida. Gi\u00e0 nel 1971, dopo essersi iscritto al Guomindang, divenne ministro senza portafoglio per l'agricoltura.\nNel 1978, Lee venne eletto sindaco di Taipei, dove risolse alcuni problemi legati all'irrigazione cittadina; nel 1981 divenne governatore della provincia di Taiwan, carica dalla quale risolse problemi medesimi. Tutto ci\u00f2 contribu\u00ec a rendergli una fama di dirigente capace e competente.\nLee venne notato dal presidente Chiang Ching-kuo, che lo vide come potenziale candidato alla vicepresidenza. Da tempo, egli stava cercando di passare maggior potere ai \"bensheng ren\", ovvero i nativi taiwanesi, a svantaggio dei \"waisheng ren\" (i cinesi immigrati a Taiwan dopo la fine della guerra civile cinese). Cos\u00ec, essendo Lee un \"bensheng ren\", venne nominato vicepresidente nel 1984 dall'Assemblea Nazionale.\nLa presidenza.\nChiang Ching-kuo mor\u00ec nel gennaio 1988 e Lee gli succedette immediatamente come presidente. Tuttavia, dovette subito fronteggiare l'ostilit\u00e0 della \"Fazione del Palazzo\" del Guomindang, guidata dal generale Hau Pei-tsun, che voleva approfittare della morte di Chiang per restituire autorit\u00e0 ai \"waisheng ren\". Tale fazione, che vantava un'influenza non irrilevante ai vertici del Guomindang, inizialmente riusc\u00ec ad impedire a Lee di assumerne la presidenza.\nNonostante la difficile situazione, Lee trov\u00f2 l'appoggio di James Soong, egli stesso un conservatore, ma che riusc\u00ec a moderare le posizioni della linea dura utilizzando il famoso motto \"Ogni giorno di ritardo \u00e8 un giorno di non rispetto per Ching-kuo\". Cos\u00ec, non molto tempo dopo, Lee fu in grado di divenire anche presidente del Guomindang. Al Congresso del Partito che si tenne nel luglio dello stesso anno, Lee costitu\u00ec un Comitato Centrale di 31 membri, 16 dei quali erano nativi taiwanesi, concedendogli cos\u00ec la maggioranza per la prima volta nella storia della Repubblica di Cina.\nNel tempo, man mano che la sua autorit\u00e0 si fu consolidata, Lee ammorbid\u00ec i rapporti con la \"Fazione del Palazzo\": nel 1989, dopo che il primo ministro Yu Guo-hwa (egli stesso membro della Fazione) si fu dimesso, venne sostituito prima da Lee Huan, quindi dallo stesso generale Hau Pei-tsun. Nel 1990, Lee comp\u00ec un rimescolamento dello Yuan Esecutivo come aveva fatto con il CC del Guomindang, sostituendo molti degli anziani \"waisheng ren\" con taiwanesi di nascita, molti dei quali avevano ottenuto un PhD negli Stati Uniti d'America; fra questi, Lee riusc\u00ec ad imporre il suo alleato Lien Chan come ministro degli Esteri.\nOltre questo, nel 1990 ebbe inizio il Movimento del Giglio Selvatico, una contestazione studentesca che chiedeva la completa restaurazione della democrazia, l'elezione diretta del presidente e del vicepresidente e nuove elezioni per le istituzioni legislative. Circa 300.000 studenti occuparono la Sala Memoriale Nazionale Chiang Kai-shek. Il 21 marzo, Lee accolse gli studenti nel Palazzo Presidenziale e promise di mettere a punto riforme democratiche. Questo \u00e8 considerato dagli attivisti democratici taiwanesi come il punto pi\u00f9 grande del suo mandato.\nNel maggio 1991, Lee abol\u00ec i Provvedimenti temporanei effettivi durante il periodo della ribellione comunista, emanati dal Guomindang nel 1949 e che sospendevano le libert\u00e0 democratiche. In dicembre, egli obblig\u00f2 i membri dello Yuan Legislativo a dimettersi e annunci\u00f2 nuove elezioni, che videro la preminenza dei nativi taiwanesi e obbligarono Hau Pei-tsun a lasciare la carica di primo ministro, che and\u00f2 poi a Lien Chan.\nLa presidenza di Lee vide il cosiddetto \"movimento di localizzazione\": se infatti durante il regime di Chiang Kai-shek e Chiang Ching-kuo i costumi taiwanesi erano stati rigettati in favore di quelli continentali, e la stessa Taiwan era vista come una remota provincia cinese nei libri di storia, ora venivano promossi i costumi, la letteratura e l'arte tipici di Taiwan, il che vide un grande sostegno da parte del movimento letterario, ma una ferrea opposizione dei settori pi\u00f9 conservatori del Guomindang.\nDurante una visita all'Universit\u00e0 Cornell, nel giugno 1995, Lee annunci\u00f2 pubblicamente che presto si sarebbero tenute le prime elezioni dirette del presidente della Repubblica. La Repubblica Popolare Cinese (RPC) accus\u00f2 Lee di avere orchestrato questa mossa per \"spaccare la patria\" e diedero inizio ad una serie di test missilistici provocatori intorno a Taiwan. Questo provoc\u00f2 una temporanea depressione del mercato asiatico per l'interruzione delle rotte commerciali. Nonostante la volont\u00e0 della RPC, queste attivit\u00e0 sortirono l'effetto contrario.\nIl 23 marzo 1996, Lee Teng-hui venne eletto presidente con il 54% dei voti.\nLa cacciata dal Guomindang.\nOsservando i limiti del mandato imposti dalla Costituzione, Lee rassegn\u00f2 le dimissioni nel 2000 e venne sostituito dal candidato del Partito Progressista Democratico, Chen Shui-bian. Questo segn\u00f2 la fine del dominio incontrastato del Guomindang sulla politica taiwanese.\nI sostenitori di Lien Chan e James Soong accusarono Lee di essere il responsabile della sconfitta, in quanto egli aveva scelto Lien al posto del pi\u00f9 popolare Soong come candidato presidenziale del Guomindang. Questo port\u00f2 James Soong ad abbandonare il Guomindang e a correre da solo. Diversi membri del GMD lo accusarono di stare segretamente sostenendo il governo di Chen Shui-bian, di essere responsabile della scissione e, nei casi pi\u00f9 estremi, di sabotare il Guomindang stesso e sostenere l'indipendenza taiwanese (cui il Guomindang si oppone in vista della riunificazione della Cina sotto la Repubblica di Cina). La situazione insostenibile port\u00f2 Lee a rassegnare le dimissioni da presidente del partito il 24 marzo 2000 e fu espulso in dicembre. Le accuse che gli furono mosse riguardarono anche la questione del passaggio di potere ai taiwanesi nativi.\nAttivit\u00e0 recenti.\nA seguito della sua espulsione, Lee si pose in contraddizione con i candidati presidenziali del suo precedente partito e contribu\u00ec invece al consolidamento dell'alleanza fra il Partito Progressista Democratico, l'Unione di Solidariet\u00e0 di Taiwan e il Partito per l'Indipendenza di Taiwan (la \"coalizione pan-verde\"). Egli espresse anche il proprio favore alla trasformazione della Repubblica di Cina nella Repubblica di Taiwan, completando cos\u00ec l'indipendenza dell'isola; a sostegno di questa asserzione, Lee afferm\u00f2 che l'identit\u00e0 cinese e quella taiwanese sono separate e inconciliabili.\nRiguardo alla crescita economica della Repubblica Popolare Cinese, Lee sostenne (e sostiene tuttora) che \u00e8 stata sopravvalutata e che l'economia della RPC \u00e8 destinata a collassare inesorabilmente. Ironicamente, usando una metafora tipica di Mao Zedong, Lee una volta afferm\u00f2 che la forza militare ed economica della RPC \u00e8 una \"tigre di carta\".\nDurante le elezioni del 2004, Lee sostenne la candidatura di Chen Shui-bian, il quale propose una piattaforma che integrava molte delle idee politiche di Lee. Questo port\u00f2 a preoccupazioni tanto nella Repubblica Popolare Cinese, quanto negli Stati Uniti d'America, in quanto la RPC temeva la proclamazione dell'indipendenza, gli USA il cambiamento radicale dello \"status quo\". Nel dicembre 2003, il presidente George W. Bush critic\u00f2 pubblicamente Chen Shui-bian; si ritenne che tale critica fosse orientata proprio ad evitare questo pericolo. Infatti, dopo la sua rielezione, Chen annunci\u00f2 pubblicamente che la Repubblica di Cina sarebbe rimasta e che avrebbe anzi intavolato relazioni economiche pi\u00f9 strette con la Repubblica Popolare Cinese. Questo port\u00f2 alla rottura dei suoi rapporti con Lee.\nNel febbraio 2007, Lee sorprese i media annunciando che non \u00e8 mai stato un sostenitore dell'indipendenza di Taiwan, mentre anzi sostenne l'apertura del commercio e del turismo con la Repubblica Popolare Cinese. Egli chiar\u00ec successivamente che, dal momento che Taiwan \u00e8 gi\u00e0 indipendente di fatto, non dovrebbe proclamare ufficialmente la propria indipendenza rischiando cos\u00ec ripercussioni. Lee rest\u00f2 comunque un sostenitore della Repubblica di Taiwan."}
{"id": "1869693", "revid": "104066", "url": "https://it.wikipedia.org/wiki?curid=1869693", "title": "Alexandr Mikhailovic Vasilevskij", "text": ""}
{"id": "1869695", "revid": "2076670", "url": "https://it.wikipedia.org/wiki?curid=1869695", "title": "Sindrome da retrazione del bulbo oculare di Stiling-Turk-Duane", "text": " \nPer Sindrome da retrazione del bulbo oculare di Stiling-Turk-Duane in campo medico, si intende una forma di paralisi miogena, una forma di strabismo incomitante.\nEpidemiologia.\nPer quanto riguarda i sessi quello pi\u00f9 colpito risulta quello femminile mentre per quanto concerne gli occhi colpiti quello maggiormente influenzato \u00e8 il sinistro.\nManifestazioni.\nMolte sono le caratteristiche che contraddistinguono tale sindrome, l'abduzione e l'adduzione vengono limitati, mentre il bulbo oculare viene retratto\nEziologia.\nla causa \u00e8 dovuta ad anomalie che riguardano i nervi dei muscoli oculari, comportando ad alterate funzioni complessive."}
{"id": "1869696", "revid": "838137", "url": "https://it.wikipedia.org/wiki?curid=1869696", "title": "Pappapisshu", "text": ""}
{"id": "1869697", "revid": "1347902", "url": "https://it.wikipedia.org/wiki?curid=1869697", "title": "Pavel Aleksandrovi\u010d Solov'\u00ebv", "text": "Biografia.\nNato in una famiglia di contadini nel villaggio Alechino, Rajon di Kine\u0161ma, Oblast' di Ivanovo, nella parte europea della Russia a nord-est dalla capitale Mosca.\nNel 1934 ha finito 9 classi della scuola russa dell'obbligo. Si trasfer\u00ec a Rybinsk, nell'Oblast' di Jaroslavl' iscrivendosi all'Istituto d'Aviazione di Rybinsk (ora conosciuta come l'Accademia Statale delle Tecnologie dell'Aviazione in nome di Pavel Aleksandrovi\u010d Solov'\u00ebv). Nell'aprile 1940 \u00e8 stato assunto presso l'OKB-19 conosciuto oggi col nome Aviadvigatel S.p.a. di Perm' (in russo: \u041e\u0410\u041e \u00ab\u0410\u0432\u0438\u0430\u0434\u0432\u0438\u0433\u0430\u0442\u0435\u043b\u044c\u00bb, \u041f\u0435\u0440\u043c\u044c). Nel 1948 divent\u00f2 il vice-costruttore generale dell'OKB-19, nel 1953 il costruttore principale, e nel 1981 il costruttore generale.\nPavel Solov'\u00ebv \u00e8 morto il 13 ottobre 1996 a Perm', in Russia.\nIl nome di Pavel Solov'\u00ebv \u00e8 stato assegnato all'ufficio tecnico russo Solov'\u00ebv Design Bureau e ad un viale di Perm'. Monumenti dedicati a Solov'\u00ebv sono stati inaugurati a Rybinsk e a Perm'.\nProgetti.\nNel 1960 Solov'\u00ebv ha creato il propulsore Aviadvigatel' Solov'\u00ebv D-20P (in russo: \u0410\u0432\u0438\u0430\u0434\u0432\u0438\u0433\u0430\u0442\u0435\u043b\u044c \u0421\u043e\u043b\u043e\u0432\u044c\u0451\u0432 \u0414-20\u041f) per il primo jet sovietico Tupolev Tu-124.\nSuccessivamente l'OKB-19 cre\u00f2 i propulsori Aviadvigatel' Solov'\u00ebv D-30 (in russo: \u0410\u0432\u0438\u0430\u0434\u0432\u0438\u0433\u0430\u0442\u0435\u043b\u044c \u0421\u043e\u043b\u043e\u0432\u044c\u0451\u0432 \u0414-30) conosciuti anche come Pavel Solov'\u00ebv PS-30 (in russo: \u041f\u0430\u0301\u0432\u0435\u043b \u0421\u043e\u043b\u043e\u0432\u044c\u0451\u0432 \u041f\u0421-30) per i jet sovietici-russi Tupolev Tu-134.\nIl propulsore Aviadvigatel' Solov'\u00ebv D-30-I \u00e8 stato creato nel 1967 per i Tupolev Tu-134, il propulsore Aviadvigatel' Solov'\u00ebv D-30-II \u00e8 la modifica del D-30-I per gli aerei Tupolev Tu-134A. Solov'\u00ebv D-30-III \u00e8 stato creato nel 1982 per gli aerei Tupolev Tu-134A-3 e Tupolev Tu-134B-3.\nLe turbine Solov'\u00ebv D-25V per gli elicotteri Mil Mi-6, Mil Mi-10 sono un altro frutto del lavoro di Pavel Solov'\u00ebv.\nIl propulsore Aviadvigatel' Solov'\u00ebv D-30F6 \u00e8 installato sugli aerei militari sovietici MiG-31.\nI propulsori Aviadvigatel' Solov'\u00ebv D-30KU/D-30KP/D30KU-154 sono installati sugli aerei Ilyushin Il-62M, Ilyushin Il-76T/TD/MD/TP, Ilyushin Il-78, A-50, Tupolev Tu-154M\nIl propulsore Pavel Solov'\u00ebv PS-12 \u00e8 stato creato per il nuovo progetto dell'aereo a corto/medio raggio russo MS-21 (in russo: \u041c\u0421\u201121). La versione modificata del PS-12 che si chiama Pavel Solov'\u00ebv PS-12M (in russo: \u041f\u0421-12\u041c) \u00e8 destinata al nuovo progetto dell'aereo di trasporto russo MTS (in russo: \u041c\u0422\u0421).\nIl propulsore Pavel Solov'\u00ebv PS-7 \u00e8 destinato al nuovo aereo russo Tupolev Tu-414 e agli aerei Global express della Bombardier.\nIl propulsore Pavel Solov'\u00ebv PS-9 \u00e8 creato per gli aerei Beriev Be-200 e gli aerei Tupolev Tu-334.\nIl propulsore Pavel Solov'\u00ebv PS-18R \u00e8 uno dei propulsori creato per aumentare l'efficienza degli aerei Tupolev Tu-204 e Ilyushin Il-96.\nIl propulsore Pavel Solov'\u00ebv PS-90A \u00e8 stato certificato nel 1992 per gli aerei Ilyushin Il-96, Tupolev Tu-204.\nIl propulsore Pavel Solov'\u00ebv PS-90A-76 \u00e8 stato elaborato per sostituire i propulsori Aviadvigatel' Solov'\u00ebv D-30KP sugli aerei Ilyushin Il-76MF, Ilyushin Il-76MD-90, Ilyushin Il-76MD.\nIl propulsore Pavel Solov'\u00ebv PS-90A3 \u00e8 stato certificato nel 2011 per gli aerei Ilyushin Il-96-400, Tupolev Tu-204SM."}
{"id": "1869698", "revid": "599013", "url": "https://it.wikipedia.org/wiki?curid=1869698", "title": "Teleferica (gioco)", "text": "Il gioco della teleferica consiste nell'usare una teleferica (cio\u00e8 una piccola funivia, il cui funzionamento \u00e8 frequentemente basato sulla forza di gravit\u00e0) per far provare a una persona l'ebbrezza del volo nel vuoto; \u00e8 di solito utilizzata come impianto ricreativo (ad esempio nei parchi avventura), sia come gioco singolo sia per concludere percorsi di ponti fra gli alberi. Pi\u00f9 di rado \u00e8 usato per altri scopi.\nLo stesso tipo di gioco \u00e8 noto con altri nomi nelle diverse variet\u00e0 della lingua inglese: \"zip-lines\" in Stati Uniti e Canada, \"flying-foxes\" in Australia e Nuova Zelanda, \"aerial runways\" in Gran Bretagna, \"foofy slides\" in Sudafrica; le teleferiche sono talvolta chiamate \"zip-line\" oppure \"flying-fox\" anche in Italia. Nella Svizzera italiana vengono definite \"tirolesi\". Si distinguono teleferiche in posizione verticale, con velocit\u00e0 e lunghezze limitate e normalmente incluse all'interno di parchi avventura pi\u00f9 ampi, da quelle in posizione orizzontale, che consentono maggiori lunghezze e velocit\u00e0 di scorrimento.\nStoria.\nIn tempi moderni, i primi percorsi di questo tipo risalgono alla seconda met\u00e0 del XX secolo, in Australia, dove venivano utilizzati per rifornire di viveri le popolazioni che abitavano nelle zone pi\u00f9 impervie delle foreste. La merce poteva cos\u00ec viaggiare su una carrucola, che scorreva veloce e sicura tra gli alberi, raggiungendo la sua destinazione.\nEsistono tuttavia prove dell'utilizzo di impianti simili anche in secoli precedenti.\nEsempi in Italia.\nA San Vigilio di Marebbe (BZ) esiste una teleferica che attualmente risulta la pi\u00f9 grande d'Europa.\nTra la stazione a monte della cabinovia \"Piz de Plaies\" e la stazione a valle della cabinovia \"Cianross\" \u00e8 tesa una corda metallica, ancorata ad alberi, che taglia la piccola valle a zig zag, dove i praticanti scendono la corda di pedana in pedana appesi per una speciale carrucola.\nQuesto percorso conta 10 pedane, per un totale di 3\u00a0200 metri di percorso, dove la campata pi\u00f9 lunga risulta di 780 metri ed il punto pi\u00f9 alto da terra supera i 100 metri.\nA San Tomaso Agordino (BL) esiste una teleferica che risulta essere la pi\u00f9 alta delle Dolomiti ad oggi. La teleferica comprende 2 funi, 3 piattaforme, velocit\u00e0 massima a , una lunghezza totale di 1\u00a0600\u00a0m, un dislivello di 260\u00a0m, il punto pi\u00f9 alto raggiungibile di 175 metri, per 40 minuti di percorso circa.\nAd Aurano (VB) esiste una teleferica a campata unica con un tipo di volo combinato (seduti o distesi, il primo al mondo). La lunghezza totale del tracciato \u00e8 di 1\u00a0865\u00a0m, con una pendenza media di 17%, un dislivello massimo di 289\u00a0m, un'altezza massima da terra di 360\u00a0m. La teleferica pu\u00f2 arrivare ad una velocit\u00e0 di punta di 130\u00a0km/h. La teleferica si chiama \"Fly for fun\".\nA Frassinetto Canavese (TO) esiste una teleferica a campata unica con un tipo di volo da distesi. La lunghezza totale del tracciato \u00e8 di 1780 m, con una pendenza media di 15%, un dislivello massimo di 260\u00a0m, un'altezza massima da terra di 400\u00a0m. La teleferica pu\u00f2 arrivare ad una velocit\u00e0 di punta di 130\u00a0km/h.\nTra Pietrapertosa e Castelmezzano (PZ) \u00e8 presente una teleferica \"volo dell'angelo\" composta da due funi con dislivelli di 118 e 130 metri. La prima fune parte da Pietrapertosa a quota 1020 metri e arriva a Castelmezzano a quota 859 metri percorrendo 1415 metri e raggiungendo la velocit\u00e0 massima di 110 km/h. La seconda fa il percorso inverso: parte da Castelmezzano a quota 1019 metri e a Pietrapertosa a quota 888 metri, percorre 1452 metri e si pu\u00f2 raggiungere la velocit\u00e0 massima di 120 km/h.\nAd Albaredo per San Marco e Bema (SO) \u00e8 attiva una teleferica in due tratte denominata \"Aerofune Fly Emotion\", per una lunghezza complessiva di 2,6 km. La prima tratta parte a circa 900 m da Albaredo, per arrivare a 750 m a Bema, dopo un volo di 1560 m. La seconda tratta presenta una pendenza maggiore, partendo da Bema a quota 1050 m per ritornare al punto di partenza originario in Albaredo, a quota 900 m volando per 1050 m. La velocit\u00e0 massima \u00e8 nell'ordine dei 120-130 km/h, a seconda del vento e del peso dei passeggeri. L'altezza massima rispetto al suolo raggiunge i 380 m. L'Aerofune Fly Emotion ha introdotto per la prima volta nel mondo la possibilit\u00e0 di volare in coppia in versione sovrapposta come nel deltaplano, possibilit\u00e0 in seguito ripresa da altri costruttori in versione affiancata.\nA Rocca Massima (LT) e presente una teleferica con un'unica campata denominata \"Flying In The Sky\". Dalla partenza dell'impianto si pu\u00f2 ammirare un panorama che spazia dalle coste laziali ai colli albani fino ai monti abruzzesi. Il percorso parte da Rocca Massima e attraversa uliveti e zone carsiche planando fino alle pendici del Monte S. Angelo. Durante il volo si possono raggiungere velocit\u00e0 che superano i 150 km/h."}
{"id": "1869699", "revid": "33751", "url": "https://it.wikipedia.org/wiki?curid=1869699", "title": "Stadio T\u00fcrk Telekom", "text": "Il complesso sportivo Ali Sami Yen - stadio T\u00fcrk Telekom, noto come stadio T\u00fcrk Telekom, \u00e8 uno stadio della citt\u00e0 turca di Istanbul della capacit\u00e0 di 52 223 spettatori. Ospita le partite interne del ed \u00e8 stato inaugurato il 15 gennaio 2011.\nRimpiazza il vecchio stadio Ali Sami Yen e si trova nella parte europea della citt\u00e0, pi\u00f9 precisamente nel distretto di Sar\u0131yer ed \u00e8 a breve distanza dalla fermata \"Seyrantepe\", che si trova sulla linea M2 della metropolitana di Istanbul. Questo impianto, che insieme ad altri edifici fa parte di un complesso pi\u00f9 ampio intitolato nuovamente al primo presidente del club, deve il suo nome deriva dalla sponsorizzazione della T\u00fcrk Telekom, societ\u00e0 di telecomunicazioni turca.\nStoria.\nGi\u00e0 dalla fine degli anni '90 si era cominciato a parlare della sostituzione dello stadio Ali Sami Yen. Se in un primo momento il nuovo impianto sarebbe dovuto sorgere nello stesso luogo del vecchio, l'idea venne poi scartata.\nAsta.\nIl 19 luglio 2007 l'Agenzia turca per lo sviluppo abitativo, la TOKI, ha annunciato l'asta per il complesso sportivo; il Galatasaray possiede comunque i diritti sul complesso per un periodo di 49 anni.\nTra le 4 societ\u00e0 che hanno partecipato, l'offerta migliore fu quella presentata della Eren Talu-ALKE che si impegnava consegnare il nuovo impianto in 24 mesi.\nIl contratto con questa societ\u00e0 \u00e8 stato annullato il 2 luglio 2009 poich\u00e9 la compagnia non ha rispettato i tempi previsti nel progetto, che prevedeva la fine dei lavori nel dicembre 2009. Il 3 luglio 2009 \u00e8 stata lanciata una nuova gara d'appalto, alla quale ha partecipato solo la Siyah Kalem Muhendislik ve Insaat. L'offerta \u00e8 stata giudicata troppo bassa dall'agenzia per lo sviluppo abitativo (TOKI), che ha annullato la gara d'appalto e ne ha indetta una nuova per il 21 agosto.\nCerimonia di inaugurazione.\nIl 14 dicembre 2007 la costruzione \u00e8 iniziata ufficialmente dopo una sfarzosa cerimonia a cui hanno partecipato i vertici del club, alcuni giocatori, il ministro dello sport della Turchia; in tale evento il presidente \u00d6zhan Canayd\u0131n ha voluto celebrare l'importanza del nuovo stadio per la citt\u00e0 e per lo sport in Turchia. La prima partita si gioc\u00f2 invece il 15 gennaio 2011, un'amichevole contro l' terminata 0-0.\nConcerti.\nLo stadio ha ospitato il concerto dei Bon Jovi, l'8 luglio 2011, durante il loro tour \"Bon Jovi Live\", e il concerto di Madonna, il 7 giugno 2012, durante il suo \"MDNA Tour\". Entrambi hanno registrato il tutto esaurito."}
{"id": "1869700", "revid": "767487", "url": "https://it.wikipedia.org/wiki?curid=1869700", "title": "2-mercaptoetanolo", "text": "Il 2-mercaptoetanolo (o \u03b2-mercaptoetanolo, spesso abbreviato come ME o \u03b2ME) \u00e8 un composto chimico avente formula bruta HOCH2CH2SH. Si tratta di un ibrido del glicole etilenico, HOCH2CH2OH, e dell'1,2-etanditiolo, HSCH2CH2SH. Il \"ME\" \u00e8 utilizzato in numerose applicazioni per ridurre i legami disolfuro e pu\u00f2 agire come antiossidante biologico, agendo sui radicali idrossilici. Il composto \u00e8 ampiamente utilizzato soprattutto perch\u00e9 l'ossidrile conferisce solubilit\u00e0 in acqua e ne riduce la volatilit\u00e0. Pur essendo tossico per inalazione, ingestione e contatto con la pelle (ed avendo inoltre un odore sgradevole), esso \u00e8 dunque preferito ad altri tioli correlati.\nPreparazione.\nME pu\u00f2 esser preparato attraverso l'azione del solfuro di idrogeno sull'ossido di etilene:\nApplicazioni.\nLe proteine possono essere denaturate da ME mediante la sua capacit\u00e0 di rompere i ponti disolfuro:\nAttraverso la rottura dei legami S-S, possono essere distrutte sia la struttura terziaria che la struttura quaternaria della proteina. Per tale motivo, ME viene utilizzato ampiamente per l'analisi delle proteine.\nA tale scopo, il composto pu\u00f2 essere spesso interscambiato con il ditiotreitolo (DTT) o il composto inodore tris(2-carbossietil)fosfina (TCEP).\nReazioni.\nIl 2-mercaptoetanolo reagisce con aldeidi e chetoni, producendo i corrispondenti ossatiolani (analoghi monosolforati degli acetali o chetali ciclici). Ci\u00f2 rende ME utile come gruppo protettivo.\nInoltre, per ossidazione con perossido d'idrogeno, produce l'acido isetionico."}
{"id": "1869705", "revid": "228587", "url": "https://it.wikipedia.org/wiki?curid=1869705", "title": "Exotica", "text": ""}
{"id": "1869706", "revid": "151000", "url": "https://it.wikipedia.org/wiki?curid=1869706", "title": "Pavel Aleksandrovi\u010d Soloviev", "text": ""}
{"id": "1869711", "revid": "44939", "url": "https://it.wikipedia.org/wiki?curid=1869711", "title": "Beta-mercaptoetanolo", "text": ""}
{"id": "1869712", "revid": "2039709", "url": "https://it.wikipedia.org/wiki?curid=1869712", "title": "Giovanni De Censi", "text": "Biografia.\nDiplomato in ragioneria e laureato in Scienze Politiche presso l'Universit\u00e0 Cattolica del Sacro Cuore di Milano, inizia la carriera bancaria nel 1958, quando viene assunto presso il Credito Valtellinese. Dopo una breve parentesi altrove, nel 1968 rientra al Credito Valtellinese, dove, nel 1975, diventa vicedirettore generale, e successivamente, direttore generale fino al 1996. Quindi amministratore delegato fino al 2003 e presidente fino all'aprile 2016. Da allora \u00e8 presidente onorario della banca, nel cui ambito \u00e8 consigliere d'amministrazione dal 1994.\n\u00c8 fratello del sacerdote salesiano don Ugo De Censi, fondatore dell'Operazione Mato Grosso."}
{"id": "1869714", "revid": "44939", "url": "https://it.wikipedia.org/wiki?curid=1869714", "title": "Mercaptoetanolo", "text": ""}
{"id": "1869719", "revid": "1793900", "url": "https://it.wikipedia.org/wiki?curid=1869719", "title": "Stamppot", "text": "Lo stamppot \u00e8 un piatto tradizionale della cucina olandese a base di patate schiacciate e verdure (un solo tipo di verdura o pi\u00f9 tipi insieme). Le verdure utilizzate tradizionalmente sono crauti, indivia, cavolo, oppure carote e cipolla (quest'ultima combinazione si chiama \"hutspot\"). Lo \"stamppot\" viene servito di solito con salsiccia affumicata o carne stufata.\nL'origine dello stamppot \u00e8 sconosciuta, ma \u00e8 un piatto olandese molto noto e pu\u00f2 costituire un pasto economico, nutriente ed energetico.\nPreparazione dello stamppot.\nCi sono due metodi per preparare lo stamppot. Il primo \u00e8 un metodo moderno:\nNei Paesi Bassi spesso lo stamppot \u00e8 servito con una salsa di mele, cetriolini sottaceto o cipolline sottaceto."}
{"id": "1869722", "revid": "1305772", "url": "https://it.wikipedia.org/wiki?curid=1869722", "title": "Pop Life", "text": ""}
{"id": "1869724", "revid": "762947", "url": "https://it.wikipedia.org/wiki?curid=1869724", "title": "Rosmunda Pisaroni", "text": "Sebbene, secondo alcuni, cantasse piuttosto come soprano sfogato, la carriera della Pisaroni pu\u00f2 essere suddivisa in due epoche, la prima in cui cant\u00f2 come soprano e la seconda, di gran lunga pi\u00f9 fortunata, come contralto. A differenza delle contemporanee Maria Malibran o Giuditta Pasta, non altern\u00f2 ruoli di soprano con ruoli di contralto, il suo fu piuttosto un caso di evoluzione vocale.\nBiografia.\nGli inizi.\nFiglia di Giambattista Pisaroni e Luigia Pratti, il padre fu il primo a credere nel suo talento e a incitarla. La giovane studi\u00f2 dapprima con Vincenzo Colla, quindi con Giacomo Carcani. A 12 anni il padre la port\u00f2 a Milano, dove studi\u00f2 con i pi\u00f9 famosi castrati che, ritiratisi dalle scene, si dedicavano ora all'insegnamento, come Moschini, Gasparo Pacchierotti, Giovanni Battista Velluti e Luigi Marchesi. Completata la sua formazione, debutt\u00f2 nel 1811 a 18 anni a Bergamo in \"Ginevra di Scozia\" di Mayr: si dice che, presa del panico, si rifiut\u00f2 di salire sul palcoscenico e suo padre dovette minacciarla di suicidarsi.\nL'anno seguente cant\u00f2 nuovamente \u00e0 Bergamo il ruolo di Aleramo in \"Adelasia ed Aleramo\" di Mayr, e nella stagione 1812/13 nel Teatro Comunale di Piacenza, sua citt\u00e0 natale, dove fu Rosminda nell'opera \"Carlo Magno\" del maestro piacentino Nicolini con Giovanni Battista Velluti nel ruolo di Vitikindo, con strepitoso successo.\nIl 27 ottobre 1813, mentre cantava a Busseto nella \"Proserpina\" di Giovanni Paisiello, scamp\u00f2 all'incendio che distrusse il teatro vecchio. Esord\u00ec nel teatro della Pergola di Firenze nella stagione d'autunno del 1813 nel ruolo del titolo in Alzira di Manfroce (cfr. libretto in Fondo Bonamici, Bibl. Marucelliana, Firenze), e nel 1814 cant\u00f2 al Teatro Nuovo di Padova nell'\"Aureliano in Palmira\" di Gioachino Rossini, opera che replic\u00f2 a Brescia. Nel 1814 cant\u00f2 \"Tancredi\" a Genova, nel ruolo di Amenaide (soprano), opera nella quale si ciment\u00f2 di nuovo nel 1816, a Parma (Teatro Ducale) e Vicenza (Teatro Eretenio), questa volta nel ruolo del protagonista (contralto).\nIl marito cominci\u00f2 a seguirla per occuparsi della sua carriera; ma a Bologna, dove l\u2019aveva raggiunta, si ammal\u00f2 e mor\u00ec (marzo 1815). La giovane vedova annull\u00f2 ogni impegno fino alla stagione di carnevale successiva, ma nella primavera del 1816 si dovette fermare di nuovo per parecchi mesi: la sua salute era stata minata da un\u2019infezione di vaiolo che le sfigur\u00f2 irreparabilmente il viso e il corpo e la ridusse quasi alla cecit\u00e0.\nDa quel momento pot\u00e9 contare soltanto sulla propria voce: rigogliosissima, distesa su tre ottave, abbracciava le note \u00abdel soprano, del tenore e del basso a un tempo\u00bb (C. Lattanzi, Il Corriere delle dame, 13 febbraio 1813).\nNel 1817 ritorn\u00f2 in scena a Padova, dove Giacomo Meyerbeer scrisse per lei \"Romilda e Costanza\".\nTra il 1818 e il 1820 fu legata da un contratto al Teatro San Carlo di Napoli, dove Rossini compose per lei tre grandi ruoli di contralto: il 3 dicembre 1818 fu la prima Zomira nel \"Ricciardo e Zoraide\", il 27 marzo 1819 fu la prima interprete di Andromaca nell'\"Ermione\" e il 24 settembre 1819 debutt\u00f2 il ruolo di Malcolm ne \"La donna del lago\".\nNella stagione 1821-1822 si esib\u00ec al Real Teatro Carolino di Palermo, quindi a Parma, Bologna, Firenze, Roma, Venezia e Torino. Nel 1821 cant\u00f2 nel \"Costantino\" di Hartmann Stunz al fianco di Nicola Tacchinardi: il compositore, incantato dal virtuosismo delle due celebri cantanti, lasci\u00f2 loro, nella partitura, completa libert\u00e0 di esecuzione nell'ornamentazione. Nel 1822 debutt\u00f2 alla Scala, dove fece ritorno nel 1824 e 1825. Nel 1823 cant\u00f2 a Lucca e nell'autunno del medesimo anno nel Teatro degli Avvalorati di Livorno, dove torn\u00f2 dopo il 1832.\nIl debutto internazionale.\nNel 1827 fece il suo debutto all'estero nel Th\u00e9\u00e2tre Italien di Parigi. Rossini la volle assolutamente per riuscire nell'intento di portare al successo la sua \"Semiramide\", che in passato, nella prima di Venezia, aveva ricevuto una cattiva accoglienza. Un aneddoto racconta che la Pisaroni attacc\u00f2 la cavatina di Arsace, \u00abEccomi alfine in Babilonia\u00bb, dando le spalle al pubblico perch\u00e9 non potesse vedere il suo volto sfigurato dal vaiolo, ma il suo canto e la potenza della sua voce riscossero comunque un successo strepitoso.\nNel 1829 cant\u00f2 per la prima volta a Londra e nel 1831 fece ritorno trionfalmente alla Scala. Nel 1833, infine, ritorn\u00f2 nella sua citt\u00e0 natale, a Piacenza, per\u00f2 cap\u00ec di essere ormai al tramonto e che il pubblic\u00f2 l'acclamava solo per cortesia: per questo motivo decise di ritirarsi dalle scene, non prima per\u00f2 di aver onorato il suo ultimo contratto con il teatro di Trieste.\nNel febbraio del 1833 diede un concerto a Piacenza e cant\u00f2 per l'ultima volta in pubblico nel 1848 sempre nella stessa citt\u00e0 in occasione di una manifestazione patriottica. Mor\u00ec a 79 anni, destinando gran parte della sua eredit\u00e0 ai poveri della sua citt\u00e0.\nLa voce.\nIn poco pi\u00f9 di 20 anni di carriera, 16 dei quali come contralto, la Pisaroni divenne una delle massime interpreti del repertorio rossiniano. Erede diretta della scuola dei castrati, il suo registro era amplissimo, dalle note pi\u00f9 gravi del contralto a quelle pi\u00f9 acute del soprano. Il suo dominio della tecnica era assoluto e, se pure mostrava disomogeneit\u00e0 dovute al suo registro amplissimo, questo difetto era meno grave che in altre colleghe come Giuditta Pasta.\nIl critico Rodolfo Celletti ha dedotto: \u201cFu uno straordinario contralto dell'era rossiniana; il suo registro si estendeva dal Fa grave alle note pi\u00f9 acute del registro di soprano, modulava, sfumava e trillava con entusiasmante virtuosismo, il suo registro medio e grave era di caratteristiche estremamente oscure e quasi virili\u201d. Per una biografia dettagliata della cantante, nonch\u00e9 la ricostruzione della sua carriera rossiniana si veda Giorgio Appolonia, Le voci di Rossini, EDA, Torino, 1992.\nSempre, se poteva, preferiva entrare in scena mascherata o di spalle perch\u00e9 il pubblico non la vedesse in viso, ma ascoltasse unicamente la sua favolosa voce: soltanto dopo che ne aveva ottenuto i favori, si faceva coraggio a mostrare il volto."}
{"id": "1869726", "revid": "35813", "url": "https://it.wikipedia.org/wiki?curid=1869726", "title": "Benedetta Rosmunda Pisaroni", "text": ""}
{"id": "1869727", "revid": "838137", "url": "https://it.wikipedia.org/wiki?curid=1869727", "title": "Associazione Naturalistica di Plunder Island", "text": ""}
{"id": "1869728", "revid": "1573940", "url": "https://it.wikipedia.org/wiki?curid=1869728", "title": "Medagliere individuale delle Olimpiadi degli scacchi", "text": "Questo medagliere raccoglie il numero di medaglie vinte dai singoli giocatori nelle edizioni ufficiali delle Olimpiadi degli scacchi. Sono contate anche le medaglie assegnate per le migliori \"performance\" Elo (tra il 1984 e il 2006).\nIl medagliere \u00e8 aggiornato alle olimpiadi di Troms\u00f8 2014."}
{"id": "1869733", "revid": "6923", "url": "https://it.wikipedia.org/wiki?curid=1869733", "title": "Massimiliano di Leuchtenberg", "text": "Biografia.\nInfanzia.\nEra il secondo dei figli maschi di Eugenio di Beauharnais, vicer\u00e9 d'Italia e granduca di Francoforte, e di sua moglie, la principessa Augusta di Baviera. Tramite suo padre, \u00e8 quindi nipote dell'Imperatrice di Francia Giuseppina di Beauharnais e del suo primo marito, il visconte Alexandre de Beauharnais mentre, tramite sua madre, discende da re Massimiliano I di Baviera e della sua prima moglie, la principessa Augusta Guglielmina d'Assia-Darmstadt.\nDiscendente della famiglia Beauharnais, Massimiliano nacque nel regno di suo nonno materno. Dopo il crollo del Primo Impero e la restaurazione dei Borbone a Parigi nel 1814, suo padre dovette fuggire dalla Francia e trov\u00f2 rifugio presso i suoceri a Monaco. Installato da allora il castello di Berg, la famiglia si trasfer\u00ec a Castello d'Ismaning poco dopo la nascita di Massimiliano. Allo stesso tempo, il re di Baviera concedette a suo genero i titoli di duca di Leuchtenberg e principe di Eichst\u00e4tt, il 14 novembre 1817, in cambio di una somma di 5 milioni di franchi. Il titolo entr\u00f2 effettivamente in vigore con l'amministrazione del Principato di Eichst\u00e4tt. Massimiliano, figlio di Eugenio, venne nominato, come i suoi fratelli, \"Principe di Leuchtenberg\" e divenne il secondo erede in linea di successione al ducato.\nVittime del protocollo bavarese, che gli ricordava costantemente che il loro rango era inferiore a quello di Wittelsbach, i Beauharnais beneficiano comunque di un vero benessere materiale nel loro esilio. Con la sua fortuna, il principe Eugenio acquis\u00ec cos\u00ec diversi castelli e tenute, tra cui il palazzo Leuchtenberg a Monaco e terre situate nel cantone di Turgovia. Il principe francese ha, inoltre, ricostituito le sue collezioni d'arte in Baviera e i suoi figli crebbero in mezzo a opere d'arte di prestigio.\nIl principe Eugenio mor\u00ec di infarto nel 1824. Massimiliano riceve un'istruzione di qualit\u00e0, sotto la supervisione di sua madre, che riusc\u00ec a combinare delle ottime unioni per i suoi figli.\nCome la maggior parte degli uomini della sua classe sociale, Massimiliano era destinato alla carriera militare. Da adolescente, \u00e8 stato nominato dal nonno comandante del VI\u00b0 reggimento bavarese di cavalleria prima di essere promosso da suo zio, il re Luigi I di Baviera, colonnello del reggimento di ulani. Nel 1835, suo fratello, il principe Augusto mor\u00ec a Lisbona senza lasciare discendenti. Come ultimo rappresentante maschio della casa Beauharnais, Massimiliano divenne duca di Leuchtenberg e eredit\u00f2 la maggior parte del patrimonio di famiglia.\nViaggio in Russia.\nNel 1836, il Granduca Michail Pavlovi\u010d di Russia fece una visita ufficiale a Monaco. Incontr\u00f2 la principessa Augusta e la sua famiglia, che lo accolsero in pompa magna nella loro casa. Poco dopo questi eventi, lo zar Nicola I chiese al re Luigi I di Baviera di inviare un principe della sua casa per partecipare a delle manovre militari in Russia. La corte imperiale stava cercando da diversi anni di far sposare una granduchessa russa con uno dei figli del re, ma quest'ultimo rifiut\u00f2 cortesemente l'invito. Tuttavia, l'imperatore insistette e chiese espressamente al sovrano di mandargli suo nipote, il principe Massimiliano. Dopo essersi consultato con la sorella, che ha subito accolto con favore i benefici che poteva portare questo viaggio, Luigi I chiese al nipote di andare in Russia per rappresentare la Baviera.\nIl viaggio di Massimiliano avvenne nel 1837 e lo port\u00f2 a visitare diverse regioni dell'Impero russo. Accolto calorosamente dallo zar, il principe assistette per la prima volta alle esercitazioni militari a Voznesens'k. Quindi, accompagn\u00f2 lo zar e la sua corte a Odessa e infine a San Pietroburgo. Massimiliano conobbe quindi l'imperatrice Alexandra Feodorovna e i figli della coppia imperiale.\nMatrimonio.\nPresto, scoppi\u00f2 un idillio tra il principe e la granduchessa Marija Nikolaevna, figlia prediletta del sovrano russo. Lo zar ne \u00e8 soddisfatto perch\u00e9 apprezzava Massimiliano e lo considera una persona appropriata per sua figlia. Fece conoscere le sue esigenze al giovane duca: in caso di matrimonio, quest'ultimo doveva impegnarsi a stabilirsi in Russia e prestare servizio nell'esercito imperiale. Soprattutto, doveva accettare di allevare i suoi figli nella religione ortodossa e renderli principi russi. Dopo aver consultato sua madre, Massimiliano accett\u00f2 i termini dello zar, il 23 ottobre 1838 fu accettato nell'esercito russo con il grado di maggiore generale e il suo fidanzamento con Marija venne ufficialmente annunciato il 5 dicembre 1838. Poco dopo, il duca di Leuchtenburg torn\u00f2 in Baviera per sistemare i suoi affari.\nIl matrimonio venne celebrato nella cappella del Palazzo d'Inverno, il 2 luglio 1839. I festeggiamenti durarono quindi giorni ma suscit\u00f2 la disapprovazione dei moscoviti, che erano scioccati nel vedere una delle loro principesse unirsi a un principe francese, il cui padre aveva partecipato alla cattura della loro citt\u00e0 nel 1812. Immediatamente dopo le nozze, il duca di Leuchtenburg ricevette dallo zar il trattamento di altezza imperiale e il titolo di principe Romanovskij. \u00c8 stato nominato maggiore generale dell'esercito russo e colonnello in capo del reggimento degli ussari di Kiev. Riceve anche una pensione annuale di 100.000 rubli. Da parte sua, lo zar diede a sua figlia una rendita di 700.000 rubli e una somma di 2 milioni da pagare in buoni del tesoro al 4%. Per accogliere la famiglia, l'imperatore accett\u00f2 finalmente di costruire e arredare a sue spese un palazzo a San Pietroburgo e un altro situato nelle vicinanze della capitale.\nLa coppia ebbe sette figli:\nIn attesa della costruzione della loro nuova residenza (battezzata \"Marie Palace\"), Massimiliano e sua moglie si trasferirono al Palazzo d'Inverno, dove rimasero fino al 1845. Terminati i lavori, Massimiliano fece trasferisce le sue collezioni di dipinti, armi e minerali in Russia. Una buona parte di essi si trova oggi al Museo dell'Ermitage o in altre istituzioni del paese.\nI primi anni di matrimonio sono felici. Tuttavia, i rapporti dei due coniugi si deteriorarono a partire dal 1845, quando la Granduchessa inizi\u00f2 una relazione con il conte Grigorij Aleksandrovi\u010d Stroganov. La maggior parte degli storici ritiene inoltre che Massimiliano non sia il vero padre dei principi Evgenij, Sergej e Georgij di Leuchtenberg, che in realt\u00e0 sarebbero i figli di Stroganov. Massimiliano, da parte sua, non \u00e8 nemmeno un marito modello: ha molte conquiste femminili e si dedica al gioco d'azzardo. Essendo ancora legato alla Germania da un titolo ducale e da possedimenti nell'Europa occidentale, nel 1845 cedette i suoi possedimenti nello Stato della Chiesa per 20 milioni al governo pontificio, compr\u00f2 una tenuta nella provincia di Tambov e quindi si stabil\u00ec definitivamente in Russia.\nAttivit\u00e0.\nSoldato in carriera, Massimiliano trascorse lunghi periodi fuori dalla capitale. Considerato per tutta la vita come un outsider, venne assegnato solo a missioni secondarie, il che danneggi\u00f2 la sua autostima. Il principe fatica anche ad abituarsi alla disciplina russa, molto pi\u00f9 rigida di quella usata nell'esercito bavarese.\nAppassionato di arti e scienze, il principe aument\u00f2 le collezioni di dipinti, armi e minerali che ha ereditato dal padre e dal fratello. Considerato un brillante intellettuale, fu nominato dallo zar membro onorario dell'Accademia delle scienze russa (1839) e presidente dell'Accademia imperiale di belle arti (1843). Lo zar gli affid\u00f2 anche la direzione dell'Istituto del Corpo degli Ingegneri Minerari.\nMassimiliano \u00e8 anche il primo imprenditore della famiglia imperiale. Amico personale di Moritz von Jakobi, ha studiato con lui galvanica ed elettromagnetismo. Soprattutto, \u00e8 il primo a utilizzare questi processi su scala industriale. Nel 1847 fond\u00f2 una fabbrica nella tenuta Serguievka in cui costru\u00ec le prime locomotive russe.\nOltre a queste attivit\u00e0, Massimiliano ha sponsorizzato diverse organizzazioni di beneficenza, tra cui la Society for the Visits to the Poor, fondata nel 1846. Finanzi\u00f2 anche la costruzione della Clinica Maximilian, che fornisce assistenza gratuita ai bisognosi.\nMorte.\nTra il 1845 e il 1846 Massimiliano effettu\u00f2 una spedizione mineralogica negli Urali. Contrasse la polmonite, che progredisce rapidamente verso la tubercolosi. Colpito duramente dalla malattia, il principe part\u00ec per curarsi in Estonia e poi a Maiorca. Dal 1847, tuttavia, i medici ritennero che le sue condizioni fossero senza speranza e che nessuna cura non l'avrebbe aiutato.\nMor\u00ec il 1 novembre 1852 a San Pietroburgo. Lo zar dichiar\u00f2 lutto per 3 mesi, come per qualsiasi membro della famiglia imperiale. Le spoglie di Massimiliano sono sepolte nella Cappella di San Giovanni di Gerusalemme nella chiesa romana del Gran Priorato di Russia, a San Pietroburgo. In onore di suo marito, la Granduchessa Marija fece erigere una statua sdraiata nella cappella, realizzata da Aleksandr Terebenev.\nSecondo gli ultimi desideri del principe, il suo cuore fu invece depositato nella chiesa di San Michele a Monaco.\nDopo la sua morte, l'imperatore Nicola I ordin\u00f2 la vendita dei suoi possedimenti in Baviera e, con decreto del 6 dicembre 1852, assegn\u00f2 ai suoi figli (e, di conseguenza, ai suoi nipoti) il nome dei principi Romanov e il titolo di \"Altezze Imperiali\", in modo che questo titolo rimanesse ai pronipoti dell'imperatore Nicola I.\nEssendo il membro cattolico di rango pi\u00f9 alto dell'Impero russo, partecip\u00f2 attivamente alla petizione dei rappresentanti del clero cattolico per istituire un cimitero cattolico e una chiesa cimiteriale a San Pietroburgo. La petizione fu accolta dopo la morte del duca e nel 1856 fu consacrato il cimitero cattolico di Vyborg e nel 1859 la cappella fu consacrata ed in seguito ricostruita nel tempio della Visitazione dalla Beata Vergine Maria di Elisabetta."}
{"id": "1869738", "revid": "122755192", "url": "https://it.wikipedia.org/wiki?curid=1869738", "title": "IX Quadriennale nazionale d'arte di Roma", "text": "La IX Quadriennale nazionale d'arte di Roma si \u00e8 tenuta fra il 22 novembre 1965 e il marzo del 1966, presso la sede storica del Palazzo delle Esposizioni di Roma, in via Nazionale. Fu la quarta della gestione del segretario generale Fortunato Bellonzi, mentre vi fu invece un passaggio di consegne alla presidenza, dove lo scrittore Bonaventura Tecchi prese il posto di Antonio Baldini.\nTra i 632 espositori, molti gli scultori invitati. Tra questi:Franco Cannilla; Andrea Cascella; Pietro Cascella; Ettore Colla; Pietro Consagra; Venanzo Crocetti; Pietro De Laurentiis; Pericle Fazzini; Lucio Fontana; Emilio Greco; Leoncillo; Giacomo Manz\u00f9; Marino Marini; Marino Mazzacurati; Mirko Basaldella; Gi\u00f2 Pomodoro. Inoltre nella sezione scultura parteciparono fuori concorso, in quanto facenti parte le commissioni, Marcello Mascherini e Umberto Mastroianni.\nSempre folta la sezione pittura. Tra gli artisti invitati:Concetto Pozzati Carla Accardi; Enrico Accatino; Afro (Afro Basaldella); Franco Angeli; Alberto Burri; Giuseppe Capogrossi; Tano Festa; Franco Gentilini; il Gruppo Uno (Nicola Carrino, Nato Frasc\u00e0, Giuseppe Uncini) ; il Gruppo T (Giovanni Anceschi; Davide Boriani; Gianni Colombo; Gabriele De Vecchi; Grazia Varisco); Davide Orler; Achille Perilli; Mimmo Rotella; Sergio Scatizzi; Toti Scialoja; Marino Sormani; Giulio Turcato; Renzo Vespignani. Orfeo Tamburi partecip\u00f2 fuori concorso.\nTra gli invitati della sezione \"Incisori e disegnatori\" vi fu Antonino Virduzzo.\nTrentuno le retrospettive dedicate ad artisti scomparsi, quali: Luigi Bartolini; Felice Casorati; Fortunato Depero; Antonio Donghi; Riccardo Francalancia; Pier Antonio Gariazzo; Alberto Gerardi; Gino Ghiringhelli; Michele Guerrisi; Camillo Innocenti; Guglielmo Janni; Antonio Ligabue; Bepi Longo; Mario Mafai; Giorgio Morandi; Publio Morbiducci; Siro Penagini; Carlo Alberto Petrucci; Ugo Recchi; Manlio Rho; Bepi Romagnoni; Mino Rosso; Alberto Salietti; Pio Semeghini; Mario Sironi; Ardengo Soffici; Tancredi Parmeggiani; Fiorenzo Tomea; Attilio Torresini; Francesco Trombadori; Giuseppe Viviani.\nCommissioni e giurie.\nCome nelle altre edizioni, gli artisti potevano partecipare su invito, oppure passando un'apposita selezione. A marcare la differenza rispetto al passato, \u00e8 stata la presenza di critici d'arte tra i commissari addetti alla selezione.\nIn particolare la \"Commissione per gli inviti\" era cos\u00ec composta: \nLa \"Commissione per l'accettazione delle opere degli artisti non invitati\" era cos\u00ec composta:\nAltra differenza rispetto al passato, il segretario generale, Fortunato Bellonzi, non partecip\u00f2 direttamente alle commissioni e alle giurie, sebbene si riservasse, da regolamento, di assistere ai lavori di entrambe.\nI critici d'arte fecero la loro comparsa anche nella giuria di premiazione, che, a differenza negli anni precedenti, quando le giurie erano due, una eletta dagli artisti e una nominata dal consiglio di amministrazione, fu una sola. A presiederla il critico d'arte Nello Ponente. Furono chiamati a farne parte:\nAllestimento e collocamento delle opere.\nIl collocamento delle opere fu affidato unicamente ad artisti: se ne occuparono Nato Frasc\u00e0, Orfeo Tamburi, Edgardo Mannucci, Marcello Mascherini e Nunzio Sciavarrello. L'allestimento fu invece affidato a Mario Melis.\nCatalogo.\nIl catalogo aveva 329 pagine e 311 tavole. La prefazione fu affidata a Guido Perroco. Tra i saggi, dedicati solo alle retrospettive, quelli di Agnoldomenico Pica e Valentino Martinelli.\nElenco degli artisti partecipanti.\nLe opere esposte furono circa tremila. Tra artisti invitati, i protagonisti delle retrospettive e gli artisti ammessi dalla giuria di accettazione, gli espositori furono in totale 632.\nA.\nCarla Accardi; Enrico Accatino; Giovanni Anceschi; Afro (Afro Basaldella); Nino Aimone; Sergio Altieri; Getulio Alviani; Giovanni Amoroso; Nino Andreoli; Danilo Andreose; Lucio Andrich; Franco Angeli; Anselmo Anselmi; Richard Antohi; Vito Apuleo; Otello Arena; Sante Arduini; Rodolfo Aric\u00f2; Giuseppe Armocida; Ugo Attardi; Marcello Avenali; Giorgio Azzaroni\nB.\nEnnio Bacchilega; Edmondo Bacci; Umberto Baldaccini; Maria Baldan; Umberto Baldassarre; Igino Balderi; Giuseppe Banchieri; Luigi Barbieri; Giovanni Barbisan; Mario Bardi; Renato Barisani; Amerigo Bartoli; Luigi Bartolini; Dino Basaldella; Guido Basso; Mario Bellagamba; Giorgio Bellandi; Gino Bellani; Elena Bellingeri; Vasco Bendini; Gabriella Benedini; Giacomo Benevelli; Riccardo Benvenuti; Sergio Benvenuti; Giuseppe Bercetti; Pia Bernini Monaco; Antonio Berti; Gianni Bertini; Tommaso Bertolino; Lino Bianchi Barriviera; Ester Bianchi Battaglini; Aldo Bianchini; Angelo Biancini; Guido Biasi; Renzi Biasion; Antonio Biggi; Gastone Biggi; Mario Bionda; Floriano Bodini; Gino Bogoni; Luigi Boille; Eugemio Bolognini; Giorgio Bompadre; Bona (De Mandiargues); Carlo Bonacina; Cecco Bonanotte; Liana Bonivento; Egidio Bonfante; Arturo Bonfante; Enrico Bordoni; Rocco Borella; Leo Borghi; Aldo Borgonzoni; Davide Boriani; Pompeo Borra; Antonio Borrelli; Renato Borsato; Franco Botto; Guglielmo Bozzano; Giovanni Brancaccio; M. Luisa Brazzetti Vittori; Remo Brindisi; Renato Bruscaglia; Franco Bruzzone; Armando Buso\nC.\nCorrado Cagli; Mario Calandri; Antonio Calderara; Aldo Cal\u00f2; Italo Calvari; Ettore Calvelli; Massimo Campigli; Giuseppe Canali; Angelo Enrico Canevari; Giovanni Cannata; Franco Cannilla; Felice Canonico; Bruno Canova; Domenico Cantatore; Nado Canuti; Aldo Capacci; Renzo Capezzuoli Berna; Ugo Capocchini; Giuseppe Capogrossi; Dino Caponi; Carmelo Cappello; Tonino Caputo; Ugo Carr\u00e0; Pietro Carabellese; Girolamo Caramori, Cosimo Carlucci; Carlo Caroli; Aldo Caron; Aldo Carpi; Carlo Carr\u00e0; Nicola Carrino; Sebastiano Carta; Bruno Caruso; Andrea Cascella; Pietro Cascella; Felice Casorati; Daphne Casorati Maugham; Francesco Casorati Pavarolo; Nino Cassani; Bruno Cassinari; Narcisio Cassino; Salvatore Castagna; Alfio Castelli; Raffaele Castello; Tullio Catalano; Vittorio Cavicchioni; Carlo Cazzaniga; Leonetta Cecchi Pieraccini; Giorgio Celiberti; Gisberto Ceracchini; Leopoldo Ceracchini; Mino Ceretti; Mario Ceroli; Giuseppe Cesetti; Sandro Cherchi; Mauro Chessa; Aldo Chiappelli; Alfredo Chighine; Guido Chiti; Valeriano Ciai; Giovanni Ciangottini; Vincenzo Ciardo; Arnoldo Ciarrocchi; Federico Cilia; Mario Cimara; Claudio Cintoli; Carlo Ciussi; Giovanni Colacicchi; Nando Coletti; Gianni Colombo; Bruno Colorio; Carmelo Comes; Pietro Consagra; Michelangelo Conte, Pino Conte; Primo Conti; Corrado Corazza; Edgardo Corbelli; Mario Cornali; Antonio Corpora; Carlo Corsi; Franco Costalonga; Nereo Costantini; Eolo Costi; Raffaele Costi; Francesco Coter; Salvatore Cotugno; Leonardo Cremonini; Angelo M. Crepet; Rino Crivelli; Gino Croari; Venanzo Crocetti; Pier Achille Cuniberti\nD.\nLuigi D'Alessandro; Carlo Dalla Zorza; Renato Daneo; Giulio D\u2019Angelo; Lorenzo D\u2019Ardia Caracciolo; Mario Davico; Cristoforo De Amicis; Raoul M. De Angelis; Giorgio De Chirico; Aurelio De Felice; Fernando De Filippis; Renato De Giorgis; Giuseppe De Gregorio; Pietro De Laurentiis; Enrico Della Torre; Mario De Luigi; Fortunato Depero; Roberto De Robertis; Carlo De Roberto; Francesco De Rocchi; Armando De Stefano; Enrico De Tomi; Giovanni De Vincenzo; Fiorella Diamantini; Giuseppe Di Caro; Gerardo Di Fiore; Lucia Di Luciano; Lino Dinetto; Michele Di Raco; Attilio Di Renzo; Antonio Donghi; Piero Dorazio; Giovanni Dotzo; Gianni Dova; Eugenio Dragutescu; Ercole Drei\nE.\nEnotrio (Enotrio Pugliese); Marcello Ercole; Amaldo Esposto\nF.\nAgenore Fabbri; Fabio Failla; Eliano Fantuzzi; Enzo Faraoni; Antonio Fasan; Gianfranco Fasce; Pericle Fazzini; Franco Ferrai; Giuseppe Ferrari; Virginio Ferrari; Ferruccio Ferri; Tano Festa; Ettore Fico; Giannetto Fieschi; Novello Finotti; Angelo Fois; Giuseppe Fontana; Lucio Fontana; Gustavo Foppiani; Mariano Fracalossi; Riccardo Francalancia; Mario Francesconi; Nino Franchina; Francesco Franco; Sergio Franzoi; Nato Frasc\u00e0; Valerio Fraschetti; Vincenzo Frunzo; Mario Fulloni\nG.\nVincenzo Gaetaniello; Nicola Galante; Eugenio Galiano; Oscar Gallo; Riccardo Galuppo; Albino Galvano; Marcolino Gandini; Franco Garelli; Pier Antonio Gariazzo; Piero Garino; Luciano Gaspari; Bruna Gasparini; Giorgia Gatti Badoer; Franco Gentilini; Alberto Gerardi; Luigi Gheno; Quinto Ghermandi; Gino Ghiringhelli; Alberto Giaquinto; Egidio Giaroli; Lorenzo Gigotti; Ivo Giubbilei; Pippo Giuffrida; Gustavo Giulietti; Franco Goberti; Adriano Grande; Lido Graziani; Emilio Greco; Gino Gregori; Ezio Gribaudo; Gianni Grimaldi; Laura Grisi; Gruppo T; Gruppo Uno; Loris Gualazzi; Carlo Guarenti; Edgardo Guarino; Marcello Guasti; Alcione Gubellini; Luigi Guericchio; Lorenzo Guerrini; Michele Guerrisi; Mario Guglielmotti; Stefania Guidi; Paolo Guiotto; Nunzio Gulino; Renato Guttuso; Beppe Guzzi; Virgilio Guzzi\nH.\nCarlo Hollesch\nI.\nRaffaele Iandolo; Icaro (Paolo Chisotti); Camillo Innocenti; Angelo Izzi;\nJ.\nAlfredo Jacobacci; Guglielmo Janni; Franco Jurlo\nK.\nGiovanni Korompai\nL.\nDino Lanaro; Giorgina Lattes; Mario Lattes; Walter Lazzaro; Ermanno Leinardi; Leoncillo (Leoncillo Leonardi); Carlo Levi; Paola Levi Montalcini; Riccardo Licata; Antonio Ligabue; Virgilio Lilli; Umberto Lilioni; Raffaele Lippi; Vittoria Lippi; Stefano Locatelli; Luigi Lochi; Bepi Longo; Carlo Lorenzetti; Felice Ludovisi; Sandro Luporini\nM.\nGiuseppe Macr\u00ec; Mario Mafai; Raffaella Magliola; Vittorio Magnani; Cesco Magnolato; Angelo Camillo Maine; Michele Mainoli; Paolo Manaresi; Romeo Mancini; Bruno Mancinotti; Carlo Mandelli; Pompilio Mandelli; Alberto Manfredi; Edgardo Mannucci; Colombo Manuelli; Tranquillo Marangoni; Giovanni March; Giancarlo Marchese; Mario Marcucci; Roberto Margheri; Anacleto Margotti; Enzo Mari; Elio Mariani; Ugo Marinangeli; Giuseppe Marino; Gino Marotta; Giuseppe Antonio Martin; Piero Martina; Giuseppe Martinelli; Onofrio Martinelli; Enrico Martini; Ermino Martini; Quinto Martini; Beppe Marzot; Sergio Mascaro; Marcello Mascherini; Titina Maselli; Umberto Mastroianni; Eliseo Mattiacci; Carlo Mattioli; Giuseppe Mazzullo; Pietro Melecchi; Salvatore Meli; Gino Meloni; Demetrio Menegatti; Costanza Mennyey; Francesco Menzio; Plinio Mesciulam; Francesco Messina; Biagio Micieli; Angelo Milani; Umberto Milani; Sebastiano Miluzzo; Clara Mingoli; Luciano Minguzzi; Renata Minuto; Mirko (Mirko Basaldella); Celso Miselli; Giuseppe Misticoni; Aldo Modena; Sante Monachesi; Luca Monaco; Carlo Montarsolo; Alessandro Monteleone; Teresa Montemaggiori; Piero Monti; Rolando Monti; Giorgio Morandi; Gino Morandis; Publio Morbiducci; Corrado Morelli; Alberto Moretti; Mary Morgillo; Realdo Cristiani Mori; Ennio Morlotti; Marcello Muccini; Augusto Murer\nN.\nCarlo Nangeroni; Mario Nanni; Gualterio Nativi; Silvio Navarra; Mario Negri; Alberto Negroni; Vanna Nicolotti; Mario Nigro; Costantino Nivola; Giorgio Nonveiller; Franco Nonnis; Romano Notari; Emilio Notte\nO.\nGiovanni Omiccioli; Nora Orioli; Davide Orler; Nemesio Orsatti; Frida Osti Franceschetti\nP.\nNello Pacchietto; Achille Pace; Gaetano Pallozzi; Umberto Palumbo; Ivo Pannaggi; Filippo Panseca; Ideo Pantaleoni; Giorgio Dario Paolucci; Eugenio Pardini; Giselda Parisella; Tancredi Parmeggiani; Pasquarosa (Pasquarosa Bertoletti); Enrico Paulucci; Luigi Pavanati; Mario Pellarin; Sirio Pellegrini; Eros Pellini; Tito Pelloni; Siro Penagini; Fulvio Pendini; Luigi Pera; Augusto Perez; Achille Perilli; Giorgio Pesci; Enzo Petrillo; Isa Petrozzani; Carlo Alberto Petrucci; Ennio Pettenello; Antonio Pettinicchi; Cesare Peverelli; Lucio Pezzolesi; Italo Picini; Attilio Pierelli; Antonio Pinto; Fausto Pirandello; Giuseppe Pirozzi; Giuseppe Pirrone; Gianni Pisani; Paola Pitzianti; Salvatore Pizzarello; Giovanni Pizzo; Isa Pizzoni; Osvaldo Poggio; Orlando Poian; Biagio Poidimani; Ebe Poli; Guido Polo; Gi\u00f2 Pomodoro; Gaetano Pompa; Giacomo Porzano; Eleonora Posabella; Concetto Pozzati; Pippo Pozzi; Guido Prayer; Italo Primi; Angelo Prudenziato; Bruno Pruno; Bruno Pulga; Domenico Purificato\nQ.\nCarlo Quaglia; Massimo Quaglino\nR.\nMario Radice; Rapido Radio; Amilcare Rambelli; Giorgio Ramella; Pierluigi Rampinelli; Carlo Ramous; Renato Ranaldi; Antonietta Rapha\u00ebl De Simon; Umberto Raponi; Piero Raspi; Ugo Recchi; Mauro Reggiani; Remo Remotti; Manlio Rho; Enrico Ricci; Paolo Ricci; Luigi Maria Rigon; Giulia Rizzoli Baldovino; Gina Roma; Giovanni Romagnoli; Bepi Romagnoni; Elio Romano; Giuseppe Romano; Bruno Rosai; Livio Rosignano; Mario Rossello; Ilario Rossi; Francesco Rossini; Mino Rosso; Duilio Rossoni; Mimmo Rotella; Bruno Rovesti; Nicola Rubino; Alfredo Ruggeri; Amedeo Ruggiero; Corrado A. Russo\nS.\nSelvino Sabbadini; Oscar Saccorotti; Bruno Saetti; Brunella Saetti Frisa; Lucio Saffaro; Alberto Salietti; Raffaello Salimbeni; Salvatore (Salvatore Messina); Anna Salvatore; Anna Sanesi; Carlo Santachiara; Bruno Santini; Renato Santini; Franco Sarnari; Manlio Sarra; Filippo Sartorio; Aligi Sassu; Angelo Savelli; Guglielmo Savini; Leonardo Savioli; Emilio Scanavino; Sergio Scanu; Sergio Scatizzi; Toti Scialoja; Nunzio Sciavarello; Enzo Sciavolino; Paolo Scirpa; Antonio Scordia; Filippo Scroppo; Albano Seguri; Dolores Sella; Pio Semeghini; Luigi Senesi; Carmine Servino; Luigi Servolini; Gino Severini; Loreno Sguanci; Mario Sironi; Giacomo Soffiantino; Ardengo Soffici; Francesco Somaini; Marino Sormani; Alessio Sozzi; Luigi Spacal; Andrea Spadini; Gino Spalmach; Silvana Spilimbergo; Francesco Spizzico; Raffaele Spizzico; Nino Springolo; Mauro Staccioli; Antonio Stagnoli; Bruo Starita; Attilio Steffanoni; Vito Stifano; Guido Strazza; Luigi Strazzabosco; Alberto Sughi\nT.\nFrancesco Tabusso; Orfeo Tamburi; Ausonio Tanda; Gaetano Tanzi; Ernesto Tatafiore; Vittorio Tavernari; Nerio Tebano; Carlo Terzolo; Rita Thermes; Lino Tin\u00e9; Giovanni Tizzano; Tito Toffolo; Fiorenzo Tomea; Riccardo Tommasi Ferroni; Cosimo Damiano Tondo; Attilio Torresini; Mario Tozzi; Mino Trafeli; Virgilio Tramontin; Nurdio Trentini; Francesco Trombadori; Valeriano Trubbiani; Joffre Truzzi; Renzo Turbaro; Giulio Turcato; Aldo Turchiaro\nU.\nGiorgio Ulivi; Giuseppe Uncini; Gianfilippo Usellini\nV.\nSergio Vacchi; Vieri Vagnetti; Antonio Vangeli; Valentino Vago; Grazia Varisco; Felice Vatteroni; Valeria Vecchia; Mario Vellani Marchi; Antonio Venditti; Luigi M. Veronesi; Luigi Veronesi; Libero Verzetti; Tullio Vietri; Alberto Viani; Domenico Viggiano; Franco Villoresi; Romano Vio; Antonino Virduzzo; Giuseppe Virgili; Raoul Vistoli; Giuseppe Viviani; Renato Volipini\nW.\nRemo Wolf\nZ.\nEzio Zagarese; Tono Zancanaro; Gianni Zanetti; Antonio Zanini; Ada Zanon Marisaldi; Nwarth Zarian; Giuseppe Zigaina; Dino Zuffi; Natalino Zullo."}
{"id": "1869741", "revid": "486946", "url": "https://it.wikipedia.org/wiki?curid=1869741", "title": "Kelly Taylor", "text": ""}
{"id": "1869743", "revid": "33689", "url": "https://it.wikipedia.org/wiki?curid=1869743", "title": "The Works", "text": ""}
{"id": "1869746", "revid": "486946", "url": "https://it.wikipedia.org/wiki?curid=1869746", "title": "Donna Martin", "text": ""}
{"id": "1869747", "revid": "2006282", "url": "https://it.wikipedia.org/wiki?curid=1869747", "title": "Robert Lucas (politico)", "text": "\u00c8 stato Governatore dell'Ohio tra il 1832 e il 1836 e dello Iowa tra il 1838 e il 1841. Lucas combatt\u00e9 nella Guerra del 1812 e riscosse successo nella vincita e nella formazione di una grande campagna militare.\nCome ardente democratico, il suo debutto avvenne nel 1832 quando venne eletto Presidente dello Stato dell'Ohio, in gran parte grazie alla sua grande campagna elettorale. Lucas prese parte nella Guerra di Toledo, causando lo spargimento di sangue dell'estate del 1836, l'unico evento nel quale si sono verificati gli unici decessi causati da armi in tutta la vicenda.\nVenne eletto Governatore dello Iowa nel 1838, e, non appena eletto, intraprese una guerra contro il Missouri, chiamata Guerra di Miele, per poi ritirarsi nel 1841. La casa nel quale \u00e8 morto il 7 febbraio 1853 a Iowa City \u00e8 tutt'oggi conservata come patrimonio storico.\nA lui sono dedicati alcune localit\u00e0 nell'Ohio: la citt\u00e0 di Lucas e la contea di Lucas, dove egli visse quando era Governatore in Ohio."}
{"id": "1869748", "revid": "110157", "url": "https://it.wikipedia.org/wiki?curid=1869748", "title": "A zonzo per la Germania e per l'Italia", "text": "A zonzo per la Germania e per l'Italia \u00e8 un'opera di narrativa di viaggio scritta da Mary Shelley sotto forma epistolare, pubblicata nel 1844.\nL'opera \u00e8 costituita da due volumi: il primo, suddiviso a sua volta in due parti, \u00e8 dedicato al viaggio che Mary intraprese nell'estate del 1840 assieme al figlio Percy Florence e a due suoi compagni di Cambridge, Julian Robinson e Gorge Deffel; il secondo \u00e8 il resoconto del viaggio sul Continente progettato nel gennaio 1842. Nell'edizione italiana viene tradotto soltanto il secondo volume, nel quale appunto l'Italia \u00e8 la protagonista."}
{"id": "1869754", "revid": "216538", "url": "https://it.wikipedia.org/wiki?curid=1869754", "title": "Disney Treasures", "text": ""}
{"id": "1869755", "revid": "62004", "url": "https://it.wikipedia.org/wiki?curid=1869755", "title": "Cornelius Allen Thompson", "text": ""}
{"id": "1869762", "revid": "880848", "url": "https://it.wikipedia.org/wiki?curid=1869762", "title": "Frenello", "text": "Un frenello, detto anche sperone, \u00e8 una muratura di spessore contenuto (di norma al massimo due teste di mattone), realizzato all'estradosso di una volta, con direzione normale alla generatrice, avente il profilo inferiore che segue l'andamento curvilineo della volta e il profilo superiore abitualmente orizzontale.\nL'uso di questi elementi, disposti con interasse regolare, contribuisce a stabilizzare la forma della volta, impedendo cinematismi; la distribuzione spaziale del materiale strutturale in corrispondenza dei frenelli determina una maggiore rigidezza locale della volta e conseguentemente una via preferenziale per il trasferimento delle spinte laterali ai muri di piedritto.\nLo spazio compreso tra due frenelli adiacenti pu\u00f2 essere riempito di materiale sfuso (calcinacci, frammenti di laterizio, ecc.) o essere lasciato vuoto e coperto da voltine dette \"porcelle\", o pi\u00f9 raramente \"bronzine\", (oggi spesso sostituite da tavelloni) o da un tavolato ligneo poggiante su travetti, contribuendo cos\u00ec a ridurre il carico gravante sulla volte e quindi sui piedritti."}
{"id": "1869763", "revid": "1305772", "url": "https://it.wikipedia.org/wiki?curid=1869763", "title": "Hoch Osterreich!", "text": "Hoch Osterreich! (Evviva l'Austria!) op. 371, \u00e8 una marcia di Johann Strauss (figlio).\nL'operetta di Johann Strauss \"Cagliostro in Wien\" (Cagliostro a Vienna, prima al \"Theater an der Wien\" 27 febbraio 1875), fu il risultato della collaborazione fra Strauss e i due librettisti F. Zell (pseudonimo di Camillo Walzel) e Richard Gen\u00e9e.\nFu Gen\u00e9e che propose il titolo e il testo per la marcia corale \"Hoch sterreich!\" (Uno dei sei brani che Strauss aveva estrapolato dalle melodie di \"Cagliostro\") che fu eseguita alla prima dell'operetta con coro e orchestra al \"Theater an der Wien\".\nIl primo versetto del testo di Gen\u00e9e recitava: \"Freud in Recht und Lust\" / \"Aus der vollen Brust\" / \"klingt der Ruf: Hoch Osterreich!\" / \"Wo er schallet\" / \"Wilder Hallet\" / \"Weckt er donnergleich Echo\" (Pieno di gioia e di felicit\u00e0, dal profondo del mio cuore grido: Evviva Austria! Che suona e riecheggia come il tuono).\nNella versione solamente orchestrale, la marcia di Johann fu eseguita dall'orchestra Strauss sotto la direzione di Eduard Strauss il 25 giugno 1875 a Vienna nei \"Volksgarten\"."}
{"id": "1869767", "revid": "1543377", "url": "https://it.wikipedia.org/wiki?curid=1869767", "title": "Kathleen Kennedy", "text": "\u00c8 cofondatrice e comproprietaria, insieme a suo marito Frank Marshall, di Kennedy/Marshall Company, casa di produzione fondata nel 1991 sotto contratto con la Universal Pictures; inoltre, con Marshall e Steven Spielberg, \u00e8 cofondatrice della casa di produzione Amblin.\nDal 2008 Kennedy \u00e8 la produttrice che vanta maggior successo al botteghino, con un incasso globale stimato oltre i 15 miliardi di dollari. Nel 2012 subentra a George Lucas come presidente della LucasFilm.\nBiografia.\nNata a Berkeley da Donald, avvocato, e Dione Marie Dousseau, ex attrice di teatro, Kathleen Kennedy ha una sorella gemella, Connie, gi\u00e0 \"location manager\" e anch'essa produttrice esecutiva, e una pi\u00f9 giovane, Dana, giornalista e presentatrice televisiva e capo ufficio stampa dell'allora governatore dello stato di Washington Gary Locke.\nHa prodotto o co-prodotto film come \"E.T.\", la quadrilogia di \"Indiana Jones\", la trilogia di \"Ritorno al futuro\", \"Il colore viola\", \"Schindler's List\", \"Chi ha incastrato Roger Rabbit\", \"L'impero del sole\", \"Poltergeist\", \"Il sesto senso\", \"La neve cade sui cedri\" e \"Crossing Over\".\nMarshall e Kennedy sono stati annunciati dal produttore di Studio Ghibli Toshio Suzuki come produttori della versione americana del nuovo lavoro d'animazione dello Studio Ghibli, \"Ponyo sulla scogliera\".\nIl 2 giugno 2012 Kathleen Kennedy \u00e8 stata nominata co-direttrice generale della Lucasfilm.\nGeorge Lucas rimarr\u00e0 amministratore delegato della compagnia e sar\u00e0 co-direttore generale in vista per\u00f2 di un passaggio di consegne definitive, che si sono concretizzate il 30 ottobre 2012, con l'acquisizione da parte della Disney della Lucasfilm.\nLe \u00e8 stato assegnato l'Oscar alla memoria Irving G. Thalberg alla cerimonia dei Premi Oscar 2019."}
{"id": "1869768", "revid": "324090", "url": "https://it.wikipedia.org/wiki?curid=1869768", "title": "La citt\u00e0 della gioia (romanzo)", "text": "La citt\u00e0 della gioia (titolo francese \"La Cit\u00e9 de la joie\", 1985) \u00e8 un romanzo dello scrittore Dominique Lapierre. Da questo libro \u00e8 stato tratto l'omonimo film. \nTrama.\nAmbientata negli anni settanta, l'opera narra tre storie di personaggi che, per motivi diversi, andranno a vivere nella pi\u00f9 grande baraccopoli di Calcutta, denominata \"La citt\u00e0 della gioia\". Questi tre personaggi arriveranno a condividere esperienze molto provanti e dolorose: la povert\u00e0 estrema, la morte prematura di un giovane malato di tubercolosi, la mafia dello slum che rende la vita dei poveri ancora pi\u00f9 misera. Ma in tutte queste esperienze i protagonisti, in particolar modo quelli occidentali, giungeranno a riconoscere in ciascun abitante dello slum una dignit\u00e0 e una forza nel superare le avversit\u00e0, da far capire loro a pieno il perch\u00e9 del nome \"La citt\u00e0 della gioia\".\nIl primo protagonista del libro \u00e8 Hasari Pal, un contadino dell'India che, a seguito della devastazione del proprio raccolto causato da un disastro naturale, \u00e8 costretto ad emigrare nella megalopoli con la propria famiglia, in cerca di un nuovo lavoro. Tra mille peripezie riuscir\u00e0 a diventare un \"uomo cavallo\", ossia un guidatore di risci\u00f2.\nIl secondo protagonista del romanzo \u00e8 Paul Lambert, un missionario francese che ha deciso di vivere la sua vocazione tra i pi\u00f9 poveri dei poveri. Dopo mille difficolt\u00e0 causate dall'estenuante burocrazia indiana, riuscir\u00e0 a coronare il suo sogno. I primi giorni nella bidonville non saranno di sicuro facili (imparare a lavarsi dalla testa ai piedi con pochissima acqua, il cibo scarso...), ma con il passare del tempo il religioso riuscir\u00e0 a farsi accettare dalla comunit\u00e0 e ad essere d'aiuto nei problemi quotidiani della stessa. Tra questi, Paul capisce che uno dei problemi maggiori che assilla la comunit\u00e0 \u00e8 la totale mancanza di assistenza medica. Per questo motivo decide di pubblicare un annuncio per reclutare giovani medici decisi ad avviare una struttura al fine di fornire assistenza medica agli indigenti.\nA questo annuncio risponde il terzo personaggio del romanzo: Max Loeb. Un giovane medico statunitense, figlio di un noto cardiologo di Miami, che, alla ricerca di nuovi stimoli, decide di spendere un anno della sua vita in questo progetto.\nL'ispirazione dell'autore.\nTutto il romanzo \u00e8 tratto da un'esperienza che ha vissuto lo stesso autore nella medesima bidonville di Calcutta. In particolare, Lapierre \u00e8 rimasto colpito da come gli abitanti dello slum, pur non avendo nulla, ringraziassero Dio per quel poco che avevano e mostrassero una serenit\u00e0 notevole.\nNella prefazione del romanzo, Dominque Lapierre dichiara di aver cambiato il nome dei personaggi e la professione, ma che in sostanza i fatti narrati corrispondono alla realt\u00e0.\nLa traduzione italiana.\nL'opera fu pubblicata in Italia dalla Arnoldo Mondadori Editore per la prima volta nel 1985, nella traduzione di Elina Klersy Imberciadori. Sono comparse numerose ristampe anche in versione economica.\nInfluenza culturale.\nLe numerose copie del libro vendute hanno portato a far conoscere in tutto il mondo la realt\u00e0 di disagio della megalopoli indiana. Questo port\u00f2 alla creazione, da parte dei coniugi Lapierre, di una fondazione volta a sostenere progetti di sviluppo a Calcutta e nelle zone del delta del Gange. Met\u00e0 dei ricavi della pubblicazione del libro sono stati devoluti per questa missione."}
{"id": "1869771", "revid": "446353", "url": "https://it.wikipedia.org/wiki?curid=1869771", "title": "Sollevazione spartachista", "text": ""}
{"id": "1869773", "revid": "767487", "url": "https://it.wikipedia.org/wiki?curid=1869773", "title": "Chopper Chicks in Zombietown", "text": "Chopper Chicks in Zombietown \u00e8 un film del 1989, diretto da Dan Hoskins, prodotto dalla Troma.\nTrama.\nLa Cycle Sluts \u00e8 una banda femminile di motocicliste capitanata da Rox, che si definisce \u00abgrossa, cattiva e lesbica\u00bb. Le ragazze approdano a Zariah, una cittadina sperduta nel deserto, in cerca di cibo e di uomini. Una volta soddisfatte le loro richieste, le ragazze devono fronteggiare un gruppo di zombi creati dal becchino del paese. Inoltre dovranno combattere anche i pregiudizi degli abitanti del luogo."}
{"id": "1869779", "revid": "1186766", "url": "https://it.wikipedia.org/wiki?curid=1869779", "title": "Jakov D\u017euga\u0161vili", "text": ""}
{"id": "1869783", "revid": "1714743", "url": "https://it.wikipedia.org/wiki?curid=1869783", "title": "Maddalena di Brandeburgo", "text": "Biografia.\nEra figlia del principe elettore del Brandeburgo Giovanni Giorgio. Nacque dal matrimonio tra il principe e la sua terza moglie, Elisabetta di Anhalt-Zerbst. Prima di lei era nato solo Cristiano di Brandeburgo-Bayreuth, che diverr\u00e0 Margravio di Brandeburgo-Kulmbach.\nMatrimonio.\nSpos\u00f2 senza eccessivi sfarzi, poco dopo la morte del padre, il 5 giugno 1598 a Berlino, il langravio Luigi V d'Assia-Darmstadt (1577-1627), cui era stata fidanzata l'anno prima.\nMaddalena e Luigi V ebbero i seguenti figli:\nMorte.\nMaddalena mor\u00ec poco dopo la sua partecipazione al F\u00fcrstentag di Naumburg nel 1616 e fu sepolta nella Chiesa di Darmstadt. La morte della moglie sconvolse Luigi a tal punto da indurlo a compiere un pellegrinaggio in Terra Santa nel 1618-1619, cosa che fece sospettare che egli intendesse convertirsi al cattolicesimo.\nMaddalena lasci\u00f2 alla Biblioteca dell'Assia molti volumi di storia e di tematica teologica."}
{"id": "1869784", "revid": "648716", "url": "https://it.wikipedia.org/wiki?curid=1869784", "title": "Sindrome della guaina del muscolo obliquo superiore di Brown", "text": " \nPer Sindrome della guaina del muscolo obliquo superiore di Brown in campo medico, si intende una forma di paralisi miogena, una forma di strabismo. \nManifestazioni.\nTale sindrome \u00e8 caratterizzata dall'impossibilit\u00e0 dell'individuo di ruotare l'occhio in questione sia verso l'interno che verso l'alto. \nEziologia.\nLa causa \u00e8 una malformazione della guaina che non permette la giusta elevazione in adduzione del bulbo oculare.\nTerapia.\nIl trattamento \u00e8 chirurgico, in alcune forme pi\u00f9 lieve \u00e8 possibile una guarigione spontanea. Altri trattamenti come l'uso della tossina botulinica viene per lo pi\u00f9 usata nei bambini ad uso precauzionale."}
{"id": "1869786", "revid": "125379137", "url": "https://it.wikipedia.org/wiki?curid=1869786", "title": "Liceo classico Pietro Giannone (Caserta)", "text": "Il Liceo classico e scientifico statale \"Pietro Giannone\" \u00e8 uno storico istituto scolastico di Caserta che ha la sede storica sul corso Giannone, di fronte al parco della Reggia di Caserta. Una ulteriore sede, KNOWLEDGE CENTER, in via Melvin Jones (Area Saint Gobain) - Caserta e una sede associata: Liceo Scientifico opzione scienze applicate con biomedico- sede associata di Caiazzo (Via Caduti sul Lavoro). \nIndirizzi di studio: Liceo Classico e Liceo Scientifico. Articolazioni: Classico della Comunicazione (media, giornalismo, cinema, corpo diplomatico, UE - tutte le facolt\u00e0), classico \"IPPOCRATE\" per medicina - classico \"GRENOBLE\" con studio del francese certificato come seconda lingua - scientifico ordinamentale con il latino - scientifico \"CELSO\" per medicina - scientifico \"GALILEO\" per ingegneria-fisica-robotica- scientifico \"GRENOBLE\" con studio del francese certificato come seconda lingua. Dall' a. s. 2022-2023, in esclusiva, doppio titolo italiano e di scuola superiore inglese A LEVEL. \nStoria.\nNel periodo post-unitario, con l'estensione a tutto il nuovo regno della riforma Casati sulla scuola, il comune di Caserta provvide all'apertura di numerose scuole, tra cui anche il liceo Giannone. Nella zona del casertano infatti l'economia era prevalentemente agricola ed il tasso di analfabetismo si attestava su livelli piuttosto alti.\nIl 2 gennaio 1866 venne inaugurato il regio ginnasio convitto, sorto sulle ceneri del disciolto seminario vescovile. L'istituto trov\u00f2 sistemazione nei locali che furono quelli del convento di sant'Antonio: fondato nel XVI secolo, fu propriet\u00e0 di vari ordini religiosi, tra cui i frati minori conventuali, i carmelitani ed i redentoristi. Dopo l'et\u00e0 borbonica fu sede di un convitto per orfani di guerra, divenendo propriet\u00e0 del comune.\nNel 1868 il ginnasio fu intitolato al filosofo meridionale Pietro Giannone, cui fu intitolata nel 1871 anche la via in cui sorgeva. Nello stesso anno venne deliberata l'istituzione del triennio di liceo, completando cos\u00ec il ciclo di studi superiore. Due anni dopo, nel 1873, inizi\u00f2 le lezioni la prima classe del nuovo ciclo di studi, seguita nei due anni successivi delle altre due classi.\nNel 1880, nell'aula magna del liceo, tenne un importante discorso l'allora ministro della pubblica istruzione Francesco de Sanctis, proponendosi in tale contesto pi\u00f9 come letterato che come politico. In realt\u00e0 tale discorso ebbe una forte eco per la vita politica della provincia, che risultava una delle pi\u00f9 scolarizzate dell'intero meridione.\nDurante la seconda guerra mondiale, il 27 agosto 1943, il Giannone fu oggetto assieme alla citt\u00e0 di un pesante bombardamento alleato, e le aule rimaste intatte vennero utilizzate come ricovero per gli sfollati. Per questo motivo andarono perduti numerosi arredi, le attrezzature scientifiche ed i libri rari della biblioteca dei professori.\nDopo la liberazione la scuola fu sede di un corpo d'armata alleato. Durante il conflitto ben sei ex alunni furono decorati con la medaglia d'oro al valor militare, ed i loro nomi sono rintracciabili nei nomi delle principali strade della citt\u00e0.\nNel 1945 l'edificio torn\u00f2 in parte a funzionare come orfanotrofio, mentre vennero eseguiti dei lavori di ristrutturazione che ne aumentarono anche le superfici.\nNegli anni cinquanta la struttura divenne insufficiente per la popolazione scolastica, e nel 1962, nel giardino del vecchio convento, venne inaugurata l'attuale sede del liceo, sorta abbattendo parte del precedente edificio. Il secondo lotto dei lavori, con il quale avrebbero dovuto essere costruiti i locali per la presidenza, la sala dei professori, l'aula magna e la segreteria, non venne mai realizzato. Con la crescente scolarizzazione per\u00f2 in breve tempo anche la nuova sede risult\u00f2 insufficiente. Quindi negli anni '60 fu completata l'opera, con l'inaugurazione dell'edificio dalla particolare forma ad angolo retto.\nNell'anno 2008 \u00e8 stata fondata un'associazione di ex allievi che ha lo scopo di promuovere aggregazioni, eventi culturali, ricreativi e sportivi per ex alunni.\nIl 9 novembre 2009 la palestra, tramite cerimonia religiosa, \u00e8 stata intitolata a Paolo Mercaldo, alunno del Liceo deceduto esattamente un anno prima in un tragico incidente stradale mentre si recava a Potenza a giocare una partita con le giovanili della Juvecaserta insieme al padre, alla dirigente accompagnatrice e all'allenatore. Alla cerimonia, oltre a tutto l'Istituto, hanno partecipato, fra gli altri, anche Nicodemo Petteruti, allora sindaco di Caserta, e il vescovo della diocesi, appunto, di Caserta.\nDal settembre 2013 il liceo Giannone d\u00e0 vita anche all'indirizzo Liceo Scientifico e ha una sezione associata a Caiazzo di liceo scientifico tradizionale e in pi\u00f9 una sezione di scientifico opzione \"scienze applicate\" ad indirizzo biomedico, primo istituito nella Regione Campania. Attualmente vi sono i seguenti indirizzi : LICEO CLASSICO - CLASSICO DELLA COMUNICAZIONE - CLASSICO \"IPPOCRATE\" per medicina - CLASSICO \"GRENOBLE\" con studio del francese certificato come seconda lingua - SCIENTIFICO ordinamentale con il latino - SCIENTIFICO \"CELSO\" per medicina - SCIENTIFICO \"GALILEO\" per ingegneria-fisica-robotica- SCIENTIFICO \"GRENOBLE\" con studio del francese certificato come seconda lingua. Dall' a. s. 2022-2023, in esclusiva, doppio titolo italiano e di scuola superiore inglese A LEVEL. "}
{"id": "1869793", "revid": "486946", "url": "https://it.wikipedia.org/wiki?curid=1869793", "title": "Associazione Calcio Imolese", "text": ""}
{"id": "1869794", "revid": "339392", "url": "https://it.wikipedia.org/wiki?curid=1869794", "title": "Unumpentio", "text": ""}
{"id": "1869795", "revid": "116289651", "url": "https://it.wikipedia.org/wiki?curid=1869795", "title": "Fanny Tacchinardi", "text": "Biografia.\nNata Francesca Felicita Maria Tacchinardi, era figlia del violoncellista e tenore Nicola Tacchinardi, dal quale ricevette la prima educazione musicale, e della sua prima moglie, Maria Angiola Tacchinardi, una sua parente. Era la terza dei quattro figli nati dal primo matrimonio del padre: due fratelli maggiori, Carolina e Ulisse ed una sorella minore, Enrichetta \"Elisa\". Era sorellastra del compositore Guido Tacchinardi (nato dal terzo matrimonio del padre). Fece il suo debutto a Livorno, nella \"Francesca da Rimini\" di Fournier nel 1832. Quindi cant\u00f2 a Venezia, Firenze, Milano, Napoli, in opere come \"Tancredi\", \"La gazza ladra\", \"Il pirata\", \"L'elisir d'amore\". \nNotata dal compositore Donizetti, fu la prima interprete dei ruoli da protagonista in \"Rosmonda d'Inghilterra\" (Firenze, 1834), \"Lucia di Lammermoor\" (Napoli, 1835) e \"Pia de' Tolomei\" (Venezia, 1837). \nDebutt\u00f2 al Th\u00e9\u00e2tre Italien di Parigi nel 1837 nel ruolo di Amina ne \"La sonnambula\", e vi fece ritorn\u00f2 nel 1842 per la prima di \"Linda di Chamounix\". Cant\u00f2 inoltre a Vienna, Londra e San Pietroburgo; altri ruoli da protagonista da lei interpretati furono Eleonora nel \"Torquato Tasso\" e Lucrezia nella \"Lucrezia Borgia\" di Donizetti, Elvira in \"Ernani\" e Lucrezia ne \"I due Foscari\" di Verdi.\nNel 1829 aveva sposato il compositore Giuseppe Persiani, aggiungendo al suo il cognome del marito. Nell'inverno del 1836, al teatro del Fondo di Napoli debutt\u00f2 il ruolo di Selene nel melodramma in tre atti, composto dal marito, \"Eufemio da Messina\" cantando con il tenore Napoleone Moriani e con il baritono Giorgio Ronconi: un cast che oggi lo si direbbe \"stellare\". Si ritir\u00f2 dalle scene nel 1859, stabilendosi a Parigi dove si mise ad insegnare canto assieme a lui.\nLa sua voce di Soprano drammatico d'agilit\u00e0 era descritta come dolce e leggera, ma potente e con un registro acuto molto brillante e una considerevole agilit\u00e0. Pare fosse capace di cantare la stessa aria diverse volte sempre con una cadenza diversa."}
{"id": "1869798", "revid": "547992", "url": "https://it.wikipedia.org/wiki?curid=1869798", "title": "Vicini di casa (serie televisiva)", "text": "Vicini di casa \u00e8 una serie tv datata 1991 di produzione italiana. Essa and\u00f2 in onda dal 10 gennaio 1991, prima il gioved\u00ec e poi la domenica, alle 20:30 su Italia 1. Il soggetto di questa sitcom sono le situazioni comico-surreali di cui si rendono protagonisti i fratelli Bauscia interpretati da Silvio Orlando e Teo Teocoli che impersonano rispettivamente:\nNello stesso palazzo Potiomchi, che prende il nome dall'architetto veneto che lo progett\u00f2, oltre ai fratelli Bauscia alloggiano sullo stesso pianerottolo:\nNel secondo ciclo entrer\u00e0 a far parte del cast anche Enzo Cannavale nei panni di un indolente portiere.\nCrediti.\nIdeatori ed autori della serie sono Gino e Michele con la partecipazione di Marco Posani, Walter Fontana e della Gialappa's Band.\nProduttori esecutivi sono Antonio Antonucci Ferrara e Riccardo Pintus mentre le musiche sono di Franz Di Cioccio e Patrick Djivas (nel secondo ciclo) entrambi facenti parte della Premiata Forneria Marconi.\nCicli.\nNonostante la critica televisiva abbia marchiato \"Vicini di casa\" come uno degli esempi di sitcom totalmente italiana meglio riuscita, vennero prodotti solo due cicli: il primo andato in onda nel 1991 e il secondo nel 1992.\nCol passare degli anni senza un preciso motivo questa serie \u00e8 finita nel dimenticatoio. La sitcom \u00e8 stata raramente riproposta in televisione, con alcuni cicli di repliche su Happy Channel nei primi anni duemila, ed \u00e8 molto difficile trovarne a tutt'oggi valide recensioni. Risulta inoltre pressoch\u00e9 impossibile per i fan recuperare in qualsiasi formato le puntate non essendo mai state distribuite per la commercializzazione."}
{"id": "1869803", "revid": "767487", "url": "https://it.wikipedia.org/wiki?curid=1869803", "title": "Franca Lai", "text": "Canta in Lingua ligure e in italiano portando il suo contributo alla diffusione e al recupero della lingua ligure - e genovese in particolare - e delle tradizioni regionali all'interno dei suoi spettacoli, televisivi e di piazza.\nBiografia.\nNasce a Genova da mamma Mariuccia e pap\u00e0 Orlando, appassionato di musica. Franca, infatti, cresce ascoltando canzoni folk e non solo, da qui prende vita la sua passione per la musica in generale. Nel 1965 si iscrive ad un concorso canoro in un circo di strada che si chiamava \"Padella\", vince il suo primo concorso (\u00e8 accompagnata da una fisarmonica suonata dall'allora ragazzino Pippo dei Trilli). Nel 1972 diventa la prima donna cantante del Trio Universal, e in seguito incide i suoi primi 45 giri.\nViene ascoltata da Gianni De Scalzi (pap\u00e0 di Vittorio e Aldo) ed entra a far parte dello \"Studio G.\", dove nel 1976 incide il primo 45 giri da solista, \"Nel mio rione/Ho tribuluo\", in coppia con Bunny e forma il suo gruppo storico \"I Boys di Franca Lai\" composto da Gianluigi Benozzato (basso), Fabio Mineccia(batteria), Valerio Simonetti e Maurizio Rombo (tastiere), Marco Mangano (chitarre); nel 1977 \u00e8 la volta del suo primo LP \"Cumme t'\u00e8 bella Zena\" e ne vende 100.000 copie in un solo anno. Sempre nel 1977, le viene conferito il \"Premio simpatia\", mentre nel 1978 riceve il premio \"La voce di Genova\". Nel 1982 ha il ruolo di prima donna nella compagnia goliardica \"Mario Baistrocchi\" per la rivista \"Metti una sera a Genova\", e le viene consegnato il \"Premio regionale ligure\".\nNegli anni novanta inizia anche la collaborazione con Matteo Merli e la Piccola Orchestra Genovese, un gruppo che va avanti negli anni con un notevole successo fino al 2000 quando si scioglie.\nFranca Lai continua la carriera da solista, attualmente (2014) \u00e8 una delle maggiori interpreti della canzone ligure, scrive canzoni per se stessa e per altri, anche in lingua italiana e il suo successo \u00e8 a tutt'oggi indiscutibile. Tra il finire degli anni novanta e i primi duemila pubblica due dischi, per l'etichetta ZetaLive, quasi totalmente in italiano che racchiudono brani d'amore e d'allegria. Ne \"La mia vita... \u00e8 anche cabaret\" sono contenuti i pezzi \"Vivo di te\", \"Viva le balere\", \"Bambina mia\" e \"Vivo la mia vita\", ne \"La ruota della vita\" si trovano invece \"La ruota della vita\", \"W il viagra\", \"Lasciarti \u00e8 difficile\", \"Amo la libert\u00e0\", \"Noi gente di mare\" e \"L'amicizia\". Lavora con orchestre da ballo (Omar Codazzi e Sonia De Castelli) e con colleghi del folk genovese (tra gli altri con i Trilli).\nDopo aver collaborato negli anni duemila con l'emittente piemontese Telecity (per la trasmissione \"Musica insieme\") e con le tv locali liguri Telegenova, Primocanale (per \"Lei, Lai e gli altri\"), Telecitt\u00e0 e Telenord, nel 2012 conduce due programmi giornalieri su Liguria TV, secondo canale del gruppo Telenord sul canale 88: \"Musica \u00e8\" e \"Canta e Balla\". Nel 2015 approda su Radio fra le note (canale digitale 702) per condurre due trasmissioni in onda tutti i marted\u00ec e gioved\u00ec alle ore 16,00.\nNel 2013 le \u00e8 stato conferito il \"Premio alla carriera\".\nNel 2016 pubblica la propria autobiografia dal titolo \"Lei, Lai e gli altri\".\nTra il 2016 e il 2017 conduce su Telenord la trasmissione \"Dove vai se non c'\u00e8 Lai\".\nNel 2019 collabora con il cantautore Alberto Lupia nel brano \"La Danza\"."}
{"id": "1869805", "revid": "1543377", "url": "https://it.wikipedia.org/wiki?curid=1869805", "title": "Comunione anglicana ortodossa", "text": "La Comunione anglicana ortodossa \u00e8 un'unione mondiale di Chiese di tradizione anglicana nata nel 1967, fra le prime a separarsi dalla Sede di Canterbury e dal resto della Comunione anglicana. La Comunione anglicana ortodossa aderisce a dottrina, disciplina e liturgia come espresse nei formulari anglicani classici, specialmente nei Libri della preghiera comune inglese del 1662, statunitense del 1928, scozzese del 1929 e canadese del 1962. L'arcivescovo primate della Chiesa anglicana ortodossa statunitense (attualmente Scott Earle McLaughlin), \u00e8 allo stesso tempo metropolita dell'intera comunione. Al momento la comunione ha branche in Nord e Sud America, Europa, Africa ed Asia. Il clero per gli Stati Uniti e l'Europa \u00e8 formato al Collegio teologico e seminario di Sant'Andrea. La successione apostolica dei vescovi della comunione ha radici anglicane, vetero-cattoliche e ortodosse.\nChiese membro.\nAttualmente della Comunione anglicana ortodossa fanno parte 15 chiese:\nRelazioni ecumeniche.\nLa Comunione anglicana ortodossa ha accordi di piena comunione con la Chiesa vetero-cattolica in Slovacchia, la Chiesa cattolica evangelica e la diocesi di Ruvuma della Chiesa anglicana di Tanzania (membro della Comunione anglicana)."}
{"id": "1869807", "revid": "767487", "url": "https://it.wikipedia.org/wiki?curid=1869807", "title": "Autoradio", "text": "L'autoradio \u00e8 un apparecchio, installabile a bordo di un autoveicolo, dedicato alla ricezione di emissioni radiofoniche.\nStoria.\nLa nascita dell'autoradio si deve ai fratelli Paul e Joseph Galvin che fondano la Galvin Manufacturing Corporation nel 1928. Il primo modello viene prodotto nel 1930 e viene chiamato Motorola 5T71, dove Motorola sta per Sound in Motion (Motor=moto, Ola=suono). Il modello era installabile nella maggior parte delle auto. Nel 1932 Blaupunkt costruisce la prima autoradio europea, l'AS 5, un oggetto di grandi dimensioni con un volume di circa dieci litri. L'AS 5 veniva installato nello spazio del bagagliaio e regolato tramite un comando posto sul piantone dello sterzo.\nNel 1936 viene installata per la prima volta una ricetrasmittente nelle auto della polizia americana, chiamata Police Cruiser Radio.\nL'autoradio ha una grossa spinta con l'introduzione dei transistor, molto pi\u00f9 affidabili e meno esigenti delle valvole. I due pomelli, per il volume e la sintonia, rimarranno comunque presenti nelle autoradio sino all'arrivo di alcuni modelli Grundig, in grado di memorizzare le stazioni radio grazie ad un sistema meccanico. Negli anni '40 la Becker personalizza gli impianti radio per marchi come Mercedes e Porsche e nel 1948 presenta il suo primo prodotto commerciale, l'Aerophon. Con l'arrivo degli anni '60 la Becker produce la Montecarlo, la prima autoradio a essere realizzata completamente a transistor.\nGrazie all'italiano Federico Faggin e agli americani Ted Hoff e Stanley Mazor nasce il primo microprocessore con il quale le autoradio saranno in grado di ricercare e memorizzare le stazioni radio.\nNel 1967 il Gruppo ALPS Electric crea una joint-venture con Motorola per lo sviluppo di un marchio di prodotti specifici per il car audio: Alpine.\nNel 1968 Philips introduce le prime autoradio con lettore di audio cassette. Nel 1975 la Becker presenta la prima meccanica autoreverse. I sintonizzatori arrivano a 18 memorie, gli equalizzatori a cinque bande e vengono introdotte le funzioni Dolby e ricerca brano per le audio cassette.\nIl primo frontalino estraibile fu inventato dalla ditta italiana Bensi nel 1980.\nI primi esemplari di sinto CD vengono introdotti a met\u00e0 degli anni ottanta.\nOggi le autoradio sono cambiate sostanzialmente. Le sorgenti, cos\u00ec vengono chiamati gli apparecchi (in quanto appunto non pi\u00f9 solo radio da auto) sono molto sofisticate e includono funzioni avanzate non solo di ascolto. Esistono autoradio con DVD o con GPS. Affiancandole ad una serie di accessori quali l'antenna TV o delle telecamere, le autoradio moderne permettono di seguire il telegiornale o di avere una visione dello spazio nel quale si sta parcheggiando.\nLe nuove case automobilistiche, dal 2015 circa, producono nuovi modelli di auto con autoradio integrate, prive di lettori CD, rimpiazzando questi ultimi con prese per chiavette USB e lettori Bluetooth, nonostante l'alto tasso di vendite Compact Disc e ritorno di Vinili e (molto di recente) musicassette.\nEsistono veri e propri circuiti di appassionati dell'\"Audio Tuning\", che elaborano le auto per ottenere risultati di riproduzioni audio fedeli e potenti.\nGli accessori.\nGi\u00e0 a partire dai primi anni '70, visto il successo e la diffusione dell'autoradio, si sviluppano contemporaneamente una serie di accessori utili sia per l'installazione che per la fruizione della musica. Partendo dai tunnel centrali in legno che fungevano da supporto, si \u00e8 passati per lo sviluppo di strutture in plastica, fino ad arrivare alle mascherine in plastica personalizzate. Tra le aziende protagoniste dell'evoluzione del settore sono state, per il mercato americano, la Metra, per il mercato italiano sono state pioniere la Phonocar e l'Autosonik.\nOrmai il concetto di autoradio \u00e8 restrittivo, essendo stato inglobato all'interno di un oggetto multimediale pi\u00f9 vicino al personal computer, con utilizzo di hard disk, DVD e con possibilit\u00e0 di navigazione su internet."}
{"id": "1869814", "revid": "968255", "url": "https://it.wikipedia.org/wiki?curid=1869814", "title": "Rendimento volumetrico", "text": "Il rendimento volumetrico (o meglio efficienza volumetrica, siccome il valore pu\u00f2 essere maggiore dell'unit\u00e0) rappresenta quanto \"efficientemente\" si riempie il cilindro rispetto ai valori teorici (cilindrata).\nDescrizione.\nQuesto valore \u00e8 dato dal rapporto del volume dell'aria o miscela aria-carburante realmente introdotta e intrappolata nel cilindro ed il volume dell'aria a condizioni di funzionamento, con valori di pressione e temperatura (solitamente 20\u00a0\u00b0C a 1,013 bar) rispetto al volume che occuperebbe in caso di motore statico (cilindrata); quest'ultimo \u00e8 quindi pari alla corsa del pistone per l'area proiettata del cielo del pistone.\nSoluzioni.\nMetodi possibili per aumentare il rendimento volumetrico di un autoveicolo sono:"}
{"id": "1869818", "revid": "913245", "url": "https://it.wikipedia.org/wiki?curid=1869818", "title": "Dagny Knutson", "text": ""}
{"id": "1869821", "revid": "1282260", "url": "https://it.wikipedia.org/wiki?curid=1869821", "title": "Efficacia aziendale", "text": "L'efficacia in ambito aziendale \u00e8 la caratteristica di un intervento messo in atto da un operatore interno all'azienda stessa di raggiungere l'obiettivo specifico che si riproponeva con tale intervento. In base a tale interpretazione la nozione di efficacia non si applica solo ai vertici aziendali o ai responsabili di sezioni di essa, ma anche ai dipendenti nei vari livelli della struttura organizzativa di un'organizzazione aziendale.\nEfficacia ed efficienza.\nSi distingue dall'efficienza tecnico-operativa che tiene conto anche delle risorse richieste per la realizzazione dell'intervento.\nAd esempio si parla di efficacia di un'operazione di marketing se questa riesce a raggiungere come risultato un aumento delle vendite, indipendentemente da una misurazione quantitativa di tale risultato.\nHa senso quindi parlare genericamente di efficacia in ambito aziendale in quanto non esiste una valutazione oggettiva in questo ambito, essendo le variabili in gioco cos\u00ec numerose da rendere impossibile un giudizio assoluto ma solo un monitoraggio svolto dall'imprenditore o delegato da questo alla funzione aziendale che nelle aziende di maggiori dimensioni \u00e8 realizzata dal controllo di gestione nella persona del controller. Ogni azienda infatti rappresenta un caso a s\u00e9 stante, difficilmente confrontabile con le altre aziende anche dello stesso settore.\nDa un certo punto di vista si pu\u00f2 dire allora che ogni azienda per il fatto stesso di esistere e avere un gruppo di consumatori di riferimento a cui si rivolge, ricevendone in cambio soddisfazione per il servizio o prodotto offerto, esprime la sua efficacia che deve essere fatta risalire in ultima analisi all'idea imprenditoriale di partenza che l'ha fatta nascere. Dopodich\u00e9 ogni azienda per continuare ad esistere deve essere in grado di gestire oculatamente questa sua originaria efficacia puntando su una strategia vincente, quale potrebbe essere ad esempio quella di perseguire una qualche economia di scala migliorando cos\u00ec l'efficienza per abbassare i prezzi o aumentare i servizi accessori offerti."}
{"id": "1869825", "revid": "92723", "url": "https://it.wikipedia.org/wiki?curid=1869825", "title": "Governatorato Generale di Kiev", "text": ""}
{"id": "1869826", "revid": "287204", "url": "https://it.wikipedia.org/wiki?curid=1869826", "title": "Nicola Tacchinardi", "text": "Nacque come Niccol\u00f2 Costantino Fedele Tacchinardi a Livorno da Francesco Tacchinardi, proprietario e insegnante di una scuola di scherma, e da Vittoria Vaccari, figlia di un impiegato della Marina granducale e sorella di un capitano di nave, Gaetano. \nSi spos\u00f2 tre volte. Contrasse il primo matrimonio nel 1803. Dalla prima moglie Maria Angiola Tacchinardi, una parente, ebbe quattro figli: Carolina, Ulisse, Fanny (nata Francesca Felicita Maria) ed Enrichetta \"Elisa\". Si spos\u00f2 una seconda volta nel 1837 con Caterina Tacchinardi (figlia di Giuseppe Tacchinardi e Giuseppa Bernardini), una vedova sessantatreenne. La seconda moglie mor\u00ec due anni dopo nel 1839 e nello stesso anno egli si spos\u00f2 per la terza volta con la giovane domestica ventiduenne, Maria Cleofe Santa Della Vida (figlia di Angiolo Della Vida e Anna Luperi). Dalla terza moglie ebbe almeno due figli (alcune fonti ne riportano quattro): Andrea Guido Adriano noto solamente come Guido (Firenze, 10 marzo 1840-6 dicembre 1917) e Alessandro Fortunato (Firenze, 1841). \nInizi\u00f2 come violoncellista al Teatro della Pergola di Firenze, quindi pass\u00f2 alla carriera di cantante, facendo il suo debutto come tenore a Livorno nel 1804.\nFece numerose apparizioni attraverso l'Italia e cant\u00f2 per la prima volta alla Scala di Milano nel 1805. Cant\u00f2 con successo al Th\u00e9\u00e2tre Italien di Parigi dal 1811 al 1814 in opere di Nicola Zingarelli, Ferdinando Pa\u00ebr, Giovanni Paisiello, Antonio Salieri e Wolfgang Amadeus Mozart. In seguito, tornato in Italia, fu molto ammirato in ruoli rossiniani, come Otello. \nSi ritir\u00f2 dalle scene nel 1831 e si dedic\u00f2 all'insegnamento: tra i suoi allievi vi fu sua figlia, il soprano Fanny Tacchinardi, prima interprete della \"Lucia di Lammermoor\".\nEra dotato di tecnica superba, particolarmente \u00abper il fraseggio, la padronanza della respirazione e l'agilit\u00e0\u00bb."}
{"id": "1869827", "revid": "287204", "url": "https://it.wikipedia.org/wiki?curid=1869827", "title": "Superstizione (romanzo)", "text": " \nSuperstizione (\"Superstitious\") \u00e8 un romanzo horror dello scrittore statunitense Robert Lawrence Stine. \u00c8 il primo romanzo per adulti di Stine, noto per i suoi romanzi per ragazzi.\nTrama.\nLiam O'Connor \u00e8 un professore irlandese, trasferitosi da poco in Pennsylvania. La sua collega Sara lo trova molto affascinante e finisce per innamorarsene: travolta dalla passione, non d\u00e0 peso alle manie superstiziose del fidanzato. Nel frattempo, il college dove i due insegnano viene sconvolto da un'ondata di sanguinosi omicidi e una voce anonima turba il sonno di Sara, insinuandole dubbi atroci su Liam."}
{"id": "1869833", "revid": "729019", "url": "https://it.wikipedia.org/wiki?curid=1869833", "title": "Guerra di Miele", "text": "La guerra di Miele \u00e8 stata una disputa territoriale incruenta, svoltasi nel 1839 tra gli Stati statunitensi dello Iowa e del Missouri.\nLa disputa, svolta a nord di una sottile striscia di territorio lunga 15,3 chilometri che correva sul confine settentrionale del Missouri e su quello meridionale dello Iowa, \u00e8 stata causata dalla non chiara decisione presa nella Costituzione del Missouri riguardo ai confini, stabiliti da una ricerca svolta nell'epoca dell'Acquisto della Louisiana, e da un'errata interpretazione dei trattati dei Nativi americani. Grazie alla Corte suprema degli Stati Uniti, la sottile striscia in disputa \u00e8 stata assegnata allo Iowa."}
{"id": "1869834", "revid": "35813", "url": "https://it.wikipedia.org/wiki?curid=1869834", "title": "Fanny Tacchinardi Persiani", "text": ""}
{"id": "1869835", "revid": "486946", "url": "https://it.wikipedia.org/wiki?curid=1869835", "title": "Port Royal des Champs", "text": ""}
{"id": "1869837", "revid": "334064", "url": "https://it.wikipedia.org/wiki?curid=1869837", "title": "Ibogaina", "text": "L'ibogaina (o 12-metossi-ibogamina) \u00e8 una molecola psicoattiva dagli effetti dissociativi presente in diverse piante, principalmente nell'iboga (Tabernanthe iboga), pianta usata nella medicina tradizionale in Congo, Camerun e Gabon.\nNei primi anni '60 \u00e8 stato casualmente scoperto che la somministrazione della molecola pu\u00f2 causare un'interruzione della dipendenza da eroina, senza crisi d'astinenza.\nA causa delle sue propriet\u00e0 allucinogene e per via di rischi associati all'assunzione da parte di pazienti con determinati problemi di salute, l'ibogaina \u00e8 stata inserita nella lista delle sostanze controllate ed \u00e8 illegale in diverse nazioni: Stati Uniti, Svezia, Danimarca, Belgio e Svizzera. Non \u00e8 legale in Italia.\nNonostante ci\u00f2 abbia rallentato la ricerca scientifica sulle sue propriet\u00e0 terapeutiche, l'uso dell'ibogaina per il trattamento della tossicodipendenza \u00e8 aumentato in varie parti del mondo ed \u00e8 somministrata in cliniche presenti in 12 paesi distribuiti tra 6 continenti. L'alcaloide viene usato per trattare la dipendenza da eroina, alcol, cocaina in polvere, crack e metanfetamina.\nL'ibogaina sembra catalizzare una parziale o completa interruzione della dipendenza da oppioidi. Ci\u00f2 comprende un alleviamento dei sintomi d'astinenza. La ricerca suggerisce anche che l'ibogaina possa essere utile nel trattamento della dipendenza da altre sostanze come alcol, metanfetamina e nicotina. Essendo un farmaco multirecettore, ovvero che possiede molti bersagli molecolari, essa viene classificata come un dirty drug.\nI sostenitori del trattamento basato sull'ibogaina hanno fondato cliniche (sia formali che 'informali') in Canada, Messico, nei Caraibi, in Costa Rica, Repubblica Ceca, Francia, Slovenia, Paesi Bassi, Brasile, Sud Africa, Regno Unito e Nuova Zelanda. In questi centri, la molecola \u00e8 somministrata come medicina sperimentale. Esistono anche dei centri clandestini in paesi nei quali la sostanza \u00e8 illegale. Sebbene il meccanismo d'azione dell'ibogaina non sia stato ancora del tutto compreso, sembra che il pi\u00f9 efficace metodo di trattamento comporti la somministrazione di una dose che va dai 10 ai 20\u00a0mg/kg. Molte persone che si sono sottoposte al trattamento affermano di aver vissuto, nelle ore in cui la sostanza agisce sul cervello, delle esperienze visive nelle quali rivedono gli eventi della loro vita che li hanno portati alla dipendenza. Altri, invece, raccontano di visioni sciamaniche che li aiutano a superare paure ed emozioni negative.\nL'ibogaina \u00e8 stata usata in ambito psicoterapeutico da Claudio Naranjo, come descritto nel suo libro \"The Healing Journey.\""}
{"id": "1869838", "revid": "1305772", "url": "https://it.wikipedia.org/wiki?curid=1869838", "title": "Salzburgring", "text": "Il Salzburgring \u00e8 un circuito permanente situato a Koppl, nei pressi di Salisburgo.\nL'impianto sportivo \u00e8 situato in una stretta vallata alpina i cui ripidi fianchi fungono da tribune naturali e questa sua collocazione ne influenza il disegno del tracciato ed \u00e8 causa della carenza di adeguate vie di fuga.\nIl tracciato.\nInaugurato nel 1968, \u00e8 lungo 4,2\u00a0km e ha ospitato negli anni numerose competizioni motoristiche mondiali di alto livello, quali il Motomondiale dal 1971 al 1994 quasi ininterrottamente (solo nel 1980, a causa della neve, e nel 1992 non vi si tennero gare) e il Campionato mondiale Superbike (quest'ultimo solo nel 1995, quando erano in corso i lavori di trasformazione dell'\u00d6sterreichring in A1-Ring).\nNel 1976 \u00e8 stata aggiunta la chicane prima del traguardo, che ha rimpiazzato la precedente curva veloce a sinistra a causa della mancanza di vie di fuga in quell'area, mentre per il 1986 fu aggiunta una seconda chicane a met\u00e0 strada tra la partenza e la prima curva. Essa veniva utilizzata soprattutto dalle moto, ma dal 2000 \u00e8 stata riprofilata, ampliatane la via di fuga ed in quel punto \u00e8 stata rimossa la pista originale: adesso anche le auto devono percorrerla.\nUso.\nDopo essere stato abbandonato dai maggiori campionati mondiali, in tempi recenti vi si tengono soprattutto gare di categoria Turismo, a tal proposito il 19 ottobre 2008 vi si \u00e8 svolta la Coppa Europa (FIA European Touring Car Cup), una competizione annuale che si tiene a fine stagione sotto forma di un unico evento su doppia gara e che designa il miglior pilota di tale categoria tra tutti coloro che abbiano partecipato ai rispettivi campionati nazionali. Tale competizione \u00e8 tornata sul tracciato austriaco anche nel 2010 (coppa disputatasi su tre circuiti), 2011 (ancora come prova unica), 2012 (disputatasi su quattro circuiti) e 2013 (disputatasi su cinque circuiti). A partire dalla stagione 2012 anche il WTCC \u00e8 ritornato su questo tracciato."}
{"id": "1869843", "revid": "446353", "url": "https://it.wikipedia.org/wiki?curid=1869843", "title": "Voenno-morskoj flot Rossijskoj Federacii", "text": ""}
{"id": "1869846", "revid": "6923", "url": "https://it.wikipedia.org/wiki?curid=1869846", "title": "Pietro Igneo Grossi", "text": "Dopo essere entrato nell'ordine vallombrosano, fece il noviziato e i relativi studi a Passignano. Presi i voti il 2 maggio 1719, appena due anni dopo, alla giovane et\u00e0 di 24 anni, ottenne la laurea in Sacra Teologia all'Universit\u00e0 Fiorentina. \n\u00ab\"Fu maestro di morale in Vallombrosa per molti anni, nel qual tempo si dedic\u00f2 anche alla predicazione, non senza ammirazione di quanti lo ascoltavano per la sua fecondia e dottrina\"\u00bb\nVenne in seguito trasferito, in qualit\u00e0 di predicatore, a Vigesimo per poi divenire parroco di Santa Maria a Lascave nel Casentino, comunit\u00e0 soggetta alla vallombrosana Badia di San Fedele di Poppi. Dopo 38 anni di attivit\u00e0 parrocchiale \u00ab\"cess\u00f2 di vivere nella decrepita et\u00e0 di anni 89 nella Grancia di Pitiana\"\u00bb.\nBibliografia.\nTorello Sala, \"Dizionario Storico Biografico di scrittori, letterati ed artisti dell'Ordine di Vallombrosa\", Firenze, Istituto Gualandi Sordomuti, 1929."}
{"id": "1869849", "revid": "729019", "url": "https://it.wikipedia.org/wiki?curid=1869849", "title": "Aeroporto di D\u00fcsseldorf", "text": "Aeroporto di D\u00fcsseldorf (IATA: DUS, ICAO: EDDL), in tedesco Flughafen D\u00fcsseldorf International, \u00e8 situato a 6\u00a0km nord da D\u00fcsseldorf, Germania, ed \u00e8 uno degli hub di Lufthansa. Con 18 milioni di passeggeri, \u00e8 il terzo principale aeroporto in Germania."}
{"id": "1869850", "revid": "155634", "url": "https://it.wikipedia.org/wiki?curid=1869850", "title": "Paedagogium", "text": "Il cosiddetto Pedagogium \u00e8 un edificio del complesso del palazzo di Domiziano sul colle Palatino, situato al livello sottostante l'esedra della facciata della \"Domus Augustana\".\nStoria.\nSul sito esisteva una \"domus\" tardo-repubblicana (la \"Domus Gelotiana\") acquistata poi da Caligola. In seguito Domiziano fece costruire una sorta di appendice al palazzo imperiale.\nSi tratta di una sorta di collegio, destinato in particolare alla formazione dei paggi imperiali provenienti verosimilmente da classi sociali medioalte.\n\u00c8 di epoca domizianea ed \u00e8 stato scavato nel 1857 su incarico dell'allora proprietario dell'edificio, lo zar Nicola I di Russia.\nDescrizione.\nSi articolava su due file di stanze separate da un cortile: l'aspetto odierno \u00e8 per\u00f2 frutto di restauri effettuati con materiali della sovrastante \"Domus Augustana\" e solo la colonna superstite \u00e8 connessa all'edificio. A nord si trova un'esedra, non in asse al centro dell'edificio, circondata da nove ambienti, alcuni dei quali hanno resti di pitture di terzo stile. Particolarmente interessanti sono i graffiti incisi sulle pareti, tra i quali spicca quello famoso dell'Asino crocifisso (Graffito di Alessameno) e l'iscrizione in greco \"Alexamenos adora il (suo) dio\", probabile critica al nascente Cristianesimo, oggi conservata all'Antiquarium del Palatino. I nomi su questi graffiti sono quasi sempre in greco, per cui si tratta verosimilmente di schiavi. Ricorre spesso la formula \"exit de Paedagogio\" (\"esce dal Pedagogio\"), che ha fatto nascere l'attribuzione del nome all'edificio.\nQui infatti dovevano venire istruiti gli schiavi imperiali.\nIstituzione.\nIl \"Paedagogium\" era anche l'istituzione per istruire gli schiavi bambini destinati a servire le classi pi\u00f9 agiate, apprendendo la lettura e la scrittura. \u00c8 verosimile che il \"paedagogium\" sia stato un elemento comune e caratteristico di una casa opulenta durante l'intero periodo per il quale i paedagogia sono attestati e cio\u00e8 da Tiberio ai Severi.\nNon \u00e8 invece chiaro che tipo di tirocinio venisse normalmente impartito. Talvolta vi si insegnava a leggere e scrivere, ma pi\u00f9 frequentemente le fonti parlano di istruzione a preparare e a servire il cibo."}
{"id": "1869853", "revid": "363629", "url": "https://it.wikipedia.org/wiki?curid=1869853", "title": "Turismo (automobile)", "text": "Il termine turismo descrive una tipologia di autoveicoli che era comune all'inizio del XX secolo. \nSi definisce \u201cturismo\u201d un'autovettura aperta che poteva ospitare cinque o pi\u00f9 passeggeri. Le vetture turismo potevano avere due o quattro porte. Spesso, la linea di cintura era abbassata per fornire ai modelli un carattere pi\u00f9 sportivo, ed era presente un tettuccio ripiegabile. Il motore dei primi esemplari di vettura turismo era montato anteriormente o centralmente. Questo tipo di autovettura evolse poi nelle moderne berline.\nLe vetture turismo erano popolari all'inizio del XX secolo, e rappresentavano un'alternativa alle runabout ed alle roadster. A met\u00e0 degli anni dieci, negli Stati Uniti, le vetture turismo evolsero in vari tipi di carrozzeria. La pi\u00f9 comune fu la turismo quattro porte. La maggior parte di Ford Model T prodotte dal 1908 al 1927 erano delle turismo a tre o quattro porte. In termini percentuali, le turismo 5 passeggeri rappresentavano per la Ford il 44% delle Model T vendute.\nLa popolarit\u00e0 delle vetture turismo cominci\u00f2 a calare nei primi anni venti, quando il compartimento passeggeri chiuso divent\u00f2 meno costoso e quindi pi\u00f9 abbordabile. Di conseguenza, le vendite delle vetture chiuse iniziarono a superare quelle delle vetture aperte. "}
{"id": "1869855", "revid": "109651", "url": "https://it.wikipedia.org/wiki?curid=1869855", "title": "Jim Levenstein", "text": ""}
{"id": "1869856", "revid": "301156", "url": "https://it.wikipedia.org/wiki?curid=1869856", "title": "Guerra russo-turca (1768-1774)", "text": "La guerra russo-turca 1768\u20131774 (o anche quinta guerra russo-turca) fu un conflitto decisivo il cui risultato fu di portare definitivamente l'Ucraina meridionale, il Caucaso settentrionale e la Crimea sotto il dominio dell'Impero russo.\nLa guerra fu scatenata a seguito dei disordini verificatisi in Polonia, ove gli szlachcici si erano sollevati contro il re Stanislao Augusto Poniatowski, il favorito della zarina Caterina II, che si era insediato con il sostegno delle truppe russe. L'influenza russa in Polonia era gi\u00e0 da lungo tempo considerata dai turchi una spina nel fianco ed essi vollero sostenere i rivoltosi. La guerra scoppi\u00f2 quando un reggimento cosacco al servizio della Russia, nell'inseguire un reggimento di oppositori polacchi entr\u00f2 nel territorio sotto la sovranit\u00e0 dell'impero ottomano presso Balta. I turchi accusarono i cosacchi di aver perpetrato un massacro ai danni della popolazione locale, senza tuttavia fornire prove dei fatti.\nA seguito degli eventi di Balta il sultano Mustafa III il 25 settembre 1768 dichiar\u00f2 guerra alla Russia. I turchi imbastirono un'alleanza con le forze di opposizione della Confederazione di Bar in Polonia, mentre la Russia era appoggiata dall'Inghilterra, che forniva la propria consulenza alla marina imperiale russa.\nL'armata della Confederazione di Bar fu rapidamente annientata dal generale russo Suvorov, che si trasfer\u00ec poi sul fronte russo-turco ove nel 1773 e nel 1774 ottenne grandi vittorie dopo che gi\u00e0 il feldmaresciallo Rumjancev-Zadunajskij aveva sconfitto le preponderanti forze turche nelle battaglie del Larga e di Kagul e P\u00ebtr Panin aveva espugnato la fortezza di Bender. Nel 1770 intanto Pietro di Gartenberg era riuscito a conquistare la zecca di Sadgora, nel principato di Moldavia, grazie alla quale pot\u00e9 pagare il soldo alle truppe russe.\nLe operazioni navali della flotta baltica russa nel mare Mediterraneo sotto la guida del conte Aleksej Orlov furono parimenti coronate da successo. Mentre i russi organizzavano in Siria ed Egitto rivolte contro l'Impero ottomano, la loro flotta annient\u00f2 gran parte di quella turca nel 1770 nella battaglia di \u00c7e\u015fme.\nIl 21 luglio 1774 l'Impero ottomano sottoscrisse la pace di K\u00fc\u00e7\u00fck Kaynarca, in base alla quale il Khanato di Crimea perse il suo stato di signoria vassalla della Sublime porta e divenne formalmente uno stato indipendente, ma di fatto entr\u00f2 nell'orbita dell'influenza della Russia alla quale fu presto annesso. La Russia ricevette inoltre un indennizzo di guerra di 4 milioni di rubli e due importanti porti strategici sul Mar Nero.\nLa guerra russo-turca dal 1768 al 1774 fu solamente un episodio del lungo processo di espansione dell'impero russo verso sud e verso ovest nel corso dei secoli XVIII e XIX: una delle dodici guerre russo-turche; ma fu la prima in cui la marina russa svolse un ruolo importante e notato da tutte le potenze occidentali."}
{"id": "1869858", "revid": "121831744", "url": "https://it.wikipedia.org/wiki?curid=1869858", "title": "Stadio Gran Parque Central", "text": "Lo stadio Gran Parque Central \u00e8 un impianto calcistico di Montevideo (Uruguay). Edificato nel 1900, \u00e8 tra i pi\u00f9 antichi stadi tuttora utilizzati del mondo.\nSin dalla sua fondazione, \u00e8 teatro delle gare interne del Nacional (fino al 1909 anche del Deutscher, antico club uruguaiano oggi scomparso), che ne \u00e8 proprietario dal 1937.\nStoria.\nLa storia del Gran Parque Central inizi\u00f2 nel 1900. Quell'anno, quattro club calcistici uruguaiani, l'Albion, il CURCC, il Deutscher e l'Uruguay Athletic, fondarono l\"'Uruguay Association Football League\" (attuale AUF) e decisero la disputa della prima edizione del campionato uruguaiano della storia.\nPer l'occasione, uno dei quattro club suddetti, il Deutscher, ottenne un campo da calcio dalla societ\u00e0 tranviaria tedesca \"Transatl\u00e1ntica\". Questa era proprietaria di un'area sportiva a Montevideo, tra Camino Jaime Cibils e Avenida 8 de Octubre, composta da quattro campi da tennis e due campi da calcio. Dei due campi calcistici, uno era pi\u00f9 grande e veniva denominato \"Cancha internacional\" (campo internazionale), in quanto abituale teatro di partite di marinai inglesi; vi si accedeva da Avenida 8 de Octubre. L'altro, pi\u00f9 piccolo, era detto \"Cancha menor\" ed aveva l'accesso in Camino Jaime Cibilis. L'impianto era dotato di appena un palco comune, di circa 1.000 posti.\nIl Deutscher ottenne in usufrutto dalla \"Transatl\u00e1ntica\" la \"Cancha menor\", che invece assegn\u00f2 la \"Cancha internacional\" al Nacional (il quale avrebbe esordito in campionato nel 1901). Il 25 maggio 1900, 7.000 spettatori assisterono alla primissima partita di campionato disputata al Parque Central, che vide di fronte il Deutscher e il CURCC. Due giorni dopo fece il suo esordio nel rispettivo campo anche il Nacional, che sfid\u00f2 in amichevole il Deutscher: la gara fin\u00ec 1-1.\nNel 1909 il Deutscher scomparve dalla scena calcistica e il Nacional rest\u00f2 l'unico usufruttuario del Parque Central. Nel 1911, di fronte al crescente prestigio del Nacional, lo stadio venne ampliato a 15.000 posti, con nuove e pi\u00f9 grandi tribune.\nNel 1918, la notte del 5 marzo, il capitano e bandiera del Nacional, Abd\u00f3n Porte, con alle spalle 270 presenze con la maglia dei \"tricolores\" e caduto in depressione perch\u00e9 ormai sul viale del tramonto, entr\u00f2 nel campo del Parque Central e si tolse la vita con un colpo di pistola. A Porte sarebbe stata dedicata la curva dello stadio ubicata ad ovest.\nNel 1920 un nuovo episodio drammatico ebbe quale teatro il Gran Parque Central. Il 2 aprile di quell'anno, infatti, si affrontarono qui in un duello l'ex-Presidente della Repubblica Jos\u00e9 Batlle y Ord\u00f3\u00f1ez, leader del Partido Colorado, e Washington Beltr\u00e1n Barbat, deputato del Partido Nacional e giornalista del quotidiano uruguaiano \"El Pa\u00eds\"; Beltr\u00e1n Barbat ebbe la peggio e fu ucciso da un colpo di pistola dell'avversario.\nNel 1923, il Parque Central fu teatro delle gare del Campeonato Sudamericano, nonostante che un incendio, il 5 marzo dello stesso anno, ne avesse parzialmente distrutto la tribuna centrale. L'anno dopo ospit\u00f2 nuovamente le partite del torneo sudamericano, dopo che il Paraguay, originario assegnatario dell'organizzazione del Campeonato, si era dimostrato impossibilitato ad ospitare la rassegna.\nNel 1930 il Parque Central fu teatro di 6 incontri del primo mondiale di calcio della storia.\nNel 1937 il Nacional divenne finalmente proprietario dello stadio, che lo acquist\u00f2 al prezzo di 140.000 pesos. Sette anni dopo, nel 1944, in occasione dei 45 anni del club, il Parque Central fu oggetto di un profondo lavoro di ampliamento, che ne port\u00f2 la capienza a 20.000 spettatori.\nNel 1980, il Parque Central venne ulteriormente restaurato, in vista della Coppa d'Oro dei Campioni del Mondo, anche se poi nessuna gara si sarebbe disputata in questo stadio. Il restauro non fu, comunque, inutile, perch\u00e9 permise allo stadio di continuare ad essere teatro di gran parte delle sfide interne del Nacional. Quest'ultimo, cos\u00ec come i rivali del Pe\u00f1arol, aveva iniziato, gi\u00e0 da qualche anno, a giocare alcune delle partite pi\u00f9 importanti (specie il Supercl\u00e1sico, il derby tra i due club) al pi\u00f9 capiente Centenario: tuttavia, i continui interventi e ammodernamenti hanno consentito al Nacional di rimanere a giocare in questo stadio, a differenza del Pe\u00f1arol, il cui impianto tradizionale, il Contador Damiani, non \u00e8 pi\u00f9 utilizzato da diversi anni dagli \"aurinegros\" poich\u00e9 vetusto e piccolo (oltre che, da ultimo, interdetto dall'Intendenza Municipale di Montevideo a ospitare gare di prima divisione).\nUn ultimo importante intervento \u00e8 avvenuto nel 2006, quando sono stati realizzati 22 nuovi palchi, portando la capienza a 22.000 posti.\nStruttura.\nIl Parque Central si compone di quattro tribune, dedicate ad altrettanti grandi personaggi della storia del Nacional: la tribuna Jos\u00e9 Mar\u00eda Delgado (a nord), dedicata all'omonimo presidente della prima met\u00e0 del Novecento, la tribuna Atilio Garc\u00eda (a sud), la curva Abd\u00f3n Porte (a ovest) e la curva H\u00e9ctor Scarone (a est)."}
{"id": "1869866", "revid": "2148637", "url": "https://it.wikipedia.org/wiki?curid=1869866", "title": "Zhuge Liang", "text": "Era il Primo Ministro di Shu durante il periodo dei Tre Regni in Cina. \u00c8 spesso ricordato come il pi\u00f9 grande e dotato stratega della sua era.\nSpesso dipinto con una tunica e un ventaglio di penne di gru, Zhuge non era solo un importante stratega militare e uomo di stato; era anche un dotato studioso e inventore. La sua reputazione di intelligente e colto studioso cresceva anche mentre viveva in relativa reclusione, dandogli il nome di \"W\u00f2l\u00f3ng\" (\u81e5\u9f8d, o \"Drago Dormiente\"). Zhuge Liang \u00e8 raffigurato nel Wu Shuang Pu di Jin Guliang (\u7121\u96d9\u8b5c, Tavola degli eroi incomparabili).\nZhuge \u00e8 un raro cognome composto da due caratteri. Il suo nome \u00e8 diventato sinonimo di intelligenza e tattica nella cultura cinese. \nVita.\nGiovinezza.\nZhuge Liang nacque a Yangdu (\u967d\u90fd) in Langya (\u7405\u740a), ora Yinan (\u6c82\u5357), nella provincia dello Shandong. Era il secondo di tre fratelli e rimase orfano in giovane et\u00e0; sua madre mor\u00ec quando aveva nove anni e suo padre quando ne aveva dodici. Suo zio crebbe lui e le sue sorelle. Quando C\u00e1o C\u0101o invase Shandong nel 195, la sua famiglia fu costretta a fuggire a sud e suo zio mor\u00ec poco dopo di malattia.\nEntrambe le sue sorelle erano sposate con membri di importanti famiglie con numerose relazioni nella zona. Per dieci anni abit\u00f2 a Longzhong (\u9686\u4e2d; ora provincia di Hubei) con i fratelli Zhuge Jin e Zhuge Jun (\u8af8\u845b\u5747), vivendo una tranquilla vita di campagna, coltivando di notte e studiando di giorno. \nSvilupp\u00f2 amicizie con gli intellettuali locali. La sua reputazione crebbe e venne nominato \"Drago Dormiente\", ad indicare la sua saggezza in vari campi e i suoi nobili punti di vista. Spos\u00f2 la figlia di Huang Chengyan, la cui moglie era la sorella di Lady Cai (moglie del signore della guerra Liu Biao e sorella di Cai Mao). Si dice che il nome della moglie di Zhuge Liang fosse Huang Yueying. La famiglia Huang aveva anche rapporti con diversi altri importanti clan della regione.\nLa scalata al successo.\nIl signore della guerra Liu Bei viveva nella vicina citt\u00e0 di Xiangyang. Zhuge Liang si un\u00ec a Liu Bei nel 207 dopo che Liu Bei venne in visita personalmente da lui per tre volte. Zhuge Liang present\u00f2 il suo piano per Longzhong a Liu Bei e si avvi\u00f2 verso Wu per formare un'alleanza fra il suo governatore Sun Quan e Liu Bei.\nNella Battaglia di Chibi del 208, le armate alleate di Liu Bei e Sun Quan sconfissero Cao Cao, cos\u00ec Liu Bei riusc\u00ec a creare il suo regno. Il romanzo storico \"Romanzo dei Tre Regni\" dice che Zhuge Liang chiam\u00f2 un vento da sud est per permettere a Huang Gai di mettere in atto un attacco incendiario alle navi di Cao Cao. In realt\u00e0, comunque, fu Zhou Yu ad ideare il piano. Secondo la tradizione, il vento \u00e8 stato attribuito sia alla magia di Zhuge Liang sia alla sua abilit\u00e0 di fare accurate previsioni sul clima.\nL'alleanza con Sun Quan venne rotta quando il generale Wu L\u00fc Meng invase la provincia di Jing nel 219 mentre il suo protettore Guan Yu era alla Battaglia di Fancheng. Guan Yu venne catturato e decapitato dalle forze di Wu. Liu Bei era infuriato per la morte del suo fedele compagno e ignor\u00f2 tutte le richieste dei suoi subordinati a tornare indietro. Condusse l'esercito contro Wu e venne sconfitto nella Battaglia di Yiling da Lu Xun. Liu mor\u00ec nella fortezza di Baidicheng dopo un'umiliante ritirata verso i propri confini. Dopo la morte di Liu Bei, Zhuge Liang divenne il cancelliere di Shu Han sotto Liu Shan, figlio di Liu Bei. Riafferm\u00f2 l'alleanza con i Wu. Malgrado la richiesta di Liu Bei di far assumere a Zhuge Liang il controllo di Shu qualora Liu Shan si fosse dimostrato un leader incompetente, Zhuge declin\u00f2 l'offerta e continu\u00f2 a servire Liu Shan con impeccabile lealt\u00e0.\nSpedizione a Sud.\nDurante il suo regno come reggente, Zhuge Liang pose come obiettivo di Shu di ripristinare la Dinastia Han, che secondo il loro punto di vista era stata usurpata da Wei. Zhuge Liang cap\u00ec che prima di attaccare Wei, era necessaria una completa riunione di Shu Han. Era preoccupato che le trib\u00f9 di Nanman nel sud potessero ribellarsi e premere nei dintorni della capitale a Chengdu mentre stava guidando le armate ad attaccare i Wei a nord. Zhuge Liang decise cos\u00ec di occuparsi prima del sud.\nMa Su, fratello di Ma Liang, propose a Zhuge Liang di conquistare la fiducia delle popolazioni Nanman e sfruttare il loro supporto invece di usare la forza militare per sottometterli tutti. Zhuge Liang ignor\u00f2 il consiglio di Ma Su e sconfisse il leader ribelle, Meng Huo, per sette volte, liberandolo ogni volta.\nMeng Huo . Zhuge Liang lo pose a governatore della regione per ottenere la felicit\u00e0 della popolazione ed assicurare i confini Shu a sud. Questo significava che la spedizione a nord di Zhuge Liang si sarebbe svolta senza disordini interni. Zhuge Liang ottenne inoltre delle risorse dal sud e in seguito inizio il suo attacco al nord.\nI Nanman.\nI cosiddetti barbari del sud erano antichi popoli indigeni che vivevano nell'entroterra meridionale e Sud-Occidentale della Cina, principalmente intorno alla valle del fiume Yangtze. I Nanman includevano pi\u00f9 gruppi etnici, probabilmente legati ai predecessori dei moderni popoli Zhuang, Tai, Miao (Hmong) e gruppi sino-tibetani non cinesi come il popolo Bai.\nSpedizione a Nord.\nDal 228 fino alla sua morte nel 234, Zhuge Liang comand\u00f2 cinque diverse spedizioni contro Wei, ma fallirono tutte tranne una. I fallimenti erano di solito causati da scarsit\u00e0 o esaurimento di scorte di cibo piuttosto che dalle sconfitte militari. L'unico guadagno permanente fu la conquista di Wudu (\u6b66\u90fd) e Yinping (\u9670\u5e73).\nDurante la prima spedizione a nord, Zhuge Liang convinse Jiang Wei di Wei a disertare e unirsi a Shu. Jiang Wei sarebbe diventato uno dei migliori ufficiali di Shu ed eredit\u00f2 gli ideali di Zhuge Liang. Nella quinta spedizione, Zhuge mor\u00ec di malattia nell'accampamento nella Battaglia delle Pianure di Wuzhang all'et\u00e0 di 54 anni. Su raccomandazione di Zhuge, Liu Shan commission\u00f2 Jiang Wan a succedergli come reggente.\nNel \"Romanzo dei Tre Regni\", Zhuge Liang tent\u00f2 di allungare la durata della sua vita di vent'anni. Fall\u00ec poich\u00e9 il rituale venne disturbato da Wei Yan, che si precipit\u00f2 ad avvisarlo dell'avanzare delle truppe di Wei. Il romanzo riporta anche una storia di Zhuge Liang che consegna i \"24 Volumi di Strategia Militare\" (\u5175\u6cd5\u4e8c\u5341\u56db\u7bc7) a Jiang Wei prima della propria morte."}
{"id": "1869869", "revid": "287204", "url": "https://it.wikipedia.org/wiki?curid=1869869", "title": "Est\u00e9ron", "text": "LEst\u00e9ron (in italiano Esterone, ormai desueto) \u00e8 un fiume della Francia, affluente di destra del Varo: il secondo pi\u00f9 grande dopo il Tinea. Il fiume scorre quasi interamente nel dipartimento francese delle Alpi Marittime, ed ha una lunghezza di appena 67\u00a0km.\nLe sorgenti dell'Est\u00e9ron sono situate nel comune di Soleilhas nel dipartimento delle Alpi dell'Alta Provenza a circa 1.600 metri di altitudine sul versante orientale della Montagne de Teillon. Con andamento Ovest-Est, l'Est\u00e9ron imbocca poi la stretta valle omonima, lambendo i centri di Saint-Auban, Sigale, Roquest\u00e9ron e finendo per sfociare nel Varo nel comune di Le Broc, una quindicina di chilometri a nordovest di Nizza.\nStoria.\nIl corso del fiume Esterone \u00e8 stato scelto come frontiera tra il regno di Francia e la Contea di Nizza, e quindi come limite territoriale della Francia con il Regno di Piemonte-Sardegna, fra Aiglun e Le Broc, con il Trattato di Torino del 1760, ed il confine interstatale \u00e8 rimasto tale fino al 1860, anno di cessione del Nizzardo a Napoleone III.\nLa riva sinistra dell'Esterone, secondo il corso delle acque, costituisce pertanto il limite fisico della Regione geografica italiana, gi\u00e0 stabilita peraltro storicamente come tale dall'imperatore Augusto nel 27 a.C., avendolo fissato tra il Varo ed il suo secondo affluente di destra, l'Esterone.\nEtimologia.\nRiguardo all'origine dell'idronimo \", il nome di \"Esterone\u201c, che \u00e8 un fiume incassato fra gole, sembra apparentato a quello del Massiccio dell'Esterel in Provenza, analogamente all'oronimo tedesco della montagna denominata \"Estergebirge\" in Baviera, ed alla base vi \u00e8 secondo i linguisti la radice *ezter- \"gola\" dei toponimi baschi \"Ezterenzubi\", \"Ezterengibel\"."}
{"id": "1869879", "revid": "1452073", "url": "https://it.wikipedia.org/wiki?curid=1869879", "title": "Gobio gobio", "text": "Il gobione (Gobio gobio) \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\nLa specie ha un areale vastissimo che parte dai Pirenei per arrivare alle coste siberiane dell'Oceano Pacifico.\nLa diffusione in Europa comprende l'intero continente con l'eccezione della Penisola Iberica, il centro e sud Italia, la Grecia, la Dalmazia, la Scozia, l'Islanda, la Scandinavia centro-settentrionale.\nIn Italia \u00e8 autoctono solo nel bacino padano ma in seguito ad introduzioni (transfaunazione) si \u00e8 diffuso anche in Toscana, Lazio e Umbria (e probabilmente altrove).\nVive di preferenza in acque ossigenate, pulite, poco profonde dotate di una certa corrente e con fondo sabbioso o ghiaioso, nella Zona dei Ciprinidi a deposizione litofila.\nDescrizione.\nAppare abbastanza simile alle specie europee del genere \"Barbus\" ma:\nComportamento.\n\u00c8 una specie stanziale che non effettua lunghe migrazioni nei corsi d'acqua che abita. \u00c8 gregario, ma tende a raggrupparsi in banchi piuttosto aperti.\nRiproduzione.\nLa riproduzione avviene tra maggio e luglio e le uova (in numero tra 800 a 300) sono deposte di notte in acqua molto basse, su pietre o tronchi sommersi.\nAlimentazione.\nEsclusivamente carnivoro, si nutre di insetti e larve, crostacei e molluschi.\nPesca.\n\u00c8 piuttosto occasionale, si pu\u00f2 catturare con la tecnica della passata, soprattutto utilizzando come esca il bigattino.\nIn Francia \u00e8 molto apprezzato come pesce da frittura tanto da essere attivamente pescato con reti ed allevato a scopo di ripopolamento.\nNota tassonomica.\nAlcuni autori considerano specie a parte \"Gobio benacensis\" (Pollini, 1816), specie che sarebbe endemica delle acque della Pianura padana."}
{"id": "1869880", "revid": "281901", "url": "https://it.wikipedia.org/wiki?curid=1869880", "title": "Gobione", "text": ""}
{"id": "1869882", "revid": "62004", "url": "https://it.wikipedia.org/wiki?curid=1869882", "title": "Terrell Mc Intyre", "text": ""}
{"id": "1869883", "revid": "281901", "url": "https://it.wikipedia.org/wiki?curid=1869883", "title": "Gobio benacensis", "text": ""}
{"id": "1869885", "revid": "281901", "url": "https://it.wikipedia.org/wiki?curid=1869885", "title": "Gobio gobio gobio", "text": ""}
{"id": "1869886", "revid": "123986731", "url": "https://it.wikipedia.org/wiki?curid=1869886", "title": "Luca Dotto", "text": "Carriera.\nHa debuttato in nazionale giovanile nella COMEN Cup del 2006 a Rio Maior, in Portogallo.\nAi Campionati mondiali giovanili di nuoto 2008 si \u00e8 aggiudicato l'argento nei 50\u00a0m e l'oro nei 100\u00a0m e nella staffetta 4\u00d7100\u00a0m stile libero. In seguito a Belgrado durante i Campionati europei giovanili ha vinto la staffetta 4\u00d7100\u00a0m stile libero e i 50\u00a0m: in questa gara ha anche stabilito il primato italiano di categoria e la migliore prestazione mondiale dell'anno sulla distanza con 22\"36. Sempre nel 2008 ha migliorato diversi primati italiani di categoria, sia nei 50\u00a0m stile libero (22\"63, 22\"53, 22\"36) che nei 100\u00a0m stile libero (50\"34, 50\"05).\nNel 2009 nel corso dei campionati italiani assoluti primaverili a Riccione ha migliorato lo storico record di Giorgio Lamberti nei 100\u00a0m cadetti del 1989 con il tempo di 49\"22, primato battuto da Marco Orsi nella batteria successiva con il tempo di 49\"13, tempo che Dotto ha avvicinato in finale con 49\"16. Nel dicembre 2009 ha debuttato nella nazionale maggiore agli europei in vasca corta di Istanbul dove ha conquistato con la staffetta veloce 4\u00d750\u00a0m stile il bronzo dietro Francia e Croazia, superando la Russia proprio nel finale.\nNel 2010 \u00e8 entrato nel Gruppo Sportivo Forestale e si \u00e8 trasferito a Roma ad allenarsi con Filippo Magnini e i risultati si sono visti subito per entrambi. Ai campionati europei in vasca lunga di Budapest l'inizio \u00e8 stato amaro, escluso dalla finale della staffetta 4\u00d7100\u00a0m stile, che \u00e8 giunta quarta. Ma nella gara individuale dei 100 metri Dotto si \u00e8 riscattato gi\u00e0 nelle batterie: con 48\"98 \u00e8 diventato il secondo italiano ad esser sceso sotto i 49\" senza l'aiuto dei costumi in poliuretano e di \u00e8 migliorato in semifinale con 48\"94. In finale Dotto \u00e8 arrivato all'ottavo posto con 49\"05. Nella gara dei 50\u00a0m Dotto si \u00e8 riconfermato arrivando quinto in finale e siglando la seconda prestazione italiana di sempre senza costumoni in poliuretano in 22\"14 a soli otto centesimi dal 22\"06 di Lorenzo Vismara.\nI progressi sono confermati nel novembre dello stesso anno, quando agli europei in vasca corta di Eindhoven \u00e8 entrato in finale nei 50\u00a0m, ha vinto la medaglia di bronzo nei 100 metri battendo proprio Filippo Magnini e ha vinto l'oro con la staffetta 4\u00d750\u00a0m stile con Lucio Spadaro, Magnini e Orsi. In tutte queste gare ha battuto anche il suo primato personale. A dicembre ai Mondiali in vasca corta di Dubai si \u00e8 qualificato per le finali dei 50 e dei 100 metri, chiudendo rispettivamente all'ottavo e al settimo posto: nei 100\u00a0m sl ha nuotato la semifinale in 46\"91 e la finale in 46\"68, diventando il secondo italiano a nuotare sotto i 47\" la distanza dopo Magnini; ha nuotato inoltre la staffetta 4\u00d7100\u00a0m stile con Luca Leonardi, Christian Galenda e Orsi in batteria battendo il primato italiano in 3'09\"85, migliorato poi da Orsi, Leonardi e Magnini in finale quando sono giunti sesti in 3'06\"56. Tre giorni dopo il termine del mondiale ha vinto i suoi primi titoli italiani assoluti in vasca corta, vincendo i 100\u00a0m stile libero in 46\"85 e i 50\u00a0m in 21\"38.\nAi campionati primaverili del 2011 ha ottenuto la qualificazione per i mondiali nei 100\u00a0m vincendoli e migliorandosi fino a 48\"58. dopo qualche giorno ha conquistato l'oro nei 50 stile con il tempo di 22\"04 che avrebbe valso il record italiano senza l'uso dei costumi tecnologici. A Shanghai ha debuttato ai mondiali arrivando in finale con la 4\u00d7100\u00a0m dove \u00e8 giunto quarto assieme ad Orsi, Michele Santucci e Magnini. Nella gara dei 100\u00a0m stile ha migliorato il suo personale due volte; 48\"44 sono serviti per entrare in finale dove \u00e8 giunto settimo con 48\"24. Sempre a Shanghai, nei 50\u00a0m stile Luca si \u00e8 qualificato 12\u00ba in batteria con 22\"25 e in semifinale ha ottenuto il tempo di 21\"97, primato personale che lo ha fatto entrare in finale con il quarto tempo, dove ha vinto la sua prima medaglia mondiale: argento dietro a Cesar Cielo ma davanti ad Alain Bernard e nuovo personale, 21\"90.\nNel dicembre 2011 arrivano altre conferme, con l'oro e l'argento conquistati nella staffetta veloce 4x50sl e nei 100 sl ai campionati europei di vasca corta di Stettino (Polonia).\nIl 2012 \u00e8 un anno difficilissimo per Dotto, un grosso infortunio lo tiene fermo dagli allenamenti un mese e mezzo durante la preparazione alle olimpiadi, che non vanno come si aspettava con prestazioni gi\u00f9 di tono.\nMa subito nella stagione invernale dotto rialza la testa e dopo un europeo di vasca corta a chartes dove arriva 4\u00ba nei 100 stile con una buona prestazione arriva la soddisfazione di una nuova medaglia mondiale, questa volta in vasca corta ad Istanbul con la staffetta 4x100 stile libero.\nNel 2013 ottiene tre medaglie ai Giochi del Mediterraneo di Mersin (TUR), al mondiale di barcellona ottiene il 5\u00ba posto con la staffetta 4x100 stile libero e entra nuovamente in finale nella gara regina dei 100 stile, confermandosi tra i migliori velocisti al mondo. Agli europei di vasca corta ottiene due medaglie d'argento con le staffette.\nNel 2014 agli europei di vasca lunga perde la finale dei 100 stile libero per una condotta di gara troppo spinta, cedendo il secondo posto a pochi metri dalla fine e giungendo 5\u00ba classificato. nello stesso europeo ottiene un oro e un bronzo grazie alle staffette.\nAi mondiali di vasca corta di fine 2014 a Doha si presenta non al meglio della forma ma onora comunque la bandiera italiana portando a casa la sua terza medaglia mondiale, bronzo con la 4x50 stile libero.\nNel 2015 ai mondiali di Kazan si aggiudica la sua quarta medaglia mondiale ottendendo il bronzo con la staffetta 4x100 stile libero nuotando la prima frazione.\nNel 2016 diventa il primo uomo italiano nella storia ad aver abbattuto il muro dei 48\" nella gara regina dei 100 stile col tempo di 47\"96 divenendo per la prima volta primatista assoluto battendo il record di Filippo Magnini (48\"04). \nAgli europei di Londra conquista ben 4 medaglie. Diventa campione d'Europa nei 100 stile libero, riportando in Italia il titolo della gara regina 4 anni dopo Magnini. Ottiene inoltre 2 argenti (4x100sl e 4x100 sl mixed) \u00e8 un importantissimo bronzo con la 4x200,risultato che qualifica la staffetta alle olimpiadi nonostante la distanza a lui non congeniale.\nNel 2017 ottiene il suo 20\u00ba titolo italiano, sar\u00e0 finalista mondiale con le due staffette (4x100 e 4x200) ma soprattutto agli europei di vasca corta di Copenaghen diventa l'italiano con pi\u00f9 medaglie della spedizione vincendone addirittura 5!\nDue bronzi, uno con la staffetta 4x50 sl mixed e uno nei 50 sl, abbattendo il suo primato personale a 20\"78.\nDue argenti con le staffette 4x50 sl e 4x50 mista.\nMa \u00e8 nella gara regina dei 100 stile che regala all'Italia il titolo pi\u00f9 prezioso, conquistando l oro con il tempo di 46\"11, suo miglior crono in vasca corta.\nPalmar\u00e8s.\nCampionati italiani.\n21 titoli individuali assoluti.\nnd = non disputata\n5 titoli individuali giovanili\nIl mondo della moda.\nNel 2012 muove i primi passi come modello, posa infatti per numerosi servizi fotografici per riviste del settore e inoltre, nello stesso anno, prende parte alla campagna della linea Emporio Armani 7 per le olimpiadi di Londra. Durante questa campagna viene notato e Luca verr\u00e0 successivamente scelto come testimonial d'eccezione per l'edizione limitata del profumo \"Armani sport Code\".\nNel 2014 viene scelto nuovamente da Giorgio Armani per lanciare la linea intimo uomo e occhiali di Emporio Armani."}
{"id": "1869887", "revid": "281901", "url": "https://it.wikipedia.org/wiki?curid=1869887", "title": "Gobio gobio benacensis", "text": ""}
{"id": "1869889", "revid": "838137", "url": "https://it.wikipedia.org/wiki?curid=1869889", "title": "Puerto Pollo", "text": ""}
{"id": "1869892", "revid": "1318658", "url": "https://it.wikipedia.org/wiki?curid=1869892", "title": "The Beatles", "text": "The Beatles \u00e8 stato un gruppo musicale britannico, fondato a Liverpool nel 1960 e attivo fino al 1970. Il gruppo era composto da John Lennon (1940-1980), Paul McCartney (1942), George Harrison (1943-2001) e Ringo Starr (1940), quest'ultimo a partire dal 1962, chiamato a sostituire Pete Best (1941); della prima formazione faceva parte anche Stuart Sutcliffe (1940-1962).\nRitenuti un fenomeno di comunicazione di massa di proporzioni mondiali, i Beatles hanno segnato un'epoca nella musica, nel costume, nella moda e nella pop art. A distanza di vari decenni dal loro scioglimento ufficiale \u2013 e dopo la morte di due dei quattro componenti \u2013 i Beatles contano ancora un enorme seguito e numerosi sono i loro fan club esistenti in ogni parte del mondo.\nStando alle stime dichiarate hanno venduto a livello mondiale un totale di oltre un miliardo di copie fra album, singoli e musicassette, risultando fra gli artisti di maggior impatto e successo e, negli Stati Uniti, quelli con il maggior numero di vendite. Sono inoltre al primo posto della lista dei \"100 migliori artisti\" redatta dalla rivista \"Rolling Stone\" (\"The 100 Greatest Artists of All Time\").\nL'aura che circonda lo sviluppo del loro successo mediatico e che ha favorito la nascita della cosiddetta Beatlemania e lo straordinario esito artistico raggiunto come musicisti rock sono inoltre oggetto di studio di universit\u00e0, psicologi e addetti del settore.\nDurante la loro carriera decennale sono stati ufficialmente gli autori di 186 composizioni incise come gruppo, a cui vanno aggiunti venti brani a firma Lennon-McCartney ceduti ad altri artisti.\nStoria.\nGli anni della formazione (1957-1960).\nLa storia dei Beatles inizi\u00f2 sabato 6 luglio 1957: in quella data, nella chiesa di St Peter a Liverpool, in occasione della festa annuale della parrocchia, era in corso un'esibizione dei Quarrymen, un gruppo skiffle di cui era leader il sedicenne John Lennon. Ivan Vaughan, gi\u00e0 compagno delle elementari di John ed ex componente della band, gli present\u00f2 il quindicenne Paul McCartney, all'epoca suo compagno di scuola al Liverpool Institute. Paul si present\u00f2 suonando \"Long Tall Sally\" di Little Richard e \"Twenty Flight Rock\" di Eddie Cochran. Durante le sue esibizioni, John usava cambiare parole e accordi a suo piacimento; oltre che dall'abilit\u00e0 di Paul alla chitarra, rimase quindi colpito dalla sua memoria, dato che ricordava alla perfezione i testi delle canzoni che eseguiva. Sebbene John ben sapesse che invitare Paul a far parte del gruppo avrebbe significato condividerne la \"leadership\", si risolse ben presto a farlo entrare nei Quarrymen. Pete Shotton fu incaricato di invitarlo; Paul McCartney accett\u00f2, dicendo per\u00f2 che si sarebbe unito al gruppo dopo le vacanze.\nAlcuni mesi dopo l'ingresso nel gruppo di Paul, questi contatt\u00f2 per un'audizione un altro ragazzo che con lui frequentava il Liverpool Institute, l'amico e compagno di scuolabus George Harrison. Lennon ammise George nel gruppo in seguito a un provino che ebbe luogo proprio su un autobus, dopo averlo ascoltato cimentarsi in un pezzo strumentale, \"Raunchy\". Nel gennaio del 1960 fu un compagno di John all'Art College, lo scozzese Stuart \"Stu\" Sutcliffe, a divenire il bassista dei Quarrymen. Pittore di grande talento, acquist\u00f2 un basso H\u00f6fner dopo aver venduto il suo primo quadro. La notte del 16 agosto dello stesso anno, prendendo spunto dai Crickets di Buddy Holly (\"grilli\", in inglese), Lennon e Sutcliffe inventarono il nome Beatles, che venne assunto dal complesso \u2013 dopo essere passato per Johnny and The Moondogs, Beatals, Silver Beetles e Silver Beatles.\nAll'inizio della loro carriera, i Beatles mancavano di un batterista fisso; a loro si un\u00ec per un breve tempo il batterista trentaseienne Tommy Moore, che li lasci\u00f2 dopo una tourn\u00e9e in Scozia come gruppo di spalla del cantante Johnny Gentle. Soprattutto Sutcliffe aveva difficolt\u00e0 a suonare il basso in modo soddisfacente, tanto da dover spesso suonare di spalle. Per una serie di fortunate coincidenze, poich\u00e9 altri gruppi di Liverpool non erano disponibili, il loro primo manager, Allan Williams, propose loro una scrittura ad Amburgo\u00a0\u2013 dove un'altra band di Liverpool, Derry and the Seniors, stava esibendosi con successo \u2013 a condizione che si dotassero di un batterista fisso. Un giorno di agosto, al Casbah di Mona Best, notarono il figlio della proprietaria, Pete Best, che col suo gruppo, i Blackjacks, si esibiva alla batteria. Ritenuto idoneo, fu reclutato pochi giorni prima di partire per Amburgo.\nIl periodo di Amburgo, in Germania (1960-1962).\nAd Amburgo inizi\u00f2 una vera trasformazione: costretti dall'esigente titolare dell'Indra, il locale dove si esibivano (al numero 64 di Gro\u00dfe Freiheit, una laterale della Reeperbahn, la via a luci rosse del quartiere di St. Pauli) a lunghe esibizioni in cui dovevano produrre il massimo volume, la loro musica acquist\u00f2 potenza e consapevolezza. In quel periodo si formarono lo stile e il repertorio che avrebbero caratterizzato i primi anni della loro attivit\u00e0 e secondo una teoria \u2013 successivamente contraddetta dall'interessato \u2013 inizi\u00f2 a emergere la volont\u00e0 di Paul di prendere il posto di Stuart al basso. La prima volta che il gruppo si esib\u00ec con un contratto a nome \"The Beatles\" fu proprio ad Amburgo, il 17 agosto 1960.\nA fine novembre furono costretti a tornare a Liverpool a causa di alcuni problemi con la polizia tedesca, imbeccata dal primo impresario che li aveva ingaggiati, ma che essi avevano in seguito lasciato per un contratto pi\u00f9 vantaggioso. George era minorenne e non poteva lavorare legalmente; Pete e Paul, trasferitisi nella sistemazione procurata dal loro nuovo datore di lavoro, rientrando nottetempo nel loro vecchio e precario alloggio per prendere le loro cose illuminarono la stanza dando fuoco a un profilattico appeso alla parete e incendiando cos\u00ec le tende, evento che provoc\u00f2 il loro arresto e quindi l'espulsione. Tuttavia, pochi mesi dopo ritornarono ad Amburgo con un contratto firmato senza l'intermediazione del loro manager, grazie agli estimatori che si erano conquistati e l\u00ec si esibirono dal 1\u00ba aprile al 1\u00ba luglio 1961.\nNella terza spedizione nella citt\u00e0 tedesca \u2013 che ebbe luogo nell'aprile-maggio 1962 \u2013 si inizi\u00f2 a delineare la formazione definitiva del gruppo. Nel luglio 1961 Stuart Sutcliffe, ammesso all'Accademia d'arte di Amburgo, aveva lasciato la musica per dedicarsi alla pittura, suo vero interesse, e al basso era subentrato Paul McCartney. Nel frattempo era cambiato anche il loro look: i capelli pettinati in avanti con la frangetta, le giacche di pelle e senza risvolti, il tutto completato da stivaletti (\"i Beatles boot\"), furono il contributo all'immagine dei Beatles dato dalla fidanzata tedesca di Stuart, Astrid Kirchherr. Il gruppo ritorn\u00f2 ad Amburgo per l'ultima trasferta a met\u00e0 dicembre 1962, esibendosi fino alla fine dell'anno allo Star-Club. Con questi ultimi concerti, i Beatles avevano collezionato un totale di 800 ore sui palcoscenici tedeschi.\nGli esordi in studio (1962-1963).\nTornati a Liverpool dalla prima trasferta amburghese, i Beatles colpirono i loro fan per la trasformazione estetica, musicale e professionale. Cominciarono a suonare in un locale in Mathew Street, il Cavern Club, dove, con la loro grinta e disinvoltura sul palco, richiamavano un vasto pubblico formato in gran parte da frenetiche ammiratrici.\nPresto trovarono un manager in Brian Epstein, che all'epoca gestiva un negozio di elettrodomestici e dischi. Incuriosito dalla richiesta da parte di un cliente di \"My Bonnie\" \u2013 un disco registrato dal gruppo in Germania in cui essi accompagnavano il cantante solista Tony Sheridan \u2013 e incoraggiato dal fatto che si esibissero al Cavern Club a poca distanza dal suo negozio, ci and\u00f2 per conoscerli. Colpito dal loro carisma e dal richiamo di pubblico, si offr\u00ec di fare loro da manager. Anche per il fatto di aver rotto con il loro primo impresario, Allan Williams, e limitando la loro attivit\u00e0 quasi esclusivamente agli spettacoli quotidiani al Cavern, dopo un'iniziale esitazione accettarono. Da parte sua Epstein riusc\u00ec ad allargare il giro delle loro scritture: si impegn\u00f2 a ripulirne l'immagine, insegnando loro anche il celebre inchino all'unisono da sfoggiare nei concerti, per poi ottenere un provino ai Beatles con la Decca Records il giorno di capodanno del 1962.\nFu cos\u00ec che Mike Smith, osservatore della Decca Records, part\u00ec alla volta di Liverpool per ascoltare i Beatles e un altro gruppo locale, rimanendo favorevolmente impressionato dalle loro esibizioni al Cavern Club. Giunti a Londra per l'audizione dopo un viaggio disastroso e una notte passata male, irritati e nervosi, i Beatles \u2013 malconsigliati da Brian Epstein nella scelta dei brani \u2013 eseguirono la parte meno eccitante del loro repertorio, conservato per la storia nelle registrazioni rimaste nell'archivio della casa discografica. Nonostante il gradimento di Smith, la Decca prefer\u00ec mettere sotto contratto un altro gruppo \u2013 Brian Poole and the Tremeloes \u2013 per il fatto che quest'ultimo nelle audizioni in studio si era dimostrato migliore. L'errore di valutazione divenne epocale. Un paio d'anni dopo, la stessa Decca, per ironia della sorte su raccomandazione di George Harrison, mise sotto contratto i Rolling Stones, pur non essendo in un primo momento convinta, proprio perch\u00e9 memore dell'errore commesso con i Beatles.\nDopo questo insuccesso, Brian Epstein pens\u00f2 che per dare un tocco di maggiore professionalit\u00e0 e colpire maggiormente i discografici fosse pi\u00f9 convincente presentarsi con un disco piuttosto che con dei nastri. Si rec\u00f2 perci\u00f2 nel celebre negozio HMV in Oxford Street a Londra, dove il tecnico Jim Foy, addetto alla realizzazione dell'acetato, rimase favorevolmente impressionato dalla musica che aveva sentito e indirizz\u00f2 il manager dei Beatles a Sid Coleman, dirigente della EMI. Fu solo l'insistenza di Brian Epstein e il fatto che egli fosse, con il negozio di famiglia NEMS (North End Music Stores), un importante distributore nel nord dell'Inghilterra, a convincere i responsabili della EMI, che demandarono a George Martin il compito di ascoltare qualche traccia incisa dai Beatles.\nMartin, all'epoca, era responsabile per la EMI dell'etichetta sussidiaria Parlophone, che si occupava di jazz e musica classica. Era quindi piuttosto lontano dal genere musicale dei Beatles, ma avendo ascoltato su insistenza di Epstein parte del materiale da essi prodotto, si convinse che si potesse trarre qualcosa di buono dal gruppo e ritenne che valesse la pena dare loro un'occasione, concedendo al quartetto un'audizione che si tenne nel marzo del 1962. Nello Studio Tre di Abbey Road a Londra furono registrati quattro pezzi, tra cui una versione del classico \"B\u00e9same mucho\" cantata da Paul e tre composizioni originali: \"Love Me Do\", \"P.S. I Love You\" e \"Ask Me Why\", dalle quali l'assistente di studio di George Martin, Ron Richards (che si fece carico della seduta di registrazione in attesa dell'arrivo di Martin) rimase positivamente impressionato.\nFu solo a quel punto che i Beatles poterono avere un vero contratto discografico, che verr\u00e0 sottoscritto il 4 giugno 1962 (circa tre mesi dopo quella storica audizione) anche se non molto conveniente per loro. Quando il 4 settembre 1962 i Beatles si ripresentarono nella sala d'incisione di Abbey Road, Ringo Starr sostituiva Pete Best alla batteria. Subito dopo l'audizione di giugno, infatti, George Martin, insoddisfatto delle caratteristiche strumentali di Best, aveva detto a Brian Epstein che avrebbe preferito un turnista per le registrazioni in studio. Pete Best aveva inoltre un carattere introverso e condotte che compromettevano l'unit\u00e0 della formazione, specialmente nel contesto di Amburgo: a differenza degli altri tre rifiutava di assumere pastiglie eccitanti e di adottare la nuova pettinatura. C'\u00e8 chi pensa anche che abbia giocato la gelosia: il seguito di ammiratrici di Best era assai folto e questo minacciava le ambizioni di conquiste femminili da parte del resto del gruppo. Comunque sia, non si era creato un grande affiatamento con gli altri componenti. In aggiunta, John, Paul e George conoscevano gi\u00e0 Ringo per averlo incrociato ad Amburgo quando suonava con il gruppo Rory Storm and the Hurricanes; e il batterista conosceva il loro repertorio, in quanto aveva occasionalmente sostituito Best. Sotto la pressione di George Martin, Starr fu perci\u00f2 considerato dai tre l'elemento adatto alla sostituzione definitiva, avvenuta il 16 agosto.\nPer la sessione del 4 settembre, Martin aveva trovato loro una canzone con cui pensava potessero scalare la classifica delle vendite: il titolo del pezzo era \"How Do You Do It?\", di Mitch Murray. Tuttavia, i Beatles fecero chiaramente capire che volevano registrare materiale di loro composizione. Cos\u00ec, dopo l'esecuzione di \"How Do You Do It?\", si pass\u00f2 a incidere \"Love Me Do\". Ascoltando la registrazione di quel giorno, il produttore consider\u00f2 la prova di Ringo Starr poco soddisfacente e perci\u00f2 per la sessione in studio della settimana successiva provvide a sostituire Ringo con il turnista Andy White, che suon\u00f2 la batteria in \"Love Me Do\" e in \"P.S. I Love You\". Ringo si adatt\u00f2 a suonare il tamburello come rinforzo al rullante in \"Love Me Do\", mentre in \"P.S. I Love You\" era alle maracas.\n\"Love Me Do\" venne pubblicata come singolo nella versione con Ringo Starr, mentre la versione dell'album vide White alla batteria. Il disco, a cui la EMI riserv\u00f2 scarsissime attenzioni promozionali, raggiunse il diciassettesimo posto nelle classifiche di vendita del Regno Unito e a Liverpool vendette moltissimo. Una leggenda vuole che il successo di vendite a Liverpool fosse dovuto all'acquisto da parte di Brian Epstein di migliaia di copie del disco. A quarant'anni di distanza, quello che sembrava solo un episodio leggendario fu invece confermato da Alistair Taylor, a quel tempo assistente di Epstein.\n\"Please Please Me\" fu il loro secondo 45 giri e raggiunse il primo posto della hit parade inglese. Sarebbe stato il primo degli innumerevoli singoli di successo firmati Lennon-McCartney. Il successo del brano inizi\u00f2 a far conoscere il gruppo su scala nazionale: uscito l'11 gennaio 1963, ebbe subito recensioni positive.\nDue mesi dopo la pubblicazione di \"Please Please Me\", il 22 marzo usc\u00ec l'album omonimo, che vendette subito 500.000 copie e raggiunse il primo posto nella classifica di vendita britannica degli LP. Questo 33 giri, che vedeva un'originale copertina con la loro foto in costume di scena affacciati, baldanzosi e sorridenti dalla ringhiera della casa editrice della EMI in Manchester Square, fu di fatto il primo passo del loro ingresso nella storia della musica. Notevole era il fatto che per la prima volta non si trattava di cover raffazzonate alla buona per mettere insieme il formato a 33 giri, come era comune per sfruttare rapidamente singoli di successo; otto brani su quattordici erano infatti di loro composizione.\nL'album seguente, \"With the Beatles\", fu pubblicato il 22 novembre 1963 ed ebbe un consenso talmente grande, sia di pubblico sia di critica, che non fu nemmeno necessario promuoverlo con l'uscita di un singolo. La copertina era decisamente artistica e originale, cos\u00ec come i sette brani firmati Lennon-McCartney e il primo firmato da Harrison intitolato \"Don't Bother Me\". Divennero celeberrime \"All My Loving\", ripresa da molti altri artisti, e \"I Wanna Be Your Man\", con la quale i Rolling Stones centrarono il loro primo successo commerciale. Intanto, a fianco dell'intensa attivit\u00e0 in studio, si susseguivano senza sosta i concerti e i tour in varie nazioni del mondo.\nLa scalata al successo e le tourn\u00e9e (1963-1966).\nIl 1963 rappresent\u00f2 l'anno in cui esplose la popolarit\u00e0 del gruppo. Ad essa concorsero le loro produzioni musicali, i concerti in speciali occasioni (il \"Val Parnell's Sunday Night at the London Palladium\" e la storica esibizione al \"Royal Variety Performance\", alla presenza dei reali inglesi), le apparizioni televisive. Testimonianza del boom della celebrit\u00e0 \u00e8 fra l'altro l'andamento delle adesioni al Beatles fan club; all'inizio del 1963 gli aderenti ammontavano a un migliaio, alla fine dello stesso anno il numero degli iscritti era salito vertiginosamente a ottantamila. Al termine di quell'anno i giornali inglesi riconoscevano quasi unanimi le qualit\u00e0 del gruppo.\nUna parte rilevante per la diffusione dell'immagine del gruppo fu costituita dalle tourn\u00e9e. Per la seconda volta dopo il 1960, la Scozia accolse i Beatles in un minitour dal 3 al 6 gennaio 1963. Questa esperienza permise ai quattro musicisti di uscire dalla routine delle esibizioni nello stesso club. John consider\u00f2 il tour scozzese del 1963 \u00abun sollievo. Cominciavamo a sentirci limitati, senza sbocchi. [...] L'esperienza di Amburgo era ormai superata\u00bb.\nAncora pi\u00f9 motivante fu la tourn\u00e9e successiva come gruppo di spalla di Helen Shapiro che si svolse dal 2 febbraio al 3 marzo dello stesso anno e che tocc\u00f2 quattordici centri inglesi. Il tour contribu\u00ec al definitivo amalgama di Ringo con gli altri tre Beatles e all'affiatamento del gruppo. John giudic\u00f2 che \u00abcambiare ogni sera locale fu un vero toccasana\u00bb.\nTornati a Liverpool il 4 marzo, dopo cinque giorni con altri artisti erano nuovamente in tourn\u00e9e \u2013 che sarebbe durata fino al 31 marzo \u2013 per le maggiori piazze inglesi, sempre pi\u00f9 popolari fra il pubblico dei concerti, sempre pi\u00f9 in risalto nei cartelloni pubblicitari e sempre pi\u00f9 importanti, tanto da essere loro ad esibirsi in chiusura degli spettacoli. A fine ottobre volarono in Svezia per il primo tour all'estero. L\u00ec per una settimana alternarono incisioni radiofoniche, concerti dal vivo e registrazioni per il programma televisivo svedese \"Drop In\". Consapevoli di dover conquistare il pubblico scandinavo, i Beatles si esibirono alla stazione radiofonica Karlaplansstudion in uno spettacolo di qualit\u00e0 eccellente.\nIn seguito, con le apparizioni televisive negli show musicali, la loro immagine innovativa, la pettinatura e i vestiti, essi conquistarono un istantaneo seguito tra gli adolescenti inglesi. Inizi\u00f2 cos\u00ec la Beatlemania: ogni loro concerto fu presto caratterizzato dalle urla assordanti delle fan che rendevano impossibile ascoltare il suono che producevano. Erano inoltre costretti a rocambolesche fughe per evitare l'assalto delle orde di ammiratrici.\nRisale al periodo 7-22 febbraio 1964 la prima trasferta intercontinentale in terra statunitense: i Beatles furono accolti all'aeroporto di New York da un enorme schieramento di fotografi e da scene di isteria collettiva dei diecimila fan urlanti, e gli episodi di crisi isteriche, pianti e urla li seguirono nella prima settimana in cui si esibirono alla Carnegie Hall di New York e al Washington Coliseum di Washington. Il 9 febbraio il quartetto fu protagonista di una prima puntata del programma \"Ed Sullivan Show\", per poi spostarsi a Miami e registrarne una seconda. Durante l'apparizione all\"Ed Sullivan Show\", il numero di crimini riportati a New York fu molto vicino allo zero e quelli minorili praticamente si azzerarono. A tal proposito George Harrison afferm\u00f2 che \u00abpersino i criminali si sono presi dieci minuti di pausa in occasione dello show dei Beatles\u00bb, prendendo spunto dalle notizie, forse un po' sensazionalistiche, apparse sui quotidiani anglo-americani dell'epoca. La tourn\u00e9e del febbraio 1964 \u00e8 stata documentata, per quanto riguarda la parte relativa alla capitale Washington, anche da una serie di quarantasei fotografie rimaste a lungo inedite, scattate da un fotografo dilettante, Mike Mitchell, e battute all'asta da Christie's a New York nel luglio 2011 per una cifra esorbitante.\nLa prima esperienza americana diede modo ai Beatles di aggiornare la propria dotazione strumentale. Confidando nella pubblicit\u00e0 di ritorno, un nuovo basso H\u00f6fner venne offerto a McCartney, e la Rickenbacker regal\u00f2 a Lennon l'ultimo modello della Capri 325 e ad Harrison una chitarra elettrica a dodici corde di recentissima produzione. Quest'ultimo strumento, usato da chitarristi blues quali Leadbelly e Ramblin' Jack Elliott, si sarebbe ben presto diffuso nel panorama della musica rock degli anni sessanta, impiegato fra gli altri da Animals, Moody Blues, Who, Beach Boys e Byrds.\nDopo tre mesi passati in studio di registrazione, il gruppo intraprese un altro tour mondiale che nel giugno li vide suonare nel Nord Europa, poi a Hong Kong, Australia e infine Nuova Zelanda. Ad Adelaide si accalc\u00f2 una folla imponente, stimata in 300.000 persone, il pi\u00f9 alto numero di presenze che mai si strinsero attorno ai quattro musicisti.\nDal 19 agosto e per un mese, i Beatles si esibirono in venticinque concerti nelle principali citt\u00e0 degli Stati Uniti in un tour che li vide raggiungere un altissimo indice di popolarit\u00e0. L'isteria di massa in qualche caso degener\u00f2 senza che la polizia riuscisse ad arginare masse frenetiche che arrivarono ad invadere il palco, causando l'interruzione del concerto. In quella fase creativa del gruppo, una parte di rilievo fu giocata dal loro incontro con le droghe \"naturali\". Durante la tourn\u00e9e, nella suite in cui alloggiavano i Beatles fecero conoscenza con il folk-singer americano Bob Dylan che, vistosi offrire delle pasticche sintetiche \u2013 del tipo che essi assumevano come stimolanti durante la gavetta di Amburgo \u2013, propose ai quattro in alternativa \u00abqualcosa di pi\u00f9 naturale [...] un po' di marijuana\u00bb, con risultati esilaranti per tutti.\nDopo il tour autunnale in terra britannica, attesi spasmodicamente anche in Italia, dal 24 al 28 giugno del 1965 i Beatles effettuarono un minitour italiano organizzato dall'impresario Leo W\u00e4chter e in ciascuno dei concerti \u2013 uno al pomeriggio e uno alla sera \u2013 suonarono per poco pi\u00f9 di mezz'ora (preceduti da artisti rock italiani, molti dei quali della scuderia Carisch come Angela, Peppino Di Capri, Fausto Leali e i New Dada); nonostante la brevit\u00e0 delle esibizioni dei Beatles, i fan che accorsero ad ascoltarli al Velodromo Vigorelli di Milano, al Palasport di Genova e al Teatro Adriano di Roma ne rimasero entusiasti. In nessuna delle esibizioni si registr\u00f2 il tutto esaurito e fu l'unica volta che la band suon\u00f2 in Italia.\nNel giugno del 1965, nel pieno della loro carriera, venne annunciato che i componenti del complesso sarebbero stati insigniti della onorificenza di Membri dell'Ordine dell'Impero Britannico dalla regina Elisabetta II. La nomina avvenne a seguito di richieste popolari e fu sostenuta dall'allora Primo Ministro Harold Wilson. La consegna dell'onorificenza avvenne il 26 ottobre 1965 a Buckingham Palace in un'atmosfera cordiale, stando a quanto riferito dagli stessi Beatles. La motivazione ufficiale del riconoscimento fu di aver reso dei preziosi benefici alle esportazioni inglesi, anche se in seguito furono riconosciuti i meriti musicali, culturali e sociali del quartetto di Liverpool. Raramente nel passato la Gran Bretagna aveva esportato cantanti, canzoni e composizioni e ormai veniva considerata una colonia americana per la musica leggera e una colonia italiana per il bel canto. Anni pi\u00f9 tardi, nel 1969, Lennon avrebbe rinunciato alle onorificenze restituendo la medaglia alla regina, in un gesto clamoroso con cui intese protestare per il ruolo del Regno Unito nel Biafra e contro l'appoggio agli Stati Uniti in Vietnam e per il fatto che il suo disco \"Cold Turkey\" non arriv\u00f2 in cima alla hit parade. Nel 1997, Paul McCartney fu invece promosso al grado di Cavaliere dell'Ordine dell'Impero Britannico, il che comporta il diritto al titolo di Sir davanti al nome.\nInstancabilmente proseguirono i loro tour dopo la pausa di quattordici giorni dovuta alla registrazione dell'album; nel secondo tour americano le scene di masse deliranti, composte soprattutto da ragazze urlanti, culminarono con lo storico concerto il 15 agosto 1965 allo Shea Stadium di New York, davanti ad un pubblico di 55.000 persone, documentato nel film-documentario \"The Beatles at the Shea Stadium\". In chiusura d'anno, il gruppo effettu\u00f2 un tour trionfale in giro per la Gran Bretagna, toccando per l'ultima volta la loro citt\u00e0 natale.\nIl 1966 rappresent\u00f2 un anno risolutivo per le esibizioni dal vivo dei Beatles. A cavallo fra giugno e luglio, dopo una puntata in Germania, i Beatles volarono in Giappone per cinque concerti a Tokyo e fecero l'ultima tappa nelle Filippine, dove si trovarono invischiati in una situazione difficile con la polizia locale. In entrambi i Paesi asiatici, i Beatles vennero per la prima volta a contatto con l'aspetto sinistro e inquietante della popolarit\u00e0, minacciati di morte da un'organizzazione studentesca di destra a Tokyo e da sostenitori del presidente Marcos a Manila.\nNel loro ultimo tour americano del 1966 subirono contestazioni da parte di alcuni gruppi di religiosi a causa di un'intervista resa a Maureen Cleave dell\"'Evening Standard\", in cui John Lennon dichiarava la presunta maggiore popolarit\u00e0 e incidenza dei Beatles rispetto a quella di Ges\u00f9 Cristo. Neppure la benevola e assolutoria nota del Vaticano serv\u00ec a stemperare l'asprezza del confronto. I giornalisti li assillarono continuamente su questo tema finch\u00e9 Lennon riusc\u00ec a chiarire le sue tesi una volta per tutte e a calmare un po' le acque; i quattro musicisti vissero per\u00f2 ugualmente l'ultima fase della tourn\u00e9e con il terrore di essere bersaglio di qualche attentato.\nStressati dal clima minaccioso e logorati da anni di sfibranti tourn\u00e9e, i Beatles decisero che la loro ultima esibizione dal vivo sarebbe stata il concerto che tennero al Candlestick Park di San Francisco il 29 agosto del 1966.\nVerso la maturit\u00e0 musicale (1964-1965).\nNel tempo libero dagli impegni legati ai tour, i Beatles si dedicarono alle attivit\u00e0 musicali in sala di registrazione e \u2013 in misura minore \u2013 alle esibizioni sul set cinematografico. Il 10 luglio 1964 venne dato alle stampe \"A Hard Day's Night\": il film omonimo fu un vero e proprio tributo alla Beatlemania; l'idea portante era di riprendere trentasei ore della vita dei quattro musicisti nello stile di un documentario. \"A Hard Day's Night\" si rivel\u00f2 il loro migliore album fino a quel momento e per la prima volta un loro LP conteneva esclusivamente brani originali (fra l'altro tutti firmati dalla coppia Lennon/McCartney, caso unico nella discografia dei Beatles). Il disco viene ricordato anche per l'introduzione della Rickenbacker elettrica a dodici corde e del rivoluzionario stile, contemporaneo a quello dei Byrds di Roger McGuinn.\nL'affaticamento dovuto alle tourn\u00e9e che si susseguivano a ritmo battente caus\u00f2 il passo indietro di \"Beatles for Sale\", uscito il 27 novembre 1964. Il titolo sardonico e allo stesso tempo emblematico, ideato da John Lennon, rifletteva le stesse impressioni del brano pi\u00f9 gettonato che fu \"Eight Days a Week\"; la stanchezza aleggiava tra le note dell'album nonostante il pi\u00f9 alto numero di cover presenti, sei, e per di pi\u00f9 prese in prestito da autori della fama di Buddy Holly, Chuck Berry, Little Richard. Per queste ragioni viene considerato l'album meno incisivo del gruppo.\nTale lavoro fu per\u00f2 un passo necessario per consentire il percorso evolutivo musicale esplicato dapprima con \"Help!\", altro album di supporto a un film omonimo. La pellicola risult\u00f2 essere un successo commerciale e finanziario, ma un fiasco sotto il profilo artistico, evidenziando pi\u00f9 che altro il buon talento recitativo di Ringo Starr e un certo disinteresse di John Lennon per le riprese (proprio lui in seguito attore di primo piano nella pellicola \"Come vinsi la guerra\"). Il disco mise in evidenza da una parte la passione di Lennon per Bob Dylan manifestata nella ballata \"You've Got to Hide Your Love Away\" e la sua ricerca di testi sempre pi\u00f9 elaborati e impegnati, dall'altra la continua ricerca di brani melodici e romantici, condotta da Paul McCartney e culminata in \"Yesterday\".\n\"Help!\" fu pubblicato nell'agosto 1965 e solo quattro mesi pi\u00f9 tardi la loro evoluzione li port\u00f2 al risultato straordinario di \"Rubber Soul\", album raffinato e ricercato in cui compare per la prima volta nella musica leggera occidentale il suono del sitar indiano, le cui sonorit\u00e0 presero il sopravvento sui temi trattati nei primi anni di carriera, volutamente non impegnati e frivoli, atti a conquistare pi\u00f9 pubblico possibile. Cominci\u00f2 anche l'uso di stupefacenti come l'LSD, che avrebbero ispirato direttamente il testo e le suggestioni psichedeliche di molti loro brani.\n\"Rubber Soul\" venne pubblicato nel dicembre del 1965, mentre si andava esaurendo il fenomeno della Beatlemania. Per le soluzioni tecniche e per la ricchezza dei temi trattati il lavoro costituisce per molti critici un punto di svolta nella carriera della formazione di Liverpool e l'anello di raccordo fra la precedente produzione del gruppo e le creazioni immediatamente successive. Nelle sessioni di registrazione dell'album, i Beatles iniziarono a superare la mezzanotte, cosa che negli anni a venire sarebbe diventata un'abitudine. La copertina, con la foto \"stirata\" dei quattro musicisti, sottintende le innovazioni e le nuove dimensioni sonore dovute in parte all'assunzione di sostanze allucinogene, come esplicitamente afferm\u00f2 Lennon. Anche la sensibilit\u00e0 compositiva risent\u00ec positivamente dalla loro maggiore presenza in sala d'incisione, divenuta il rifugio nel quale placare la frustrazione di concerti dal vivo ripetitivi nei quali la musica era sovrastata da urla isteriche. In questo disco, oltre alle classiche canzoni rivolte alle ammiratrici, si ritrovano motivi che indicano la presa di coscienza della societ\u00e0 nella quale i Beatles vivevano, melodie spesso contrassegnate da un'eco delle sonorit\u00e0 tipiche dei Byrds nelle loro armonizzazioni di successi di Bob Dylan. Brian Wilson, leader dei Beach Boys, riconobbe pi\u00f9 volte \"Rubber Soul\" come la principale fonte di ispirazione per la realizzazione dell'album \"Pet Sounds\" del 1966.\nLa vetta artistica (1966-1967).\nLa maturit\u00e0 artistica del gruppo di Liverpool \u00e8 da molti critici considerata il biennio 1966-1967. Nel 1966 venne pubblicato \"Revolver\", che molti esperti ritengono un picco nella creativit\u00e0 dei Beatles. Il nuovo LP inizi\u00f2 la fase in cui la musica dei Beatles prendeva forma in lunghe e articolate sessioni in studio, con l'assistenza di Geoff Emerick, giovane tecnico assunto in EMI cinque anni prima all'et\u00e0 di 15 anni, piuttosto insofferente alle normative consolidate da anni ad Abbey Road riguardanti le metodologie da usare nella presa del suono. Emerick sfrutt\u00f2 con abilit\u00e0 tutte le risorse fornite dalla primitiva tecnologia dell'epoca, ne introdusse di assai innovative, e cos\u00ec vennero alla luce capolavori sul piano del suono che sarebbe stato impossibile riprodurre in concerti dal vivo. \"Revolver\" parl\u00f2 di amore, di droga, ma anche di tasse con il pezzo di apertura \"Taxman\", critico verso i politici inglesi dell'epoca, composto e cantato da George Harrison. Parl\u00f2 anche di morte: con \"Tomorrow Never Knows\" di John Lennon che si era ispirato al \"Libro tibetano dei morti\" \u2013 con la voce immersa tra suoni di nastri riprodotti al contrario, anticipando \"Sgt. Pepper's\" \u2013 e con \"Eleanor Rigby\" di McCartney. I suoni si arricchirono di strumenti indiani e di molte altre innovazioni elaborate in studio in modo artigianale ma dalla grande resa finale.\nCominciarono gli anni delle lunghe sedute di registrazione in studio: non potendo riprodurre dal vivo le complesse sonorit\u00e0 dei brani presenti sui loro dischi a partire da \"Revolver\", ma anche estenuati dalle tourn\u00e9e mondiali con tumultuose esibizioni in cui il suono del gruppo era letteralmente sommerso dalle urla delle fan e preoccupati per le prime minacce piovute dai fanatici religiosi, i Beatles interruppero l'attivit\u00e0 dal vivo e si dedicarono esclusivamente all'attivit\u00e0 in studio di registrazione. Fu questa una scelta dolorosa per Brian Epstein, che si sent\u00ec a quel punto inutile e ingombrante.\nIl 1\u00ba giugno del 1967 fu pubblicato il disco considerato da molti il pi\u00f9 importante della storia del rock: \"Sgt. Pepper's Lonely Hearts Club Band\", inizialmente pensato come un album a tema che avrebbe dovuto rievocare gli anni della loro infanzia e adolescenza a Liverpool. Il titolo nacque su idea di Paul McCartney, che voleva creare una nuova identit\u00e0 al gruppo. Tuttavia, esigenze contrattuali imposero che venissero commercializzati come 45 giri i due brani del progetto gi\u00e0 registrati: \"Penny Lane\" e \"Strawberry Fields Forever\". Veniva cos\u00ec pubblicato un 45 giri dal doppio lato A, cio\u00e8 con due pezzi di pari livello (cosa, questa, \"inventata\" proprio per i Beatles e avvenuta per la prima volta nel 1965 con \"Day Tripper\"/\"We Can Work It Out\"). Paradossalmente, la scelta di pubblicare un nuovo 45 giri con un doppio Lato A, oltre a privare il futuro capolavoro \"Sgt Pepper's Lonely Hearts Club Band\" di due tracce straordinarie, cre\u00f2 la condizione per cui il 45 giri non sarebbe arrivato in testa alle classifiche britanniche, rompendo una tradizione consolidata che avrebbe caratterizzato ogni uscita del gruppo. Il sistema su cui venivano create le classifiche di vendita, basato sulle rilevazioni di tre riviste (\"Melody Maker\", New Musical Express\" e Record Mirror\"), non comprendendo quale fosse la canzone traino del disco (a inizio decennio era ancora in voga pubblicare la canzone sul Lato A e la sua versione strumentale sul Lato B) fin\u00ec col conteggiare i due brani distintamente. In pratica alcune vendite segnalavano \"Strawberry Fields Forever\", altre \"Penny Lane\", nonostante il disco fosse sempre unitario e le comprendesse entrambe. Nonostante il sacrificio delle due grandi canzoni \"liverpooliane\", tuttavia,\"Sgt. Pepper\" conserv\u00f2 una sostanziale compattezza, dovuta alle innovazioni sonore introdotte. Anni dopo, John Lennon avrebbe rivendicato l'individualit\u00e0 dei suoi pezzi (\"Lucy in the Sky with Diamonds\", \"A Day in the Life\" i pi\u00f9 notevoli) affermando che sarebbero potuti stare in qualunque 33 giri dei Beatles, negando implicitamente che \"Sgt. Pepper\" fosse un album a tema.\nL'uscita del disco provoc\u00f2 uno strappo nel panorama musicale mainstream: l'album rappresentava, infatti, l'apice di un percorso artistico intrapreso gi\u00e0 dagli stessi Beatles con \"Rubber Soul\" e che era proseguito con le pietre miliari del 1966 americano, ovvero gli album dei Byrds, dei Beach Boys (\"Pet Sounds\") e di Bob Dylan (\"Blonde on Blonde\"). Da questo momento la musica pop poteva a ben diritto essere considerata arte. Nella copertina dell'album c'\u00e8 un messaggio ironico all'indirizzo del loro gruppo rivale, costituito dalla frase \"Welcome The Rolling Stones\", stampata sulla maglietta di un pupazzo dalle fattezze di una bimba col viso di Shirley Temple. Jimi Hendrix rese onore all'uscita dell'album producendo rapidamente una cover del brano di apertura.\nL'impatto del disco fu impressionante anzitutto per le tecniche di registrazione, che portarono a un salto di qualit\u00e0 nella produzione musicale pop-rock che avrebbe aperto le porte al nuovo decennio e ne avrebbe influenzato i maggiori interpreti. I Beatles registrarono l'album su vecchi mixer con appena 4 piste (gli stessi con cui avevano cominciato a registrare i loro primi brani acustici quando sfornavano un nuovo albumi in poche ore) riuscendo tuttavia a sperimentare missaggi e combinazioni sonore che nessuno aveva mai ipotizzato in precedenza. \nLa ricchezza e la variet\u00e0 di soluzioni unite sia a una disponibilit\u00e0 di tempo sino ad allora sconosciuta (Sgt. Pepper richiese quasi sei mesi) che alle notevoli risorse messe in campo (l'album costo venti volte il primo lavoro del gruppo di appena quattro anni prima: la EMI, pur tradizionalmente parsimoniosa, aveva nei Beatles la propria punta di diamante e permise loro diversi sforamenti di budget) crearono una combinazione straordinaria. L'attitudine avanguardista di McCartney nell'elaborazione di loops sovraregistrati, i nastri al contrario, l'assemblaggio di sonorit\u00e0 distorte e armoniche derivanti da sovraincisioni, la creazione dell'ADT (\"Artificial Double Tracking\") da parte del tecnico di studio Ken Townsend, erano tutte tecniche in parte gi\u00e0 sperimentate (\"Tomorrow Never Knows\" o \"Strawberry Fields Forever\") ma portate a un livello di elaborazione tale da sconcertare l'ascoltatore.\nMentre il loro mentore e storico produttore George Martin dirigeva il quadro (due anni prima per contrasti economici aveva lasciato la EMI, mantenendo per\u00f2 la produzione dei Beatles e altri artisti) ingegnandosi nuove soluzioni tecniche e coadiuvando McCartney nelle soluzioni orchestrali pi\u00f9 ardite, il gruppo manteneva una capacit\u00e0 compositiva (ancora pressoch\u00e9 interamente basata sul binomio Lennon-McCartney) di altissimo profilo e notevole eclettismo. Il rock graffiante della canzone di apertura (omonima dell'album) era ideata come esibizione dal vivo (cosa mai vista in precedenza) e si univa (altro aspetto sorprendente e originale) in maniera tipicamente beatlesiana al secondo brano (\"With a little Help from my Friends\", cantata dal batterista Ringo e resa iconica dalla performance con cui Joe Cocker la rivisit\u00f2 due anni dopo a Woodstock). L'influenza delle droghe, specie sintetiche (LSD in primis), fu aspetto decisivo nell'elaborazione di tutto il progetto musicale (per Lennon lo erano gi\u00e0 state in \"Tomorrow Never Knows\" e \"Strawberry Fields Forever\") e traspare nelle distorsioni sonore psichedeliche di \"Lucy in the Sky with Diamonds\" o \"Being for the Benefit of Mr Kite!\" o nella celebre \"A Day in the Life\" (straordinaria sintesi delle doti compositive dei due leader della band). Tutti brani caratterizzati da episodi ordinari nella vita di John Lennon (un disegno del figlio, la locandina di un vecchio spettacolo circense, articoli di giornale letti distrattamente) sublimati nell'effervescenza sperimentale degli Abbey Road Studios nell'anno simbolo del Flower Power. La ricchezza compositiva dell'album comprese rumori impensabili all'epoca per un album di musica pop-rock, come quello di una di fattoria, l'abbaiare di una muta di foxhound e i versi di altri animali, il suono di organi a vapore vittoriani, la presenza di un'orchestra di 41 elementi (impegnata nella registrazione di \"A Day in the Life\") sconcertata dal dover suonare in un crescendo sonoro e musicale (dalla nota pi\u00f9 bassa alla pi\u00f9 alta) ma senza nessuna partitura. Il tutto intervallato dalle sonorit\u00e0 orientali cui il chitarrista Harrison si era avvicinato (\"Within You Without You\"); da eleganti brani con arpe e violini (\"She's Leaving Home\") piuttosto che da sala da ballo (\"When I'm Sixty-Four\"); dalla rinnovata presenza di sonorit\u00e0 rock (\"Fixing a Hole\", \"Getting Better, Good Morning Good Morning).\"\nLa celebre copertina del disco, in pieno stile \"Pop Art\", ideata da Peter Blake, proponeva i 4 musicisti con le celebri tenute colorate militari di moda all'epoca (in raso azzurro, rosa, giallo e scarlatto) dietro il nome \"Beatles\" rappresentato con dei fiori (in una copertina senza altre scritte, idea che si sarebbe riproposta nel celebre White Album dell'anno seguente) attorniati da un collage di personaggi da loro amati e altri protagonisti del secolo, cos\u00ec come da statue di Madame Tussaud dei Beatles stessi o dal dolce ricordo di Stuart Sutcliffe, il giovane amico prematuramente scomparso che li aveva accompagnati nella dura e avvincente gavetta ad Amburgo, il cui viso faceva capolino sopra la testa del pugile Sonny Liston. Una copertina talmente complessa che la EMI inizialmente ne rifiut\u00f2 la pubblicazione (temendo azioni legali dai diretti interessati raffigurati, tanto che si cerc\u00f2 di contattarne il maggior numero possibile) stabilendo che i Beatles l'avrebbero indennizzata fino all'astronomica cifra di 10 milioni di sterline per eventuali contenziosi, specie con Marlon Brando.\nIl formato stesso dell'album apparve innovativo quanto il prodotto in vinile che conteneva. Sgt. Pepper era un LP che fisicamente si apriva come un libro, con una copertina interna dove erano riportati i testi delle canzoni (cosa anch'essa innovativa) e alcuni gadget (come baffi finti di carta) che permettessero ai fans di immedesimarsi con il nuovo look pop-militare di quella \"Banda Pepper\" che nelle intenzione del suo ideatore (McCartney) doveva essere un alter ego, una sorta di Avatar ante litteram, del gruppo che stava dominando la scena pop mondiale.\nL'album Sgt Pepper's Lonely Hearts Club Band fino al 2020 \u00e8 stato al primo posto della classifica stilata dalla rivista Rolling Stone sui 500 migliori album della Storia del Rock. \nIl 25 giugno il gruppo registr\u00f2 dal vivo negli studi EMI la lennoniana \"All You Need Is Love\", che sarebbe diventata l'inno dei figli dei fiori e della Summer of Love; lanciata in mondovisione durante la prima trasmissione internazionale televisiva via satellite, rappresent\u00f2 simbolicamente tutto il movimento artistico musicale britannico e la nascente generazione dell'amore. Famosi, ma non infallibili; cos\u00ec i Beatles si scoprirono in quei mesi: tra le altre cose, il loro terzo film (destinato alla televisione) \"Magical Mystery Tour\", di cui firmano \u2013 e sarebbe stata l'unica volta \u2013 la regia, si sarebbe rivelato un fiasco.\n\"Magical Mystery Tour\" usc\u00ec come EP in Gran Bretagna con le sole sei canzoni del film, mentre in America (e in Italia) fu pubblicato un LP comprendente tutti i singoli del 1967, tra cui \"Strawberry Fields Forever\" e \"Penny Lane\", i due grandi esclusi di \"Sgt. Pepper\". \"Magical Mystery Tour\" venne concepito come un piccolo \"Sgt. Pepper\", con la roboante canzone iniziale, appunto \"Magical Mystery Tour\", di McCartney, un corpo centrale e un pezzo finale di John Lennon, \"I Am the Walrus\", dal sapore psichedelico; ispirata da un poema di Lewis Carroll, \"The Walrus and the Carpenter\", contenuto in \"Le avventure di Alice nel Paese delle Meraviglie\", \u00e8 una delle canzoni pi\u00f9 notevoli in assoluto di Lennon, tanto che gli Oasis, grandi estimatori dei Beatles, la inserivano spesso tra i brani dei loro concerti dal vivo.\nIl 27 agosto, il loro scopritore e manager storico Brian Epstein sarebbe stato trovato morto nella sua stanza per un letale mix di alcool e psicofarmaci. La complessa macchina organizzativa e soprattutto amministrativa del gruppo si trov\u00f2 cos\u00ec all'improvviso senza una guida. I Beatles ricevettero la notizia mentre erano a Bangor, nel Galles, a un convegno organizzato dal Maharishi Mahesh Yogi riguardante la meditazione trascendentale.\nI primi contrasti (1968).\nIl 1968 si apr\u00ec con un viaggio in India a Rishikesh, presso Maharishi Mahesh Yogi, alla scuola di pensiero della \"rigenerazione spirituale\" di cui i Beatles erano nel frattempo diventati adepti. Al ritorno dall'India, John e Paul volarono a New York per il lancio della loro societ\u00e0 di produzione ribattezzata \"Apple\" e che aveva per simbolo una mela verde. Con la loro societ\u00e0, essi spiegarono che volevano offrire la possibilit\u00e0 a tutti gli artisti che avevano qualcosa da dire, fossero essi musicisti, scrittori, cineasti, di potersi esprimere senza passare dalla dura gavetta e dalla spasmodica ricerca di qualcuno che gli desse fiducia come era capitato a loro.\nPaul disse in una conferenza stampa che l'idea era quella di un \"comunismo occidentale\". Di fatto l'attivit\u00e0 principale della Apple fu la produzione dei loro dischi, che dal \"White Album\" in poi iniziarono ad apparire con l'etichetta della mela verde, intera su un lato del disco e tagliata a met\u00e0 sull'altro. Si tratt\u00f2 di un'impresa velleitaria che risucchi\u00f2 molto denaro e dette risultati assai modesti rispetto alle aspettative artistiche, anche se alla fine uscirono per la Apple dischi di autori di talento, come il giovane James Taylor.\nCon il contributo anche di molti brani composti durante il loro soggiorno presso l'ashram himalayano del Maharishi nacque il doppio \"The Beatles\" (soprannominato \"White Album\" per la copertina completamente bianca), uscito nel novembre del 1968. Nel disco \u00e8 evidente come il gruppo stesse perdendo la propria coesione, in quanto ogni brano riporta l'identificabile cifra stilistica del suo autore, ma anche in positivo il prepotente emergere come compositore di George Harrison (sua infatti \"While My Guitar Gently Weeps\", che si segnal\u00f2 anche per l'inedita presenza alla chitarra solista di Eric Clapton). Alcuni brani (\"Revolution 9\", \"Piggies\", \" Blackbird\" e, soprattutto,\" Helter Skelter\") furono distorti dalla mente ossessionata di Charles Manson, che li interpret\u00f2 come un messaggio inviatogli dai Beatles in cui veniva sollecitato a prepararsi a un prossimo scontro razziale, e fu proprio \"Helter Skelter\" il nome che Manson diede al futuro conflitto fra bianchi e neri.\nL'album presenta particolarissimi spunti innovativi psichedelici e di musica ambient-alternativa come \"Revolution 9\" e alcune sonorit\u00e0 di contaminazione jazz, blues e musica etnica. In quel periodo i percorsi della musica cosiddetta \"alta\" e della musica \"bassa\", per cos\u00ec dire, si incrociarono e da questi accostamenti nacquero progetti, suite, opere sempre pi\u00f9 avveniristici. Il disco ebbe uno strepitoso successo di vendite; tuttavia, nonostante il trionfo, i quattro musicisti si accorsero di non avere pi\u00f9 tra loro quella sintonia dei primi tempi.\nLa fine (1969-1970).\nPer questi motivi e per rimediare ai sempre pi\u00f9 frequenti contrasti interni (dovuti anche alla presenza ingombrante della nuova compagna di Lennon, Y\u014dko Ono), nacque l'idea di \"tornare alle origini\" con un disco pi\u00f9 spontaneo e meno ricercato, registrato in diretta senza le ricercatezze e le elaborazioni in studio dei loro ultimi lavori. Il progetto, dal nome \"Get Back\", prevedeva anche un film sulla sua realizzazione e il ritorno di una esibizione dal vivo.\nLe riprese delle sedute di registrazione furono affidate al regista Michael Lindsay-Hogg. Venne cos\u00ec immortalato un litigio tra Paul e George a proposito del modo in cui il chitarrista \"interpretava\" la musica di McCartney: un episodio che ben rifletteva le tensioni latenti nel gruppo.\nLe riprese, iniziate negli inospitali studi cinematografici di Twickenham a Londra, poi abbandonati per uno studio casalingo alla Apple Records in Savile Row, sarebbero diventate un film uscito con lo stesso titolo dell'album, \"Let It Be - Un giorno con i Beatles\", destinato a restare \u2013 e a farli restare \u2013 nella storia della musica pop. Dopo che furono avanzate molte ipotesi, il palcoscenico, l\"ultimo stage\", divenne la terrazza del loro quartier generale londinese, la Apple, al numero 3 di Savile Row dove, il 30 gennaio 1969, ebbe luogo il famoso concerto sul tetto.\nIl pubblico era costituito, oltre che dagli operatori addetti alle riprese cinematografiche del concerto, da una manciata di fortunati curiosi, per lo pi\u00f9 impiegati dello stesso stabile, che scalando comignoli e tetti, mai potevano immaginare che sarebbero stati fortunati testimoni di un evento. Tra gli spettatori sul tetto, era presente un giovane ed ancora sconosciuto Alan Parsons. Decine e decine di poliziotti faticavano a tenere a bada ancora una volta la massa di fan che avevano appreso in qualche modo la notizia dell'esibizione. Tuttavia, gi\u00e0 dopo le incisioni di gennaio 1969, i Beatles persero entusiasmo per il film \"Get Back\" e per l'omonimo disco. Perci\u00f2 lasciarono i nastri al tecnico del suono Glyn Johns, che fu incaricato di mixare il materiale. Johns si mise al lavoro, preparando in varie sedi e in tempi diversi alcune varianti di acetati che potevano costituire altrettante versioni dell'album; i risultati del lavoro del tecnico non ricevettero per\u00f2 grande attenzione n\u00e9 videro mai la luce, almeno nella discografia ufficiale della formazione.\nCon la scusa dei ritardi nella confezione dell'album e nella post produzione della pellicola, \"Get Back\" venne pi\u00f9 volte rimandato. I problemi erano effettivamente altri: i piccoli rancori personali e i grandi disastri finanziari scaturiti dalla Apple. L'ingresso del manager Allen Klein, destinato a risanare il grave deficit, fu osteggiato dal solo Paul, il quale propose lo studio dell'avvocato Eastman, il padre di Linda. Su quella disputa, importante eppure in altri tempi probabilmente superabile, i quattro ruppero del tutto i rapporti e poco dopo persero anche il controllo sulla Northern Songs, che controllava i diritti editoriali di quasi tutto il catalogo dei Beatles.\nL'unica che premeva per avere un disco nei negozi entro la fine dell'anno era la EMI, che riusc\u00ec a mandare in porto una tregua temporanea: tra luglio e agosto, negli studi di Abbey Road, richiamato George Martin che li aveva abbandonati dopo il \"White Album\" perch\u00e9 stanco dei continui litigi, i Beatles scrissero, provarono e registrarono le ultime canzoni della loro storia. Neppure un mese dopo fu pronto \"Abbey Road\", il testamento artistico che conteneva capolavori quali \"Come Together\", \"Here Comes the Sun\" e \"Something\". In \"Abbey Road\" i Beatles utilizzarono il moog nei brani \"Because\" e \"Maxwell's Silver Hammer\". Il disco, l'ultima opera del quartetto di Liverpool, a parere unanime risult\u00f2 essere un lavoro di eccellente levatura.\nMentre McCartney stava registrando i brani del suo primo album da solista, Lennon aveva da poco esordito in concerto con il suo nuovo gruppo, la Plastic Ono Band. Il 3 gennaio 1970, Paul, George e Ringo effettuarono l'ultima seduta a nome Beatles e registrarono una canzone di Harrison, \"I Me Mine\", ultima aggiunta all'album. Poche settimane dopo, Paul comunic\u00f2 ai compagni l'intenzione di abbandonare il gruppo. Dopo l'uscita di \"Abbey Road\", Harrison e Lennon, all'insaputa di McCartney, chiamarono l'affermato produttore Phil Spector per affidargli i nastri di \"Get Back\": nastri che Spector in alcuni casi rielabor\u00f2 appesantendoli con gli effetti del \"muro del suono\", tecnica di sua ideazione.\nIl prodotto che ne deriv\u00f2 \u00e8 l'album \"Let It Be\", che sarebbe uscito un mese dopo l'intervista con cui McCartney annunci\u00f2 l'abbandono del gruppo dopo aver ascoltato le modifiche apportate da Spector alla sua \"The Long and Winding Road\": fu l'atto finale. Sarebbero seguite diverse cause legali, ma anche quattro carriere soliste certo non paragonabili tra loro (e difficilmente accostabili a quella del complesso unito) e un'eredit\u00e0 pesantissima. A distanza di pi\u00f9 di trent'anni, nel 2003 fu pubblicata la versione originale dell'album senza nessun ritocco e artificio, \"Let It Be... Naked\".\nDopo la rottura.\nAnni 1970.\nRaramente i quattro si videro durante gli anni post-rottura, nel 1971 Harrison organizz\u00f2 il \"The Concert for Bangladesh\", Lennon rifiut\u00f2 di partecipare poich\u00e9 non si voleva la presenza della moglie Y\u014dko Ono, McCartney fece la stessa cosa a causa della presenza di Allen Klein tra gli organizzatori, l'unico a partecipare fu Ringo Starr, che per l'occasione si esib\u00ec dal vivo con Harrison.\nNel 1974 Lennon e McCartney si riunirono per la prima volta, registrando il bootleg \"A Toot and a Snore in '74\". Il 24 aprile 1976 McCartney si trovava a casa di Lennon a New York, i due stavano guardando il \"Saturday Night Live\" quando il conduttore Lorne Michaels offr\u00ec al gruppo 3000 dollari se si fossero esibiti insieme nel suo programma. Lo studio era poco distante da casa di Lennon, per cui i due pensarono di esibirsi a sorpresa nel programma, ma desistettero all'ultimo essendo troppo stanchi.\nAnni 1980.\nLennon fu assassinato da Mark David Chapman l'8 dicembre 1980: in onore dell'amico scomparso Harrison scrisse \"All Those Years Ago\", Paul McCartney invece scrisse \"Here Today\", un'altra canzone di Harrison, \"When We Was Fab\", inclusa nell'album \"Cloud Nine\" fu scritta in memoria di Lennon e dei tempi della Beatlemania.\nNel 1988 i Beatles furono ammessi nella Rock and Roll Hall of Fame. Alla cerimonia (dove Mick Jagger introdusse il gruppo) parteciparono soltanto Harrison, Starr, Y\u014dko Ono, Sean Lennon e Julian Lennon. Paul McCartney non partecip\u00f2 poich\u00e9 all'epoca erano in corso problemi legali tra lui e il resto del gruppo. Harrison e Starr si esibirono suonando I Saw Her Standing There insieme allo stesso Jagger, Bruce Springsteen, Billy Joel, Bob Dylan, Paul Shaffer, Tina Turner, Jeff Beck e altri artisti.\nAnni 1990.\nNel 1994, in occasione del progetto The Beatles Anthology, Paul McCartney chiese alla vedova di Lennon, Yoko Ono di fornire un qualsiasi materiale inedito di Lennon: una demo del 1977 mai pubblicata, \"Free as a Bird\" fu scelta come la canzone che poteva coinvolgere i Beatles superstiti, in quanto si prestava ad essere completata con l'aggiunta dell'apporto degli altri tre.\nA tal proposito McCartney, Harrison e Starr si riunirono per la prima volta dopo 24 anni in studio di registrazione nella villa di Harrison a Friar Park. \"The Beatles Anthology\" fu pubblicato tra il 1995 ed il 2000, comprendeva un documentario, tre doppi CD ed un libro. In esso furono raccolti una serie di interviste e documentari, recuperati da programmi televisivi in onda in Gran Bretagna, Stati Uniti d'America (ITV, ABS) ed anche oltre, un'antologia introspettiva dei Beatles richiamante anche parti narrative della loro storia raccontate sia direttamente, che attraverso battute e scene durante i loro concerti.\nIl documentario narra la storia del gruppo dalle origini nella Liverpool degli anni cinquanta ai giorni di \"Let It Be\", con materiale di archivio spesso inedito o raro, e interviste realizzate appositamente per la serie, rese da Paul McCartney, George Harrison e Ringo Starr, nonch\u00e9 interviste di repertorio concesse da John Lennon.\nAnni 2000.\nIl 29 novembre 2001 George Harrison mor\u00ec di cancro al cervello, diagnosticatogli a luglio dello stesso anno. Esattamente un anno dopo fu organizzato dalla vedova Olivia e dal figlio Dhani il Concert for George, tenutosi alla Royal Albert Hall e al quale parteciparono i due Beatles superstiti Paul McCartney e Ringo Starr, che, insieme ad altre star quali Eric Clapton, Billy Preston, Jeff Lynne, Tom Petty, Jools Holland suonarono For You Blue, While My Guitar Gently Weeps e Something.\nIl 4 aprile 2009, a quasi otto anni dall'ultima volta, Paul McCartney e Ringo Starr si esibirono insieme al Radio City Music Hall in occasione dell'evento di beneficenza \"Change Begins Within\" organizzato da David Lynch. I due beatles suonarono Can't Buy Me Love, With a Little Help from My Friends e I Saw Her Standing There. Nella stessa location, il 7 luglio 2010, in occasione del concerto tenutosi per celebrare il settantesimo compleanno di Starr, McCartney fece una sorpresa all'ex compagno di band, facendo irruzione sul palco ed esibendosi in Birthday, venendo poi raggiunto da Starr alla batteria tra il delirio della folla.\nAnni 2010.\nIl 26 gennaio 2014 McCartney e Starr tornarono sul palco insieme allo Staples Center, suonando la nuova canzone di McCartney Queenie Eye ai Grammy Awards. Il giorno dopo parteciparono al \"The Night That Changed America: A Grammy Salute to The Beatles\", tenutosi al Los Angeles Convention Center, dove suonarono insieme With a Little Help from My Friends e Hey Jude, per l'occasione furono anche presenti Dhani, Olivia Harrison, Y\u014dko Ono e Sean Lennon oltre che numerosi artisti di fama internazionale come Katy Perry, Ed Sheeran, Keith Urban, John Mayer, Dave Grohl, Joe Walsh, Stevie Wonder, Jeff Lynne, gli Eurythmics, John Legend e i Maroon 5.\nIl 18 aprile 2015 Starr fu inserito nella Rock and Roll Hall of Fame da McCartney e i due si esibirono suonando \"I Wanna Be Your Man\" e \"With a Little Help from My Friends\".\nNel 2016 in occasione del film-documentario McCartney e Starr rilasciarono diverse interviste e il 15 settembre 2016 sfilarono sul blue carpet a Leicester Square in occasione della prima del film.\nNel marzo 2017 McCartney collabor\u00f2 al nuovo album di Starr Give More Love suonando il basso e contribuendo ai cori in alcune tracce.\nStile musicale.\nNel corso del decennio che li vide protagonisti, i Beatles andarono incontro a profonde evoluzioni che li portarono a indirizzarsi verso stili diversi. Partiti originariamente dallo skiffle come Quarrymen, si formarono alla scuola del rock and roll prendendo a modello i loro idoli d'oltreoceano fra i quali Chuck Berry, Buddy Holly, Elvis Presley e Little Richard \u2013 dai quali oltre ai linguaggi musicali assorbirono moduli interpretativi \u2013 e del pop degli Everly Brothers. Nella loro prima produzione discografica e nell'esordio in spettacoli dal vivo mitigarono la durezza del loro rock facendo ricorso a sonorit\u00e0 orecchiabili, orientandosi in questo modo verso un rock and roll mescolato con elementi pop anche per conquistare generazioni mature, rifacendosi spesso, attraverso composizioni originali oppure cover, allo stile e alle sonorit\u00e0 Motown, con riguardo fra gli altri ad artisti quali Smokey Robinson e il gruppo femminile delle Shirelles. La formazione di Liverpool, oltre a raggiungere un'enorme popolarit\u00e0 in patria, consegu\u00ec un trionfo nel continente nordamericano fungendo cos\u00ec da apripista al successo di altre formazioni britanniche, un fenomeno musicale che per natura e proporzioni d'impatto sarebbe stato denominato British invasion.\nCon la maturazione, i Beatles affinarono le tecniche compositive; attraverso l'aiuto del produttore George Martin in alcuni casi ricorsero anche ad arrangiamenti che vedevano l'utilizzo di quartetti d'archi, corni, trombe, flicorni, clavicembali, in uno stile che, per l'impiego di strumenti musicali classici e di modelli stilistici del Settecento europeo, \u00e8 stato definito baroque pop. Pi\u00f9 avanti, spinti dalla continua ricerca sperimentale, virarono verso il rock psichedelico, in particolare con gli album \"Revolver\" e ancor di pi\u00f9 \"Sgt. Pepper's Lonely Hearts Club Band\". Non mancano nel loro variegato repertorio brani sperimentali, come \"Tomorrow Never Knows\", \"A Day in the Life\" e soprattutto \"Revolution 9\"; quest'ultima \u00e8 contenuta nel loro disco eponimo in cui si fanno largo anche esempi di hard rock \u2013 \"Helter Skelter\" \u00e8 persino additata come l'antesignana dell'heavy metal. Nella parte finale della loro carriera, specialmente il periodo che comprende la registrazione dell'album Let It Be, si rifaranno a sonorit\u00e0 in parte segnate da un ritorno alla semplicit\u00e0 rock and roll delle origini; ci\u00f2 nonostante la raffinatezza compositiva dell'ultimo album registrato Abbey Road.\nI Beatles rivoluzionarono anche le tecniche di studio, con l'uso di registrazioni multitraccia ed altre innovazioni, richiedendo allo staff di Abbey Road continue forzature di carattere tecnico.\nFra realt\u00e0 e mito.\nLe molte e a volte controverse informazioni sul gruppo o sui singoli componenti hanno spesso generato leggende e falsi miti tra coloro che nel corso degli anni ne hanno seguito vita e carriera.\nGenesi del nome.\nInformazioni controverse e leggende si intrecciano a proposito della creazione della parola macedonia \"Beatles\", scelta come nome definitivo del gruppo nell'agosto del 1960.\n\u00c8 un fatto che \"Beatles\" fu il punto di arrivo di un percorso che port\u00f2 il gruppo di Lennon, a cui si unirono in seguito McCartney e Harrison, a chiamarsi, anche per periodi molto brevi, con i seguenti nomi: \"Black Jacks\", \"Quarrymen\", \"Johnny and the Moondogs\", \"Beatals\", \"Long John and the Silver Beetles\", \"Silver Beats\", \"Silver Beatles\".\n\"Beetles\" (coleotteri, scarabei), secondo il giornalista Bill Harry fu suggerito da Stuart Sutcliffe come un riferimento al gruppo di Buddy Holly \"The Crickets\" (\"I grilli\"). In una ricostruzione pi\u00f9 tarda, Derek Taylor, press agent dei Beatles, sostenne invece che l'idea era venuta a Sutcliffe dopo aver visto il film \"The Wild One\", nel quale Marlon Brando ha a che fare con una gang di motociclisti chiamati \"Beetles\"; questa versione \u00e8 per\u00f2 contestata da Bill Harry, in quanto il film fu bandito in Gran Bretagna fino alla fine degli anni sessanta. Sutcliffe sugger\u00ec questo nome e Lennon, con uno dei suoi tipici giochi di parole, lo trasform\u00f2 in \"Beatles\" per richiamare \"beat\" (battito, ritmo, termine che dava il nome alla musica in voga a quell'epoca). In questo susseguirsi di alterazioni si inserisce il ricordo del poeta beat Royston Ellis, che avrebbe dato a Lennon e McCartney l'idea di trasformare \"Beetles\" in \"Beatals\", partendo dalle parole \"beat alls\", e quello di Cynthia Powell, secondo la quale il marito John giocava con il nome invertendone le sillabe cos\u00ec da ottenere \u00ables beat\u00bb, dal seducente suono francese.\nLa frequente associazione in italiano fra il nome dei Beatles e gli scarafaggi \u00e8 in realt\u00e0 un errore di traduzione: il nome comune inglese dello scarafaggio \u00e8 infatti \"cockroach\", mentre con \"beetles\" si indicano genericamente i coleotteri, come i maggiolini o gli scarabei.\nInfine la \"leggenda\": Lennon dichiar\u00f2 a pi\u00f9 riprese di avere avuto a dodici anni la visione di un uomo su una torta fiammeggiante (\"flaming pie\") che disse: \u00abVoi sarete Beatles, con una 'A'\u00bb, rivendicando cos\u00ec la paternit\u00e0 del nome. A ricordo di questo, \"Flaming Pie\" nel 1997 divenne il titolo di un album di Paul McCartney.\nLa presunta morte di Paul.\nLa leggenda pi\u00f9 nota, forse la prima leggenda metropolitana del rock, fu quella della morte di Paul McCartney (Paul Is Dead, PID). Nel 1969 fu fatta circolare una voce secondo la quale il bassista sarebbe deceduto tre anni prima in un incidente stradale e sarebbe stato sostituito da un sosia. La leggenda fu poi smentita, ma in qualche modo continu\u00f2 a suscitare dubbi e interrogativi. Il sosia che avrebbe preso il posto del musicista si chiamerebbe William Campbell, un ex poliziotto che si sarebbe sottoposto a delicati interventi di chirurgia estetica per assomigliare al Beatle. Questo, secondo i seguaci della teoria, spiegherebbe la decisione da parte dei Beatles di non suonare pi\u00f9 dal vivo.\nGli indizi della presunta morte di McCartney nella produzione discografica dei Beatles sono molti e riguardano le liriche, i suoni e i prodotti grafici. Alcune frasi di \"Glass Onion\", \"Don't Pass Me By\" e \"Revolution 9\", se opportunamente decifrate, forniscono segnali a favore dei sostenitori della leggenda, specie in \"Revolution 9\" con lo schianto di un incidente automobilistico nel collage sonoro e una frase enigmatica se si ascolta il pezzo al contrario. Al termine di \"I'm So Tired\", Lennon farfuglia qualcosa che viene interpretato come \"Paul is dead, miss him, miss him\".\nLe indicazioni pi\u00f9 evidenti sarebbero soprattutto da rinvenire nelle copertine: fra di esse, quella di \"Sgt. Pepper's Lonely Hearts Club Band\" con Paul unico a tenere fra le mani uno strumento nero e una misteriosa mano aperta sul suo capo; e soprattutto la copertina di \"Abbey Road\", che mostra i quattro che attraversano la strada come in una processione funebre nella quale John vestito di bianco sarebbe l'officiante, Ringo in nero rappresenterebbe l'agente delle pompe funebri e George sarebbe vestito da becchino; tutti al passo con lo stesso piede tranne Paul, che fra di loro \u00e8 il solo scalzo con una sigaretta nella mano destra (Paul \u00e8 mancino) mentre l'automobile sulla sinistra \u00e8 targata con la sigla \"LMW 28 IF\", interpretabile come \"28 SE\", cio\u00e8 se Paul fosse ancora vivo, avrebbe 28 anni.\nQuesti indizi (e tantissimi altri) possono essere facilmente contestati considerandoli il frutto di interpretazioni soggettive, spesso derivanti dall'autosuggestione, in taluni casi completamente inverosimili o irragionevoli (anche un mancino pu\u00f2 tenere la sigaretta fra le dita della mano destra) e in altri delle forzature della realt\u00e0 (nel 1969 McCartney avrebbe avuto 27 anni, non 28). Questo per\u00f2 non ha fatto desistere i seguaci della leggenda della morte di Paul. Un'ultima fonte di incertezza arriva dall'Italia; le analisi sul cranio del bassista effettuate da due esperti, inizialmente tese alla definitiva smentita della leggenda, hanno infatti confermato divergenze tra curva mandibolare, padiglioni auricolari, denti e palato nelle foto prima e dopo il 1966, creando sconcerto.\nLo spinello di Buckingham Palace.\nIl 26 ottobre 1965 i Beatles arrivarono a Buckingham Palace per ricevere la medaglia dell'Ordine dell'Impero Britannico in un'atmosfera di grande eccitazione e con migliaia di ammiratori urlanti che assediavano il Palazzo Reale. La leggenda vuole che i quattro abbiano fumato uno spinello nei bagni della residenza reale per calmare il nervosismo causato dall'ufficialit\u00e0 della cerimonia e questo coincide con l'ammissione che John Lennon fece in seguito. Successivamente George Harrison sment\u00ec Lennon, dichiarando che si era trattato di semplici sigarette. Anche in tale circostanza le versioni sono discordanti e, in questo caso, provengono da due strettissimi collaboratori del quartetto: Tony Barrow, presente alla conferenza stampa tenuta al Saville Theatre immediatamente dopo il conferimento dell'onorificenza, tende infatti ad escludere l'assunzione di cannabis, non avendo rilevato nei quattro segni o comportamenti anomali; viceversa Alistair Taylor, che ricevette la confessione di John, afferma che durante la cerimonia al cospetto della regina Elisabetta i Beatles non riuscivano a trattenere la ridarella indotta dall'erba. L'alone di mistero si infitt\u00ec quando un funzionario di Buckingham Palace dichiar\u00f2 ambiguamente: \u00abOvviamente, quando qualcuno si trova a palazzo per una investitura, i servizi igienici sono a sua disposizione\u00bb. Taylor aggiunge che Lennon \u2013 secondo le sue stesse ammissioni \u2013 port\u00f2 a Palazzo con s\u00e9 due pastiglie di LSD con il proposito di farle scivolare nel t\u00e8 della regina, progetto poi non portato a termine.\nLe dichiarazioni di Lennon seguirono le posizioni pubbliche che i Beatles assunsero nel 1967 contro le leggi che criminalizzavano il consumo della cannabis nel Regno Unito, in particolare in residenze private.\nInfluenza culturale.\nEredit\u00e0 artistica.\nIl nome stesso del gruppo evoca l'humus musicale in cui erano cresciuti: la \"musica beat\" (o \"Merseybeat\", dal nome del fiume Mersey che attraversa la loro citt\u00e0 natale), un nome collettivo che richiamava impropriamente la corrente letteraria statunitense detta Beat Generation, ma in realt\u00e0 si riferiva al \"battito\" come unit\u00e0 del ritmo.\nFin dall'inizio, le canzoni dei Beatles non si limitarono ad attingere al rock and roll e al blues, ma accolsero diverse influenze musicali, dallo skiffle allo stile Motown. A questa variet\u00e0 di stimoli si aggiunsero via via la competizione con i rivali britannici dei Rolling Stones, il rapporto con Bob Dylan, il confronto a distanza (e i reciproci influssi) con i Monkees, i Byrds e soprattutto i Beach Boys; e ancora, la fascinazione per l'India, l'interesse per le avanguardie musicali e l'attenzione per i movimenti nascenti, ma ancora sotterranei o poco noti; Paul McCartney e George Harrison, rispettivamente nell'aprile e nell'agosto del 1967, visitarono San Francisco, richiamati dalla scena musicale, ma attirati anche dall'ambiente controculturale di Haight Ashbury.\nFondamentale fu anche l'apporto nel campo delle innovazioni tecnologiche, che essi utilizzarono ed esplorarono con curiosit\u00e0 per la registrazione e la manipolazione del suono. Durante gli anni trascorsi dal gruppo negli studi di Abbey Road, proprio per concretizzare le loro idee musicali furono elaborate soluzioni sonore, apparecchiature e tecniche ancora in uso dopo decenni, nonostante il fatto che l'evoluzione tecnica, partita dai registratori a nastro a due piste, dai semplici oscillatori audio e dai microfoni Neumann a valvole, abbia nel frattempo portato all'uso dei computer e delle tecnologie digitali. Dopo quasi quindici anni dalle produzioni pi\u00f9 innovative dei Beatles, il tecnico Jerry Boys dichiar\u00f2 nel 1980 che certi suoni presenti in quelle composizioni \u00absono ancora impossibili da creare, persino con le moderne attrezzature computerizzate a quarantotto piste\u00bb.\nPer il suono psichedelico di alcuni brani dei Beatles (in particolare nel caso di \"Tomorrow Never Knows\") si fece ricorso in fase di missaggio ai \"tape-loops\". I quattro musicisti si erano dotati di registratori a nastro con i quali conducevano individualmente esperimenti sonori nelle circostanze pi\u00f9 varie. Paul McCartney, che dei quattro si mostrava quello maggiormente attratto da queste ricerche, aveva scoperto che rimuovendo la testina di cancellazione del registratore e incidendo ripetutamente il medesimo nastro, questo si saturava producendo suoni distorti; i nastri in tal modo ottenuti venivano cuciti e fatti poi passare attraverso i registratori di Abbey Road in senso normale, al contrario e a velocit\u00e0 variabili, cos\u00ec da selezionare i pi\u00f9 idonei. Questa tecnica, apparentemente casuale ed effimera, avrebbe invece aperto le porte alla musica dei decenni successivi impostata sulla ripetizione ciclica di frasi musicali.\nUn'altra innovazione fu in alcuni brani l'uso di strumentazioni indiane. George Harrison aveva scoperto il sitar durante la lavorazione del film \"Help!\" e l'aveva sperimentato per la prima volta sul brano \"Norwegian Wood (This Bird Has Flown)\" di \"Rubber Soul\". Gi\u00e0 su \"Revolver\" apparve il primo brano di musica indiana, \"Love You To\", al quale seguirono \"Within You Without You\" su \"Sgt. Pepper's Lonely Hearts Club Band\" e \"The Inner Light\", lato B del singolo \"Lady Madonna\", nei quali Harrison al sitar era affiancato, per gli altri strumenti indiani \u2013 tabla, dilruba, swordmandel \u2013 da musicisti asiatici residenti a Londra. Oltre ai tre brani indicati, di marcato sapore indianeggiante, il sitar appare anche in \"Tomorrow Never Knows\" e \"Across the Universe\".\nL'eredit\u00e0 artistica si affida anche alle copertine dei loro album, soprattutto \"Sgt Pepper\u2019s Lonely Hearts Club Band\" e \"Abbey Road\". Quella di \"Sgt Pepper\" \u2013 ripresa fra gli altri artisti da Frank Zappa in \"We're Only in It for the Money\" \u2013 fu la prima copertina della storia del rock che si apriva a libro e che conteneva i testi di tutte le canzoni presenti nel disco. La copertina di Abbey Road \u00e8 quella pi\u00f9 parodiata da decine di gruppi musicali, fra i quali i Red Hot Chili Peppers.\nCon le loro doti creative e compositive i Beatles erano riusciti a coniugare dei prodotti fruiti da un'ampia massa di consumatori delle et\u00e0 pi\u00f9 varie \u2013 e perci\u00f2 tendenzialmente di facile ascolto \u2013 con alcune opere sorprendentemente complesse e ricche di soluzioni originali. Secondo il giudizio di George Martin, Lennon e McCartney \u00absono stati i Cole Porter e George Gershwin della loro generazione\u00bb, opinione confortata dal grande numero di cover dei loro brani che si sono susseguite negli anni, a conferma della validit\u00e0 del loro canzoniere e della loro influenza su gruppi delle generazioni musicali successive come i Queen e gli Oasis.\nEredit\u00e0 culturale.\nLe immagini che pi\u00f9 simboleggiano l'impatto dei Beatles nella societ\u00e0 del loro tempo sono le foto o i filmati di isteria collettiva che accompagnava i loro concerti e i loro trasferimenti nei logoranti tour da un continente all'altro; queste scene testimoniano il fatto che il gruppo fu immediatamente un fenomeno musicale, commerciale e di costume di vastissima eco. Si diffusero gli stivaletti in pelle neri, gli abiti scuri abbottonati in alto e le zazzere a caschetto, nate al tempo dei loro concerti di esordio nei club dell'angiporto di Amburgo all'inizio degli anni sessanta.\nAl di l\u00e0 della Beatlemania, i Beatles ebbero negli anni un influsso non solo strettamente musicale, ma anche culturale, letterario, sociologico e mediatico. Oltre ad innovare profondamente il panorama musicale degli anni sessanta, contribuirono all'evoluzione e all'affermazione di mode, costumi e stili di vita. Ad essi \u00e8 associata la fioritura della \"Swinging London\", uscita dal buio del dopoguerra, con le minigonne a quadretti in bianco e nero inventate da Mary Quant, indossate da Twiggy ed esposte nei mercatini di Carnaby Street. Alla crescente popolarit\u00e0 del gruppo di Liverpool corrispose un vertiginoso aumento delle tirature delle riviste inglesi che si occupavano di musica.\nL'immagine dei Beatles si afferm\u00f2 oltre i confini della Gran Bretagna e fu contigua anche a manifestazioni culturali internazionali come la psichedelia, il flower power e la cultura hippy; le copertine dei loro album diventarono esse stesse una forma d'arte e in pi\u00f9 casi oggetto di imitazione, proprio mentre oltreoceano fioriva la pop art di Andy Warhol. In un rapporto dialettico, i Beatles influenzarono e al tempo stesso incarnarono la giovent\u00f9 occidentale nella sua presa di coscienza, intesa in vari sensi: estetica (i capelli lunghi, gli abiti), artistica (le contaminazioni musicali con la musica indiana e la musica d'avanguardia), politica (il pacifismo, l'opposizione alla guerra del Vietnam), sociale (la sensibilit\u00e0 verso i temi dei diritti dei neri, dell'emancipazione femminile e dei diritti civili,) culturale in senso ampio (il misticismo orientale, la filosofia indiana, l'uso delle droghe e le prese di posizione a favore della loro depenalizzazione, gli espliciti riferimenti al sesso) e queste influenze andarono nel tempo ben oltre lo scioglimento del complesso.\nCon l'autorevolezza che gli deriva dalla sua esperienza e competenza, il compositore statunitense Aaron Copland evidenzia l'ampio spettro dell'influenza culturale del gruppo quando individua nel \"fattore Beatles\" la chiave di comprensione del decennio che li vide diretti protagonisti:\nA riprova dello spessore del loro lascito culturale, molte volte i Beatles, assieme o singolarmente, sono stati richiamati in opere musicali, cinematografiche, televisive e perfino ludiche ed \u00e8 letteralmente impossibile citare ogni riferimento ai quattro musicisti. Quelli che seguono sono solamente alcuni esempi.\nIl quinto Beatle.\nDiverse personalit\u00e0 hanno affiancato i Beatles sia prima dell'arrivo del successo che durante la loro attivit\u00e0. La stampa e i fan si sono incaricati di creare la figura del \"quinto Beatle\" come personaggio a cui accreditare una parte di rilievo nel percorso artistico e personale del gruppo: un appellativo di volta in volta attribuito a diverse figure che ruotarono intorno alla storia del gruppo, ciascuna di esse con la propria fisionomia, funzione e importanza. Le principali sono ritenute:\nFilmografia.\nIl fascino sul piano musicale si rivers\u00f2 anche su quello cinematografico con la prima pellicola, \"A Hard Day's Night\", diretto nel 1964 da Richard Lester. Il noto regista fu capace di ricavare da un fenomeno all'epoca ancora potenzialmente effimero come la Beatlemania un'opera molto apprezzata dalla critica. Il magnetismo e il carisma dei quattro musicisti sedussero anche gli spettatori di questo film che contribu\u00ec in modo rilevante alla popolarit\u00e0 del quartetto di Liverpool. Diverso \u00e8 lo spessore di \"Help!\", girato l'anno seguente di nuovo con la regia di Lester; seppur permeato di ironia e umorismo \"nonsense\" tipico del gruppo, ha lasciato una traccia meno importante dal punto di vista cinematografico.\nLa successiva incursione del gruppo nella celluloide fu con un anarchico e scombussolato film per la televisione, \"Magical Mystery Tour\", diretto dai Beatles e andato in onda il 26 dicembre 1967. Gli ascolti e le critiche furono molto deludenti, anche se il film \u00e8 stato in parte rivalutato per l'interesse storico e documentario. Il progetto, nato dopo la morte di Brian Epstein, soffre di una mancanza di direzione: alcune voci critiche ritengono che sia stato un progetto essenzialmente di Paul, che non aveva idea della complessit\u00e0 di un simile lavoro.\nDopo il fiasco della pellicola \"Magical Mystery Tour\", il film seguente, \"Yellow Submarine\", fu considerato dai quattro solo un adempimento contrattuale nel quale inizialmente non si sentirono coinvolti. Al lungometraggio, diretto da George Dunning per la parte d'animazione e da Dennis Abey per le sequenze dal vivo, i Beatles si limitarono a fornire solo quattro nuovi brani (alcuni dei quali erano scarti delle sessioni per dischi precedenti). Ciononostante il film, uscito nel 1968, ebbe un grande successo e segn\u00f2 una tappa importante per il cinema d'animazione.\nL'ultimo film dei Beatles \u2013 \"Let It Be - Un giorno con i Beatles\" \u2013 corrisponde a quello che fu il loro ultimo concerto. Il documentario, diretto da Michael Lindsay-Hogg nel 1969, fu proiettato in prima visione il 20 maggio dell'anno seguente, cio\u00e8 dopo lo scioglimento informale del gruppo.\nVideografia.\nI Beatles iniziarono a girare video musicali, per diffonderli mediante le reti televisive di tutto il mondo, fin dal 1965 con \"Day Tripper\" e \"We Can Work It Out\". Ci\u00f2 che li spinse a diffondere le loro canzoni sotto forma di video musicale fu l'impossibilit\u00e0 di apparire ovunque venissero invitati: fu cos\u00ec che decisero di adottare, grazie anche all'estro del manager Brian Epstein e del produttore George Martin, la diffusione di canzoni in video. Il primo videoclip della storia della musica inteso come tale \u00e8 \"Paperback Writer\", del 1966, seguito da \"Rain\", dello stesso anno, entrambi girati in una serra. Fu per allora una soluzione innovativa, che col tempo divent\u00f2 una prassi per la promozione di prodotti musicali, usata in special modo da alcuni canali televisivi.\nPeter Goldmann, nome suggerito da Klaus Voormann, \u00e8 il regista svedese che diresse i video promozionali di \"Strawberry Fields Forever\" e \"Penny Lane\". Per la prima composizione, il 30 e 31 gennaio 1967 la \"troupe\" riprese i Beatles nel Knole Park a Sevenoaks, in un'area del Kent di propriet\u00e0 del National Trust, creando un'atmosfera surreale che bene si addiceva al brano. Per \"Penny Lane\", lo storico luogo di Liverpool venne ricostruito il 5 febbraio, riprendendo il gruppo nell'East End londinese; poi, in fase di montaggio, queste scene si alternarono alle riprese di alcuni scorci della reale Penny Lane.\nIl 10 febbraio, Tony Bramwell coordin\u00f2 le riprese di uno dei momenti pi\u00f9 alti della creativit\u00e0 del gruppo, l'orchestra di 40 elementi che eseguiva il \"crescendo\" per \"A Day in the Life\". Il filmato, di valore storico, apparve solo dopo quasi trent'anni, in occasione della pubblicazione dell\"'Anthology\".\nDopo un assemblaggio di videoclip per promuovere \"Lady Madonna\", il successivo video promozionale fu girato nel settembre 1968 dal regista Michael Lindsay-Hogg negli studi di posa di Twickenham per pubblicizzare un altro singolo, \"Hey Jude\"/\"Revolution\".\nAltre riprese dei Beatles a Twickenham vennero intercalate alle scene del matrimonio e della luna di miele di John Lennon e Yoko Ono per promuovere il singolo \"The Ballad of John and Yoko\"; e infine un collage di spezzoni di scene campestri, in cui figuravano individualmente i quattro Beatles, venne montato sotto la supervisione di Neil Aspinall per lanciare \"Something\".\nApparizioni televisive.\nOltre alle esibizioni dal vivo nella classica forma delle tourn\u00e9e, i Beatles devono larga parte della loro popolarit\u00e0 alle loro apparizioni televisive, ospitati e sostenuti inizialmente dai canali indipendenti. La prima volta che fecero la loro comparsa in TV risale al 17 ottobre 1962, nel programma della Granada TV \"People and Places\" (dove sarebbero tornati altre volte). Fu poi la volta di \"Discs A Gogo\", della TWW (Television Wales and the West) e \"Tuesday Rendevouz\" della stazione ITV, entrambe nel dicembre 1962.\nIl 13 gennaio 1963 i Beatles esordirono nella popolare trasmissione di musica pop \"Thank Your Lucky Stars\", della ABC Television di Birmingham, che li avrebbe accolti altre sette volte. \"ABC At Large\" li vide nel marzo per la prima volta impegnati in un'intervista a fianco di Brian Epstein e il mese successivo di nuovo alla Granada TV nella prima di una serie di esibizioni al programma \"Scene At 6.30\". Nello stesso mese, finalmente anche la BBC aveva puntato i riflettori sul gruppo, ospitandoli nello spettacolo \"The 625 Show\". Ad agosto fu la volta della Southern Television, per il programma musicale \"Day By Day\" e successivamente per un documentario sul \"Mersey Beat\"; e il 4 ottobre li vide debuttare nella trasmissione di successo \"Ready, Steady, Go!\". L'esibizione del gruppo al \"Val Parnell's Sunday Night at the London Palladium\", trasmessa in diretta il 13 ottobre 1963 e seguita da quindici milioni di spettatori, rappresenta un punto di svolta non solo nella musica britannica. A quella trasmissione, nella quale i Beatles alternarono musica e gag conquistando il pubblico, si fa risalire secondo molti critici la nascita del termine \"Beatlemania\".\nFu la Sveriges Television la prima stazione estera che ospit\u00f2 il gruppo \u2013 in tourn\u00e9e in Svezia \u2013 a fine ottobre, nel programma \"Drop In\". Il 10 novembre la TV inglese mand\u00f2 in onda la registrazione del \"Royal Variety Performance\", in cui assieme ad altri artisti i Beatles si erano esibiti la settimana precedente al cospetto della Regina Madre, della principessa Margaret e di Lord Snowdon. In quella circostanza, rispetto al \"Sunday Night at the London Palladium\" di appena un mese prima, l'audience televisiva quasi raddoppi\u00f2, raggiungendo un numero di spettatori stimato in ventisei milioni.\nOrmai divenute celebrit\u00e0 corteggiate, furono protagonisti di svariate altre apparizioni a rotocalchi televisivi locali, trasmissioni per teenager, video promozionali, interviste e programmi pop. Da ricordare il ritorno al \"Val Parnell's Sunday Night at the London Palladium\", a distanza di tre mesi e con il compenso per l'esibizione addirittura quadruplicato, le apparizioni in TV negli Stati Uniti durante i loro tour del 1964 e 1965 \u2013 fra le quali quelle al celebre \"Ed Sullivan Show\" \u2013 e in Australia, dove si trovavano in tourn\u00e9e; la loro puntata a Liverpool, seguiti da Granada TV e BBC 1, la partecipazione negli studi della BBC a \"Top of the Pops\" nel giugno del 1966, due concerti dal vivo ripresi e trasmessi dalle televisioni tedesca e giapponese a met\u00e0 anno, fino alla partecipazione allo spettacolo \"Our World\", il primo programma televisivo in diretta planetaria, il 25 giugno 1967. Si calcola che la trasmissione, in collegamento satellite con ventisei nazioni, fu vista da 350 milioni di persone (150 milioni secondo Roy Carr). In quell'occasione i Beatles cantarono \"All You Need Is Love\", accompagnati dal pubblico di cui facevano parte fra gli altri Mick Jagger, Keith Richards, Graham Nash, Eric Clapton e Keith Moon.\nOltre a qualche altra apparizione, la lista non contempla la primissima volta che il gruppo apparve alla TV: si tratt\u00f2 del \"Carroll Levis Discoveries TV Show\", trasmesso dalla Granada TV nel giugno del 1959. Nella circostanza il gruppo non si era presentato come Beatles \u2013 nome di l\u00e0 da venire \u2013 ma come Johnny and the Moondogs.\nRiconoscimenti.\nGrammy Award.\nUn Grammy Award \u00e8 stato attribuito a ciascuna delle opere citate e/o a ognuno dei seguenti artisti:\nRecording Academy Grammy Hall of Fame Award.\nUn Recording Academy Grammy Hall of Fame Award \u00e8 stato attribuito a ciascuna delle opere citate:\nIvor Novello Award.\nUn Ivor Novello Award \u00e8 stato attribuito ai Beatles e a ciascuna delle opere citate:"}
{"id": "1869904", "revid": "767487", "url": "https://it.wikipedia.org/wiki?curid=1869904", "title": "Tausend und eine Nacht", "text": "Tausend und eine Nacht (Mille e una Notte) op. 346, \u00e8 un valzer di Johann Strauss (figlio).\nPrima del suo debutto ufficiale in data 10 febbraio 1871 al Theater an der Wien, l'operetta \"Indigo und die vierzig R\u00e4uber\" (\"Indigo e i Quaranta Ladroni\") basata su Al\u00ec Bab\u00e0 e i quaranta ladroni (fiaba) da Le mille e una notte, durante la fase di preparazione, cambi\u00f2 nome pi\u00f9 volte, e si pu\u00f2 immaginare la confusione nella mente dei viennesi nel leggere sui giornali i diversi titoli, prima \"Ali Baba\", poi \"Fantaska\" e poi ancora \"Vierzig Rauber\".\nIl \"Morgen-Post\" (4-12-1870) trov\u00f2 ridicola questa situazione, e comment\u00f2:\nTrentacinque anni dopo, nel 1906, l'operetta di Strauss sarebbe stata rielaborata sotto un altro titolo ancora: \"Tausend und eine Nacht\", dalla raccolta di fiabe orientali, Le Mille e una Notte.\nNel 1909 \"Le mille e una notte\" va in scena al Teatro Reinach di Parma.\n\"Tausend und eine Nacht\" era anche il titolo del valzer che Johann arrangi\u00f2 dalle melodie della sua prima operetta.\nIl compositore aveva promesso di eseguire il valzer al ballo dei giornalisti dell'associazione \"Concordia\" che si sarebbe svolto nella \"Sofienbad-Saal\" il 7 febbraio 1871.\nQuando la data prevista per l'anteprima di \"Indigo\" fu rinviata al 10 febbraio, tuttavia, Strauss si trov\u00f2 nella situazione di aver promesso di eseguire il brano al circolo \"Concordia\" ancora prima del debutto della sua operetta, cos\u00ec da dover inevitabilmente svelare alcune fra le pi\u00f9 belle melodie del lavoro.\nPer evitare ci\u00f2, Strauss non present\u00f2 al ballo il valzer che aveva promesso, bens\u00ec una polka dal titolo \"Tausendundeine Nacht-Polka\" (basata su temi dell'operetta) che condusse personalmente durante il ballo, e che fu pubblicata in seguito con il titolo: \"Shawl\" Polka-fran\u00e7aise op. 343.\nIl valzer fu invece diretto per la prima volta da Eduard Strauss durante uno dei suoi concerti al Musikverein di Vienna il 12 marzo 1871 (nel programma di quel concerto vennero incluse anche l'Overture dell'operetta e la \"Indigo-Quadrille\" op. 344).\nIntroduction.&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key a \\minor \\time 6/8 \\set Score.tempoHideNote = ##t\n \\tempo \"\" 8 = 105\nR1*6/8 r4 r8 r4 c'8\n \\new Staff { \\key a \\minor \\time 6/8 \\clef bass \\relative c'\n \u00bb\n&lt;/score&gt;"}
{"id": "1869905", "revid": "1305772", "url": "https://it.wikipedia.org/wiki?curid=1869905", "title": "GtkHTML", "text": "GtkHTML \u00e8 un motore di rendering scritto C usando il \"toolkit\" GTK+ . \u00c8 usato da varie applicazioni GTK+, principalmente dal cliente di posta elettronica Evolution.\nStoria.\nGtkHTML nacque da un \"fork\" di KHTML eseguito da Larry Ewing aiutato da Ettore Perazzoli, e fu pubblicato da Ximian prima che tale impresa fosse comprata da Novell.\nIl progetto GNOME ha tuttavia dedicato molte pi\u00f9 risorse all'uso di altri motori di \"rendering\" anch'essi \"open source\" come Gecko e WebKit, usati in applicazioni tipo Epiphany."}
{"id": "1869907", "revid": "648716", "url": "https://it.wikipedia.org/wiki?curid=1869907", "title": "Onda di Moreton", "text": "Un'onda di Moreton \u00e8 il segno cromosferico lasciato da un'onda d'urto coronale di grandi dimensioni; \u00e8 generata da un flare sulla superficie solare e viene talvolta descritta come uno \"tsunami\" solare. Il nome deriva da quello dell'astronomo americano Gail Moreton, che per primo le descrisse in base alle osservazioni di Harry Ramsey.\nLe onde di Moreton si propagano alla velocit\u00e0 di 500\u20131500\u00a0km/s e si verificano dove un'onda d'urto debole interseca la cromosfera secondo la teoria ben nota di Yutaka Uchida, che le relaziona alle radio-esplosioni di II tipo. Le onde di Moreton possono essere osservate principalmente nella banda H-alfa."}
{"id": "1869913", "revid": "599013", "url": "https://it.wikipedia.org/wiki?curid=1869913", "title": "Fritz Walter (calciatore 1960)", "text": "Carriera.\nInizi\u00f2 a giocare a calcio nel 1965 con l\"'SG Hohensachsen\". Nel 1976 pass\u00f2 al TSG Weinheim, dove rimase fino al 1981, anno del trasferimento al Waldhof Mannheim con cui conquist\u00f2 nel 1983 la promozione in Bundesliga.\nNel 1987 il calciatore fu acquistato dallo , con cui vinse nella stagione 1991-1992 il campionato e la classifica cannonieri con 22 reti.\nNel 1995 fu ceduto all', squadra di seconda divisione, e nonostante la sua non pi\u00f9 giovane et\u00e0, vinse nel 1996 la classifica capocannonieri. Termin\u00f2 la carriera nel 1998 all'SSV Ulm 1846.\nNazionale.\nPur non avendo giocato con la nazionale maggiore, \"Fritz Walter junior\" partecip\u00f2 ai Giochi olimpici di , dove la nazionale tedesca occidentale conquist\u00f2 il bronzo."}
{"id": "1869918", "revid": "27723", "url": "https://it.wikipedia.org/wiki?curid=1869918", "title": "136472 Makemake", "text": ""}
{"id": "1869919", "revid": "305248", "url": "https://it.wikipedia.org/wiki?curid=1869919", "title": "Makemake", "text": ""}
{"id": "1869922", "revid": "117121382", "url": "https://it.wikipedia.org/wiki?curid=1869922", "title": "Carminativo", "text": "Il carminativo \u00e8 un rimedio che toglie l'aria che si \u00e8 accumulata nello stomaco e nell'intestino (aerofagia) e lenisce i dolori (detti coliche) da essi derivanti.\nI carminativi, in erboristeria, sono:\nEsistono inoltre vari farmaci che possono guarire o lenire fenomeni di accumulo di aria (meteorismo) nell'apparato digerente e da coliche da esso derivanti."}
{"id": "1869924", "revid": "767487", "url": "https://it.wikipedia.org/wiki?curid=1869924", "title": "Die Bajadere", "text": "Die Bajadere (La bajadera) op.351, \u00e8 una polka veloce di Johann Strauss (figlio).\nStoria.\nNella prima operetta di Johann Strauss, \"Indigo und die vierzig Rauber\" (Indigo e Quaranta Ladroni), andata in scena al \"Theater an der Wien\" il 10 febbraio 1871, il ruolo femminile principale \u00e8 quello di Fantasca, che in occasione della prima venne interpretata da Marie Geistinger (1836-1903).\nStando alla trama dell'operetta, Fantasca, \u00e8 una ragazza viennese naufragata durante una tempesta che diventa la ballerina, o bayadera, preferita del tempio di Indigo, il principe di Macassar, una lontana terra liberamente ispirata al racconto delle \"Le mille e una notte\".\nNumerose furono le lodi per \"Indigo\". Il critico Speidel, per esempio, trov\u00f2 il terzo atto del balletto \"pieno di momenti piccanti\", ed \u00e8 la coda di questo balletto che ispira l'apertura della polka veloce \"Die Bajadere\", uno dei nove brani orchestrali che Strauss scrisse dopo la sua operetta. I rimanenti temi sono tratti dagli atti 2\u00b0 e 3\u00b0."}
{"id": "1869926", "revid": "767487", "url": "https://it.wikipedia.org/wiki?curid=1869926", "title": "Un'altra parte della foresta", "text": "Un'altra parte della foresta (\"Another Part of the Forest\") \u00e8 un film del 1948 diretto da Michael Gordon, il cui soggetto \u00e8 tratto da un dramma di Lillian Hellman del 1946.\nTrama.\nArricchitosi durante la guerra civile, il sudista Marcus Hubbard ricambia con odio il disprezzo dei suoi concittadini, ma non riesce a evitare che i suoi figli imparino troppo bene la sua lezione.\nQuesto dramma borghese ambientato nel profondo Sud pu\u00f2 essere considerato come una sorta di antefatto ancor pi\u00f9 sgradevole di Piccole volpi, altro testo teatrale della stessa Hellman."}
{"id": "1869929", "revid": "1543377", "url": "https://it.wikipedia.org/wiki?curid=1869929", "title": "Danilo Pennone", "text": "Biografia.\nLaureato in Lettere, insegna a Roma. Le sue prime pubblicazioni risalgono alla fine degli anni Ottanta con saggi sulla mitologia celtica. Ha esordito nella narrativa nel 2008 con il romanzo \"Confessioni di una mente criminale\", da cui \u00e8 stato tratto l'omonimo spettacolo teatrale, per la regia di Marcello Cotugno, rappresentato tra l'altro al Todi Arte Festival 2009, con la direzione artistica di Maurizio Costanzo, e nelle carceri romane di Regina Coeli e Rebibbia, con il patrocinio del Garante dei Diritti dei Detenuti del Lazio.\nHa collaborato alla realizzazione di tre CD come coautore di musiche e testi. Nel 2007 \u00e8 stata messa in scena la commedia musicale, di cui \u00e8 autore del testo e delle musiche, \"Era l'estate dell'amore\" per la regia di Claudio \"Greg\" Gregori. Ha lavorato come assistente alla cattedra di Storia del Cinema presso l'Universit\u00e0 \"La Sapienza\" di Roma. Nel 2019 \u00e8 tra i finalisti del Premio letterario \u201cGiallo Ceresio\u201d, con il racconto \"Grand Hotel due omicidi\". \u00c8 autore musicale e teatrale."}
