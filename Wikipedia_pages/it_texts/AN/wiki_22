{"id": "1829979", "revid": "121768788", "url": "https://it.wikipedia.org/wiki?curid=1829979", "title": "Peer education", "text": "Nell'educazione tra pari (in inglese peer education) una persona opportunamente formata (educatore paritario) intraprende attivit\u00e0 formative con altre persone sue pari, cio\u00e8 simili quanto a et\u00e0, condizione lavorativa, genere sessuale, \"status\", entroterra culturale o esperienze vissute.\nL'istruzione tra pari rientra nei metodi di apprendimento \"a mediazione sociale\", come l'apprendimento cooperativo e l'insegnamento reciproco (\"peer tutoring\").\nCome metodo d'intervento nell'ambito della promozione della salute e pi\u00f9 in generale nella prevenzione dei comportamenti a rischio, \u00e8 secondo alcuni autori pi\u00f9 correttamente traducibile come \"prevenzione tra pari\". Queste attivit\u00e0 educative mirano a potenziare nei pari le conoscenze, gli atteggiamenti, le competenze che consentono di compiere delle scelte responsabili e maggiormente consapevoli riguardo alla loro salute. La peer education si prefigge dunque di ampliare il ventaglio di azioni di cui una persona dispone e di aiutarla a sviluppare un pensiero critico sui comportamenti che possono ostacolare il suo benessere fisico, psicologico e sociale e una buona qualit\u00e0 della vita\nPrincipi della peer education.\nGli interventi di peer education fanno leva sul legame tra similarit\u00e0 percepita e influenza sociale: sentire una qualche comunanza con un'altra persona o supporre di condividere con lei le stesse problematiche o le stesse esperienze rendono questa persona un interlocutore credibile, di cui ci si pu\u00f2 fidare, e ci\u00f2 accresce la probabilit\u00e0 che il nostro modo di pensare e di agire ne sia influenzato. I pari sarebbero dunque dei modelli per l'acquisizione di conoscenze e competenze di varia natura e per la modifica di comportamenti e atteggiamenti, modelli efficaci in misura equivalente se non superiore ai professionisti del settore.\nNel considerare la parit\u00e0 una possibile spinta al cambiamento e con ci\u00f2 privilegiando una trasmissione orizzontale del sapere, la peer education si colloca come strategia educativa volta ad attivare un processo naturale di passaggio di conoscenze, emozioni ed esperienze tra i membri di un gruppo; un intervento che mette in moto un ampio processo di comunicazione caratterizzato da un'esperienza profonda e intensa e da un forte atteggiamento di ricerca, autenticit\u00e0 e sintonia tra i soggetti coinvolti.\nNella peer education, le persone diventano soggetti attivi del loro sviluppo e della loro formazione, non semplici recettori di contenuti, valori ed esperienze trasferiti da un professionista esperto. Questo avviene attraverso il confronto tra punti di vista diversi, lo scambio di idee, l'analisi dei problemi e la ricerca delle possibili soluzioni, in una dinamica tra pari che tuttavia non esclude la possibilit\u00e0 di chiedere collaborazione e supporto agli esperti.\nLa peer education, inoltre, proprio perch\u00e9 favorisce rispetto reciproco, fiducia e cooperazione tra pari, \u00e8 da considerarsi anche un sistema di prevenzione verso fenomeni negativi, come il bullismo.\nAntecedenti e aree di applicazione.\nStoricamente, la peer education pu\u00f2 ricollegarsi al mutuo insegnamento, di cui riprende e riattualizza alcune strategie e finalit\u00e0. Tuttavia, i primi progetti moderni di peer education risalgono agli anni Cinquanta e Sessanta del secolo scorso con alcune iniziative, soprattutto statunitensi, di promozione della salute, prevenzione della droga, facilitazione dell'inserimento scolastico. Una pi\u00f9 ampia diffusione di interventi che utilizzano i pari inizia dagli anni Settanta, estendendosi gradualmente in tutto il mondo e nei contesti pi\u00f9 svariati, quali scuola, ospedali, carceri, comunit\u00e0 terapeutiche, ambienti lavorativi, palestre, centri di aggregazione giovanile etc. \nIn modo parallelo, si \u00e8 verificato un notevole ampliamento dei campi di applicazione della peer education. Se la prevenzione dell'AIDS o delle altre malattie sessualmente trasmissibili rimane l'ambito elettivo d'intervento, soprattutto nei paesi in via di sviluppo, oggi la peer education si rivolge anche alla prevenzione di altri comportamenti a rischio, cio\u00e8 comportamenti caratterizzati dal poter compromettere, nell'immediato o a lungo termine, il benessere fisico, psicologico e sociale, quali l'assunzione di droghe o alcool, il consumo di tabacco, la guida spericolata, il bullismo, la violenza, il comportamento alimentare non corretto.\nL'aspetto preventivo \u00e8 inoltre variamente accompagnato da quello di promozione della salute e i progetti di peer education comprendono spesso tra i loro obiettivi lo sviluppo di competenze psicosociali come le abilit\u00e0 di comunicazione o l'empatia.\nUn recente sviluppo (\"peer education 2.0\") \u00e8 quello dell'azione con il - e all'interno del - web per una prevenzione on-line sia dei comportamenti a rischio in generale, sia di quelli pi\u00f9 specifici legati all'uso di internet.\nAdolescenti e peer education.\nSovente, i destinatari della peer education sono gli adolescenti. Ci\u00f2 \u00e8 legato al particolare ruolo che il gruppo dei pari gioca in questa fase del ciclo di vita in cui i cambiamenti da gestire sono molti e profondi: \u00e8 anche grazie al gruppo dei coetanei che l'adolescente afferma la sua identit\u00e0, delinea spazi di autonomia dalla famiglia e costruisce relazioni affettive al di fuori di essa. In adolescenza i pari sono spesso gli interlocutori privilegiati cui rivolgersi per cercare informazioni, scambiare consigli, condividere paure ed esperienze, confrontarsi, rappresentando cos\u00ec una potenziale risorsa per superare problemi di sviluppo. \nLa peer education ricalca dunque un processo fisiologico e spontaneo quando considera i pari una leva per l'apprendimento e la crescita. In essa, la naturale tendenza ad avere influenza sugli altri \u00e8 organizzata in funzione di un obiettivo educativo: nei progetti di peer education, i giovani imparano l'uno dall'altro, come avviene nella vita di tutti i giorni, imparano da qualcuno che si pone le loro stesse domande e sta affrontando gli stessi problemi, con cui condividono interessi e linguaggio, riti e valori, uno che sa cosa significa essere un adolescente oggi, una persona credibile, di cui ci si pu\u00f2 fidare.\nLa peer &amp; video education.\nLa peer education si basa sul principio che la partecipazione attiva dei giovani nei loro processi decisionali incrementi in modo efficace il raggiungimento non solo degli obiettivi prefissati in quel progetto, ma anche il controllo critico su altri aspetti della vita quotidiana.\nLa \"media education\" costituisce il nuovo terreno di sviluppo della peer education, andando cos\u00ec a convergere nella peer &amp; video education, cio\u00e8 un'attivit\u00e0 di progettazione, realizzazione e diffusione da parte di un gruppo di giovani (peer) di prodotti video finalizzati alla prevenzione e destinati ad altri giovani.\nI progetti sviluppati in questa direzione hanno aperto la strada alla sperimentazione, nell'ambito della prevenzione dei comportamenti a rischio, del video inteso, innanzitutto, come strumento di lavoro per rendere pi\u00f9 efficace la peer education. \nI risultati hanno evidenziato: il rafforzamento della comunicazione orizzontale tra ragazzi, lo sviluppo di un approccio critico ai media, il consolidamento dell'identit\u00e0 di gruppo attraverso l'esperienza collettiva della progettazione e della produzione di video. \nLa peer education, nell'idea iniziale di scambio emotivo ed esperienziale tra pari, e in quella pi\u00f9 innovativa di peer &amp; video education, come applicazione di uno sguardo critico e di co-costruzione di un prodotto multimediale, guarda all'adolescente non solo come una risorsa attiva nella prevenzione ma anche come agente di promozione e animazione sociale.\nIl decalogo dei peer.\n\"Il decalogo dei peer\" \u00e8 il prodotto di un modello di riferimento che delinea la peer education sia come un processo di cambiamento intenzionale che utilizza risorse non professionali, sia come approccio partecipativo alla prevenzione.\nCostruire un intervento di peer education.\nIl primo passo nella progettazione di un intervento di peer education \u00e8 l'analisi dei bisogni dei destinatari dell'intervento stesso e delle risorse disponibili. L'esame accurato delle condizioni di partenza, possibilmente condotto in modo partecipato con i destinatari, consente di tarare l'intervento su misura rispetto al contesto e far s\u00ec che l'intervento venga percepito dai suoi destinatari come rilevante e appropriato ai loro bisogni. In questa fase preliminare vengono dunque stabiliti finalit\u00e0 e obiettivi, come pure i criteri per il reclutamento dei peer educator. \nSelezionati i peer educator, il gruppo ottenuto viene formato, utilizzando modalit\u00e0 altamente interattive che consentano un apprendimento esperienziale: psicodramma, role playing, brainstorming, giochi cooperativi, fishbowl aiutano i peer educator da un lato ad ampliare le loro conoscenze sui rischi connessi al comportamento cui l'intervento si rivolge, dall'altro ad accrescere le abilit\u00e0 affettive, relazionali e comunicative utili a sviluppare un buon adattamento psicosociale e raggiungere i loro pari destinatari del progetto.\nSulla base dell'esperienza di formazione, delle competenze in essa maturate, del sapere locale relativo a quel contesto e alle caratteristiche specifiche dei destinatari che lo abitano, i peer educator ideano, progettano e realizzano iniziative connesse con i temi di salute che ispirano il progetto, in ci\u00f2 utilizzando gli strumenti di comunicazione che ritengono pi\u00f9 adatti ai destinatari loro pari. In questa fase attuativa (implementation), i peer educator realizzano, ad esempio, un blog o un video, distribuiscono volantini, organizzano laboratori di animazione o un ciclo di conferenze, disegnano murales etc. Riprendendo Freire, tali iniziative di prevenzione e promozione della salute mirano a promuovere lo sviluppo di una coscienza critica, il che conferisce alla peer education una dimensione politica, comunitaria.\nTeorie comportamentali sul cambiamento.\nSono molteplici le teorie che possono spiegare perch\u00e9 e come le persone adottano nuovi comportamenti e che possono essere applicate agli interventi di peer education per comprenderne le ragioni dell'efficacia. Tra esse il modello delle credenze sulla salute, la teoria sociale cognitiva, la teoria dell\u2019azione ragionata, la teoria della diffusione delle innovazioni.\nL'impatto della peer education.\nA dispetto della grande popolarit\u00e0, le evidenze di efficacia sulla peer education non sono univoche. Di fatto non esiste al riguardo alcun consenso. \nLe meta-analisi della Tobler e di Bangert-Drowns relative alla valutazione dei progetti di peer education hanno evidenziato che tale sistema educativo pu\u00f2 esercitare una certa influenza sulle conoscenze, agisce in misura minore sugli atteggiamenti e sulle abilit\u00e0, ricade sul comportamento soltanto a volte. Tali risultati sono stati confermati anche da ricerche pi\u00f9 recenti.\nGli attuali sviluppi della peer education evidenziano sempre pi\u00f9 la necessit\u00e0 che essa si sviluppi come intervento radicato nel contesto e goda dell'appoggio di una rete sociale e politica."}
{"id": "1829980", "revid": "287204", "url": "https://it.wikipedia.org/wiki?curid=1829980", "title": "Uti dominus", "text": "L'espressione uti dominus \u00e8 un brocardo latino che indica la modalit\u00e0 di possesso di un bene. \nUn soggetto che possiede un bene \"uti dominus\" lo gestisce \"come se ne fosse il proprietario\", ossia godendone dell'uso e degli eventuali guadagni derivanti da un bene. \nL'espressione \u00e8 generalmente legata al diritto di usufrutto, che attribuisce la facolt\u00e0 di godimento di un determinato bene \"uti dominus\", oppure nell'istituto giuridico dell'usucapione, con cui il possessore del bene, avendone goduto \"uti dominus\" per un certo numero di anni, nell'inerzia del proprietario, ne acquisisce la propriet\u00e0 a titolo originario."}
{"id": "1829984", "revid": "110278914", "url": "https://it.wikipedia.org/wiki?curid=1829984", "title": "Rapid City", "text": ""}
{"id": "1829986", "revid": "57342", "url": "https://it.wikipedia.org/wiki?curid=1829986", "title": "Leon Harrison Gross", "text": ""}
{"id": "1829989", "revid": "666668", "url": "https://it.wikipedia.org/wiki?curid=1829989", "title": "Campionato tedesco di calcio a 5", "text": "La DFB Futsal-Cup \u00e8 la massima competizione tedesca di calcio a 5 organizzata dalla Deutscher Fu\u00dfball-Bund.\nLa coppa nel 2009 \u00e8 giunta alla sua quarta edizione, raccogliendo in una fase finale le migliori classificate delle leghe regionali tedesche. Non esistendo un campionato nazionale, la coppa rappresenta quindi l'unico trofeo nazionale tedesco, e la sua conquista d\u00e0 diritto alla qualificazione alla UEFA Futsal Cup. Sino ad oggi \u00e8 l'Hamburg Panthers la squadra pi\u00f9 titolata con quattro successi."}
{"id": "1829994", "revid": "74801", "url": "https://it.wikipedia.org/wiki?curid=1829994", "title": "Honor\u00e9 d'Urf\u00e9", "text": "Biografia.\nNato a Marsiglia in una famiglia nobile originaria del Forez ed imparentata con la Casa di Savoia per parte di sua madre (Ren\u00e9e de Savoie-Tende), Honor\u00e9 d'Urf\u00e9 fece i suoi studi presso i Gesuiti. Uomo d'azione, si schier\u00f2 dalla parte della Lega cattolica e rest\u00f2 per sempre fedele al duca di Nemours Carlo Emanuele.\nIl 2 dicembre 1592, il duca di Nemours prese Montbrison (Loira). Honor\u00e9 si mise allora nuovamente al servizio del duca e ruppe con sua moglie Anne d'Urf\u00e9, baliva di Forez, che tentava di ristabilire la pace nella provincia. all'uscita dalla prigione, il 26 luglio 1594, Nemours nomin\u00f2 Honor\u00e9 \"luogotenente generale nel governo di Forez\".\nNel 1600, il 15 febbraio, Honor\u00e9 ritorn\u00f2 nel Forez per sposare Diane de Ch\u00e2teaumorand, sua cognata, dopo l'annullamento del suo matrimonio con Anne d'Urf\u00e9.\nAutore di un poema pastorale, \"La Sireine\", scritto senza dubbio verso il 1604, difese le teorie platoniche dell'amore nelle \"Epistole morali\" (1603). Fond\u00f2, verso il 1606-1607, con i suoi amici Antoine Favre, Fran\u00e7ois de Sales e Claude Favre de Vaugelas, l'Accademia florimontana, la prima societ\u00e0 colta di Savoia.\n\u00c8 conosciuto soprattutto per il suo romanzo preziosista \"L'Astrea\", romanzo d'avventura in parte autobiografico, rimasto incompiuto, che fu pubblicato in quattro parti tra il 1607 e 1627, e che s'iscrive nella tradizione dei romanzi ellenistici, di Virgilio e dei poeti cortesi.\n\"L'Astrea\" conta pi\u00f9 di 5.000 pagine, con cinque parti, ciascuna delle quali divisa in 12 libri. Le prime tre parti furono pubblicate nel 1607, 1610 e 1619, e alla morte d'Urf\u00e9 nel 1625, il suo segretario Balthazar Baro complet\u00f2 la quarta parte e cre\u00f2 un seguito (1632-1633).\nSecondo Larousse (1863), la quinta e sesta parte sarebbero state composte da Pierre Boitel, signore di Gaubertin, e pubblicate nel 1626. Fu uno dei pi\u00f9 grandi successi del secolo, anche se non avr\u00e0 reale continuit\u00e0 nel genere del romanzo pastorale, ma una notevole influenza sul romanzo, sul teatro (Moli\u00e8re), sull'opera e sulle mentalit\u00e0.\nGli episodi di questo romanzo d'amore si nutrono degli anni che d'Urf\u00e9 pass\u00f2 nella regione del Forez con la sua famiglia, la quale, stabilitasi verso l'anno 1000 sopra Champoly, aveva costruito nella pianura di Lignon du Forez il Castello della Bastia d'Urf\u00e9, il primo dei cosiddetti castelli \"rinascimentali\".\nL\"'Astrea\", pi\u00f9 di ogni altra opera, fu alla base della nascita dei salotti moderni in Francia, in particolare dell'H\u00f4tel de Rambouillet, capostipite di quelli dei secoli successivi.\nLasci\u00f2 anche una raccolta di poesie, \"La Savoisiade\" (1609), e una pastorale in cinque atti, \"La Silvanira o la Morta viva\" (1625).\nMor\u00ec durante una campagna militare, nel 1625, nella quale guidava le truppe savoiarde del duca Carlo Emanuele I di Savoia contro gli Spagnoli."}
{"id": "1829999", "revid": "63756", "url": "https://it.wikipedia.org/wiki?curid=1829999", "title": "Donald E. Knuth", "text": ""}
{"id": "1830005", "revid": "599013", "url": "https://it.wikipedia.org/wiki?curid=1830005", "title": "G\u00fcrkan Sermeter", "text": "Carriera.\nCresciuto nel settore giovanile dell'FC W\u00e4denswil, venne acquistato nel 1993 dal Grasshoppers con cui divenne campione svizzero due anni pi\u00f9 tardi. Dopo 38 gare con la maglia degli \"Hoppers\", nel gennaio del 1996 pass\u00f2 allo dove concluse la stagione 1996-1997 realizzando 10 reti in 12 incontri.\nDopo due stagioni nel Lucerna, torn\u00f2 nel Grasshoppers, dove rimase fino al 2000. Segu\u00ec una lunga militanza di nuovo nelle file dello Young Boys, con cui ottenne la promozione dalla Challenge League nel 2001, disputando con la maglia dei bernesi i seguenti cinque campionati nella Super League. Nell'autunno del 2007, dopo due presenze con lo YB, \u00e8 stato acquistato dall' con cui ha giocato i successivi due campionati nella massima divisione elvetica.\nNell'estate del 2008 \u00e8 stato acquistato dall'AC Bellinzona, neo-promosso in Super League (Svizzera).\nAl termine della stagione 2011-2012 (disputata in Challenge League) ha annunciato il suo ritiro."}
{"id": "1830006", "revid": "287204", "url": "https://it.wikipedia.org/wiki?curid=1830006", "title": "Galago senegalensis", "text": "Il galagone del Senegal (\"Galago senegalensis\") \u00e8 un primate strepsirrino della famiglia dei galagidi.\nDistribuzione.\nCon quattro sottospecie (\"Galago senegalensis braccatus\", \"Galago senegalensis dunnae\", \"Galago senegalensis senegalensis\" e \"Galago senegalensis sotikae\") questi animali popolano tutta la fascia saheliana dell'Africa, dal Senegal al Kenya: si trovano inoltre sulle isole costiere, come Zanzibar, dove probabilmente sono stati introdotti dall'uomo.\nPreferiscono le aree di savana secca alberata o cespugliosa.\nDescrizione.\nDimensioni.\nMisura una trentina di centimetri, di cui met\u00e0 spettano alla coda, per un peso totale massimo di circa 300 g.\nAspetto.\nIl galagone del Senegal ha un pelo folto e lanoso di colore grigio dorsalmente e tendente a schiarirsi man mano che si va verso la zona ventrale: sul dorso possono essere presenti delle sfumature brune.\nLa testa \u00e8 arrotondata, con grandi occhi da animale notturno rivolti frontalmente e dotati di \"tapetum lucidum\" per la visione notturna: come tutti i galagidi, tuttavia, la visione \u00e8 in bianco e nero. Le orecchie sono grandi e possiedono quattro ponti trasversi indipendenti che conferiscono loro una grande mobilit\u00e0, accresciuta dal fatto che i due lobi indipendenti l'uno dall'altro.\nLe mani possiedono pollici opponibili ed i polpastrelli sono rigonfi per aumentare la superficie di contatto con le superfici pi\u00f9 lisce. Sul dito indice delle mani posteriori \u00e8 presente un'unghia conformata appositamente per il \"grooming\".\nSempre per quest'attivit\u00e0, questi animali hanno gli incisivi inferiori modificati a formare un pettine, che viene mantenuto pulito grazie a delle escrescenze cartilaginee mobili poste sotto la lingua (la \"seconda lingua\").\nLe zampe posteriori sono molto pi\u00f9 lunghe di quelle anteriori: tutte le zampe possiedono un tarso molto allungato per assorbire gli urti da atterraggio come molle, rendendo quindi possibile per l'animale di compiere salti in sequenza.\nBiologia.\nSi tratta di animali notturni, solitari ed arboricoli: durante il giorno riposano in gruppi nella vegetazione pi\u00f9 fitta od in cavit\u00e0 di tronchi d'albero (alcuni esemplari sono stati visti utilizzare anche nidi abbandonati di uccello tessitore), mentre di notte escono in cerca di cibo ognuno per conto proprio, dopo aver praticato il \"grooming\" con altri membri del proprio gruppo.\n\u00c8 molto difficile svegliare un animale di giorno: sembrano come andati in catalessi, e anche da svegli si muoveranno assai lentamente. Di notte, invece, questi animali si muovono con la velocit\u00e0 e l'agilit\u00e0 di uno scoiattolo, compiendo salti di 3-5 metri senza sforzo eccessivo. Al suolo, invece, i galagoni del Senegal si muovono saltellando come canguri.\nPer comunicare fra loro, questi animali utilizzano una variet\u00e0 di espressioni facciali e posture del corpo, oltre che molte vocalizzazioni: le loro riunioni mattutine attorno ai nidi si trasformano in veri e propri cori, sicch\u00e9 al visitatore che passi nei paraggi paia che un'intera classe d'asilo invochi la maestra a gola spiegata, e da qui viene il loro nome inglese di \"bush babies\", \"bambini dei cespugli\".\nMolto diffusa fra i galagoni del Senegal \u00e8 la tecnica del lavaggio con urina: l'animale intinge le palme delle mani nella propria urina, per poi percorrere vari tratti del proprio territorio. Non \u00e8 ancora del tutto chiaro se questa operazione abbia come unico scopo la marcatura del territorio (che ha maggiori dimensioni nei maschi rispetto alle femmine) o se (come hanno recentemente ipotizzato alcuni studiosi) l'urina abbia anche la funzione di migliorare l'aderenza delle zampe ai rami. Un animale trasferito in un nuovo habitat, in particolare una femmina, reagisce urinando ritmicamente man mano che si muove.\nAlimentazione.\nQuesti animali cambiano regime alimentare a seconda della stagione: nei periodi umidi si nutrono prevalentemente di insetti, soprattutto locuste, pur non disdegnando piccoli uccelli e le loro uova, frutta e semi.\nDurante la stagione secca, invece, spesso sopravvivono nutrendosi unicamente della gomma che trasuda dalle incisioni nei tronchi di alcune specie di acacia.\nRiproduzione.\nIl territorio dei maschi si sovrappone a quello di pi\u00f9 femmine: ogni maschio si accoppier\u00e0 con quante pi\u00f9 femmine possibile, a seconda della taglia. La femmina, in condizioni favorevoli, svezza due cucciolate l'anno, la prima in novembre, all'inizio della stagione delle piogge, e la seconda alla fine di quest'ultima, in febbraio. Dopo una gestazione di circa 4 mesi, vengono dati alla luce due cuccioli, che vengono svezzati a tre mesi e mezzo d'et\u00e0, anche se cominciano ad ingerire cibo solido gi\u00e0 a partire dal primo mese di vita.\nI piccoli raggiungono la maturit\u00e0 sessuale attorno al decimo mese d'et\u00e0.\nLa speranza di vita di questi animali in cattivit\u00e0 supera i 10 anni, ma in natura \u00e8 raro che oltrepassino la soglia del quarto anno d'et\u00e0."}
{"id": "1830007", "revid": "729019", "url": "https://it.wikipedia.org/wiki?curid=1830007", "title": "ARS (biologia)", "text": "ARS (\"Autonomously replicating sequence\", sequenza di replicazione autonoma) \u00e8 una sequenza genica capace di promuovere da s\u00e9 la replicazione del DNA.\nStruttura e funzione.\n\u00c8 una sequenza formata da 11 coppie di basi che si conserva nelle specie e ha ruolo come sito di legame per un complesso multiproteico chiamato (complesso di riconoscimento dell'origine di replicazione) ORC.\nUna mutazione nella sequenza ARS che ne impedisca il legame con ORC compromette l'inizio della replicazione.\nARS contiene 4 regioni (A, B1, B2, e B3); quando queste regioni sono mutate, la replicazione non inizia.\nL'elemento A \u00e8 fortemente conservato, consiste in una sequenza consenso:\n5'- T/A T T T A Y R T T T T/A -3'\n(dove Y \u00e8 la pirimidina e R \u00e8 la purina). quando questo elemento muta, perde la sua attivit\u00e0."}
{"id": "1830008", "revid": "74801", "url": "https://it.wikipedia.org/wiki?curid=1830008", "title": "Rapid City (Dakota del Sud)", "text": "Rapid City (lakota: \"Mni L\u00fazaha\u014b Ot\u021f\u00fa\u014bwahe\"; \"citt\u00e0 d'acqua veloce\") \u00e8 la seconda citt\u00e0 pi\u00f9 popolosa del Dakota del Sud ed \u00e8 il capoluogo della contea di Pennington. Prende il nome dal Rapid Creek, sul quale fu fondata la citt\u00e0, e si trova contro il versante orientale della catena montuosa delle Black Hills. La popolazione era di abitanti al censimento del 2010. \nConosciuta come la \"porta delle Black Hills\" e la \"citt\u00e0 dei presidenti\", \u00e8 divisa da una bassa dorsale montuosa che divide le parti occidentale e orientale della citt\u00e0. L'Ellsworth Air Force Base si trova alla periferia della citt\u00e0. Camp Rapid, una parte della South Dakota Army National Guard, si trova nella parte occidentale della citt\u00e0. La storica citt\u00e0 \"Old West\" di Deadwood si trova nelle vicinanze. Nelle vicine Black Hills ci sono le famose attrazioni turistiche del Monte Rushmore, il Crazy Horse Memorial, il Custer State Park e il Wind Cave National Park.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,4% di bianchi, l'1,1% di afroamericani, il 12,4% di nativi americani, l'1,2% di asiatici, lo 0,1% di oceaniani, lo 0,7% di altre etnie, e il 4,1% di due o pi\u00f9 etnie. Ispanici o latinos di qualunque etnia erano il 4,1% della popolazione."}
{"id": "1830011", "revid": "339392", "url": "https://it.wikipedia.org/wiki?curid=1830011", "title": "Edvard Radzinskij", "text": ""}
{"id": "1830016", "revid": "125867820", "url": "https://it.wikipedia.org/wiki?curid=1830016", "title": "Luca Doninelli", "text": "Note biografiche.\nNato nella Bassa Bresciana, ha vissuto per lungo tempo a Desenzano del Garda; il padre Angelo era direttore dell'Ospedale di Desenzano, la madre Silvana Fei, fiorentina, \u00e8 la nipote del celebre pittore Ottone Rosai. Si \u00e8 trasferito poi a Milano, dove si \u00e8 laureato in Filosofia (all'Universit\u00e0 Cattolica del Sacro Cuore) con una tesi sul filosofo francese Michel Foucault.\nDopo aver insegnato in diversi istituti superiori e universitari, ha collaborato con diverse testate giornalistiche tra cui \"Il Sabato\", \"Liberal\", \"Tempi\", \"il Giornale\", \"Vita\" e \"Avvenire\".\nHa pubblicato diversi romanzi tra cui \"La revoca\" (che gli valse il Premio Selezione Campiello), \"La Mano\" (divenuto poi anche uno spettacolo teatrale del Teatro delle Albe, diretto da Marco Martinelli con Ermanna Montanari protagonista, musiche di Luigi Ceccarelli) e la raccolta di racconti \"Le decorose memorie\" con cui fu Supervincitore del Premio Grinzane Cavour.\nDalla grande amicizia con Giovanni Testori nacque nel 1993 il libro-intervista \"Conversazioni con Testori\".\n\u00c8 anche autore per il teatro, per cui ha scritto \"Ite Missa Est\", portato in scena nella stagione 2001-2002 al Piccolo Teatro di Milano con la regia di Claudio Longhi, e \"Maryam\", interpretato da Ermanna Montanari che ne ha firmato ideazione e regia insieme a Marco Martinelli, debutto nella stagione 2016-2017 all'Elfo Puccini di Milano.\nNel 1995 e nel 2006 \u00e8 finalista nel premio letterario Premio Bergamo.\nNel 2004 esce il saggio \"Il Crollo delle Aspettative. Scritti insurrezionali su Milano\", che aprir\u00e0 una lunga stagione di dibattiti sulla citt\u00e0 lombarda, sui suoi problemi, sul suo futuro..\nAttualmente \u00e8 professore all'Universit\u00e0 IULM dove tiene il corso di \"Scrittura per l'arte, il teatro e il cinema\" e dove in precedenza ha tenuto il corso magistrale di \"Elementi di Storytelling\".\nVita privata.\nNel 1986 si \u00e8 sposato con Cristina Moroni, traduttrice: hanno due figli."}
{"id": "1830018", "revid": "1948249", "url": "https://it.wikipedia.org/wiki?curid=1830018", "title": "Gran Premio di Napoli", "text": " Il Gran Premio di Napoli \u00e8 stata una corsa automobilistica disputata tra il 1933 ed il 1962, nota in precedenza come Circuito di Napoli-Coppa Principessa di Piemonte, svolta sul Circuito di Posillipo. \nStoria.\nCoppa Principessa del Piemonte.\nIn origine era chiamata \"Coppa Principessa del Piemonte\", in onore della moglie di Umberto di Savoia, Maria Jos\u00e9, e si correva a Posillipo, quartiere della citt\u00e0 partenopea. La pista utilizzata era il \u201cCircuito Province Meridionali\u201d. Prima della seconda guerra mondiale si disput\u00f2 nel 1933, 1934, 1937, 1938 e nel 1939.\nGran Premio di Napoli.\nNel 1948 ripresero le competizioni sul circuito cittadino di Posillipo (di 4,1 km), e gli fu cambiato il nome in \u201cGran Premio di Napoli\u201d. Le prime vetture che presero parte partecipavano al campionato di Formula 2. Seguirono, dal 1954, competizioni di sport prototipi e vetture di Formula 1 (il Gran Premio non era per\u00f2 valido per il campionato mondiale di questa categoria). L'ultima edizione fu disputata nel 1962.\nDal 1998 \u00e8 organizzata la rievocazione storica della gara. Successivamente il nome \u201cGran Premio di Napoli\u201d \u00e8 stato associato a corse ciclistiche."}
{"id": "1830024", "revid": "767487", "url": "https://it.wikipedia.org/wiki?curid=1830024", "title": "Armando Macci", "text": ""}
{"id": "1830027", "revid": "6923", "url": "https://it.wikipedia.org/wiki?curid=1830027", "title": "Ufficiale rogante", "text": "L'ufficiale rogante, nella pubblica amministrazione italiana, \u00e8 un funzionario autorizzato a redigere con le richieste formalit\u00e0, documenti in \"forma pubblica amministrativa\", aventi efficacia di atto pubblico come quelli rogati da un notaio, ai sensi dell'art. 2699 del codice civile italiano.\nDisciplina normativa.\nNon esiste una disciplina generale dell'ufficiale rogante direttamente applicabile a tutte le amministrazioni pubbliche. L'art. 95 del Regio Decreto del 23 maggio 1924, n. 827 relativamente alle amministrazioni dello Stato, prevede che contratti e i processi verbali di aggiudicazione sono ricevuti da un funzionario designato quale ufficiale rogante; nelle amministrazioni centrali tale funzionario viene nominato con decreto del ministro e in quelle \"provinciali o compartimentali\" (come le prefetture) con decreto del capo di esse.\nNei comuni e nelle province le funzioni di ufficiale rogante sono svolte dal segretario comunale e provinciale che, secondo l'art. 97 del d.lgs. 18 agosto 2000, n. 267, successivamente modificato dall'art. 10 della legge 11 agosto 2014, n. 114, redige su richiesta dell'ente i contratti nei quali l'ente \u00e8 parte, ed autentica scritture private ed atti unilaterali nell'interesse dell'ente.\nFunzioni.\nAutentica le copie degli atti originali, da lui ricevuti, per ogni effetto di legge e rilascia le copie stesse alle parti che ne facciano richiesta. Poich\u00e9 la potest\u00e0 dell'ufficiale rogante rappresenta una deroga rispetto a quella del notaio, \u00e8 opinione della giurisprudenza che le relative norme debbano essere interpretate in modo restrittivo e che, quindi, l'ufficiale rogante sia competente per i soli atti espressamente previsti da tali norme.\nL'ufficiale rogante deve necessariamente essere diverso dal funzionario che firma il contratto per l'amministrazione, detto \"ufficiale stipulante\". Nello svolgimento delle sue funzioni deve osservare, ove applicabili, le norme che disciplinano la formazione degli atti notarili, ai sensi della legge 16 febbraio 1913 n. 89."}
{"id": "1830028", "revid": "628767", "url": "https://it.wikipedia.org/wiki?curid=1830028", "title": "Cabo San Lucas", "text": "Cabo San Lucas (notoriamente conosciuta come Cabo) \u00e8 una citt\u00e0 di circa 68.463 (2010) abitanti situata all'estremo sud dello stato della Bassa California del Sud, in Messico. Si tratta della seconda citt\u00e0 per estensione e numero di abitanti dello stato dopo La Paz.\nDistante 1.694\u00a0km dal confine statunitense e 220\u00a0km da La Paz, capitale dello stato della \"Baja California Sur\", Cabo si trova alla punta estrema della penisola bagnata dall'oceano Pacifico, da un lato e dal Mare di Cort\u00e9s dall'altro. \u00c8 la pi\u00f9 grande citt\u00e0 del comune di Los Cabos che ha per capoluogo San Jos\u00e9 del Cabo. Con quest'ultima condivide la presenza nella stessa citt\u00e0 metropolitana, la quale conta 305.983 abitanti.\nClassificata come una delle 5 principali destinazioni turistiche del Messico, Cabo \u00e8 nota per le sue spiagge, i luoghi per le immersioni subacquee, i balnearios, l'arco marino omonimo e l'ecosistema sottomarino (tra cui si annoverano razze, squali, corifene e marlin a strisce). Il cosiddetto corridoio di Los Cabos \u00e8 diventato una meta turistica molto trafficata per i turisti, con numerosi resort e multipropriet\u00e0 lungo la costa tra Cabo San Lucas e San Jos\u00e9 del Cabo.\nStoria.\nNonostante l'atmosfera dovuta al turismo di massa e le numerose \"facilities\" per gli ospiti stranieri, Cabo San Lucas conserva ancora il fascino della sua antica storia.\nSi ritiene che i primi insediamenti umani nel sud della \"Baja\", risalgano a 10.000 anni fa.\nI primi coloni europei, al loro arrivo nella zona vi trovarono alcuni nomadi della trib\u00f9 dei \"Peric\u00faes\" o \"Peric\u00f9\" che vivevano con una dieta basata su caccia, pesca, semi e radici. I locali chiamavano questa zona \"Yenecam\u00fa\".\nSecondo la descrizione di Hatsutaro, un marinaio giapponese naufragato e poi salvato da una nave spagnola nel 1841, contenuta nel suo libro Kaigai Ibun, Cabo San Lucas nel maggio 1842 contava soltanto due case e circa venti abitanti. Gli autori americani Henry Edwards e John Ross Browne sostengono che il fondatore di Cabo San Lucas fu un inglese chiamato Thomas Ritchie, giunto in zona verso il 1828 e morto intorno all'ottobre 1874. Il fondatore moderno della citt\u00e0 sarebbe invece secondo altre fonti Cipriano Cese\u00f1a nel 1788, un uomo giunto da Hermosillo, nella regione di Sonora.\nNel 1917, alcuni imprenditori statunitensi vi installarono una piattaforma galleggiante per la caccia al tonno e successivamente fondarono la \"Compa\u00f1\u00eda de Productos Marinos\" che diede impulso allo sviluppo della zona. La compagnia dur\u00f2 in essere per qualche anno.\nTurismo.\nCollocata laddove le calde acque del Golfo di California incontrano quelle fredde del Pacifico, Cabo San Lucas \u00e8 una localit\u00e0 balneare molto apprezzata soprattutto dal turismo proveniente dai vicini USA.\nVocata a questo tipo di turismo, Cabo \u00e8 ricca di strutture alberghiere extra lussuose, poste direttamente sulla spiaggia che, nel corso degli anni, hanno aperto la citt\u00e0 a comitive di rumorosi vacanzieri, ospitati settimanalmente nei resort disseminati ovunque lungo la strada che corre fino a San Jos\u00e9 del Cabo.\nGrazie alle spiagge e alle calde acque ricche di pesci, a Cabo si pratica la pesca sportiva.\nDal 1974 il governo nazionale ha investito molto nella costruzione di infrastrutture a servizio del distretto turistico di Los Cabos, fino a farlo divenire una delle pi\u00f9 rinomate localit\u00e0 balneari del Messico.\nCabo San Lucas \u00e8 raggiungibile tramite l'aeroporto internazionale di San Jose del Cabo.\nLe acque antistanti l'abitato sono meta fissa delle grandi navi da crociera che partono dagli Stati Uniti.\nA Cabo si tiene ogni anno, nel mese di ottobre, la pi\u00f9 famosa competizione di pesca al Marlin del mondo.\nSempre qui, grazie alla privilegiata posizione geografica, si possono osservare le balene nel loro passaggio dal Mare di Cort\u00e9s all'Oceano Pacifico. Queste portano i loro cuccioli nelle calde acque del Golfo di California dopo aver viaggiato fino a 9.656\u00a0km dall'Alaska e dalla Siberia.\nIn ultimo, Cabo San Lucas \u00e8 meta frequentata perch\u00e9 spesso tappa della Baja 1000, la competizione di rally \"non-stop point-to-point\" (con la maggiore distanza dal punto di partenza della tappa all'arrivo) pi\u00f9 lunga al mondo. Nel 2000 e nel 2007, la corsa terminava proprio nella citt\u00e0 meridionale della Baja California.\nSviluppo.\nDopo il completamento della \"Carretera Federal 1\", il turismo e lo sviluppo di Los Cabos (ovvero Cabo e la vicina San Jos\u00e9) procedette in maniera relativamente incontrollata.\nFino alla fine degli anni Novanta, l'ambiente unico e fragile di questa parte del Messico era in gran parte non tutelato da alcuna legge, e quindi soggetto a costruttori che agivano di concerto con le agenzie governative interessate solo alle offerte turistiche di fascia bassa. Col tempo, tuttavia, si \u00e8 formato un nutrito gruppo di attivisti e avvocati ora coinvolti nella conservazione di molti degli habitat desertici, dei mammiferi marini e dei tratti di costa di Baja. Diverse agenzie, tra cui il Fondo destinato alla conservazione del golfo di California e il Centro messicano di diritto ambientale di La Paz, stanno tentando di arginare la scomparsa delle zone umide e di altri ecosistemi da Los Cabos a Ensenada. Di fronte alla crescente domanda internazionale di una gestione ecologica guidata dalle imprese, i resort di fascia alta nell'area di Los Cabos sono sempre pi\u00f9 sensibili alla tematica dell'impatto ambientale e stanno compiendo i primi passi per istituire pratiche sostenibili come la riduzione dell'uso di acqua e produzione di rifiuti riciclabili.\nDal 2017, si \u00e8 tentato di rendere Los Cabos uno dei principali luoghi appetibili dell'America Latina, pensando inoltre all'aggiunta di rotte aeree dagli Stati Uniti e dal Canada. Come nel resto del Paese, si \u00e8 verificata una battuta d'arresto abbastanza percepibile con lo scoppio della pandemia di COVID-19.\nTrasporti.\nCabo San Lucas e San Jos\u00e9 del Cabo sono serviti dall'aeroporto internazionale di Los Cabos.\nLa citt\u00e0 \u00e8 inoltre un popolare porto di scalo per molte navi da crociera. Cabo San Lucas conta anche un secondo piccolo aeroporto internazionale, l\"'Aer\u00f3dromo Internacional de Cabo San Lucas\", che gestisce il traffico aereo per i voli dell'aviazione nazionale e mezzi alternativi come l'idrovolante o gli alianti.\nMolti turisti si spostano nella zona grazie ai numerosi tass\u00ec locali che servono i principali distretti di Cabo, il corridoio e l'aeroporto. In alternativa, esiste un sistema di piccole navette utilizzate dalla gente del posto ma disponibili anche per i turisti, e che costano pochi pesos risultano solitamente meno costosi dei taxi.\nMovida notturna e attivit\u00e0 commerciali.\nI locali della movida cittadina includono il Cabo Wabo, un nightclub di propriet\u00e0 della rock star Sammy Hagar, fondato originariamente da lui e da altri membri dei Van Halen, dal nome del loro singolo \"Cabo Wabo\". La citt\u00e0 ospita anche il birrificio Baja Brewing (il primo fondato in Baja California), La Vaquita, Mandala, Coco Bongo, El Squid Roe, il Giggling Marlin e altri luoghi ancora. I ristoranti nel centro di Cabo includono l'Edith, la Hacienda Cocina y Cantina e l'Atardecer da Mona Lisa. I turisti possono anche andare a cavallo nel deserto, noleggiare una barca per pescare, fare snorkel, immersioni subacquee e apnea e parasailing sulla spiaggia. Il quotidiano in lingua inglese di Cabo San Lucas, il bisettimanale \"Gringo Gazette\", ha notizie sulle attivit\u00e0 turistiche a Cabo San Lucas, San Jose, Todos Santos, La Paz e Cabo Del Este.\nA Cabo San Lucas \u00e8 possibile ammirare una delle pi\u00f9 grandi migrazioni di mammiferi del pianeta: le balene grigie e le megattere. Tutti gli anni, a partire da met\u00e0 dicembre e fino a met\u00e0 aprile, \u00e8 possibile scegliere uno dei numerosi \"tour operator\" della zona per poter ammirare da vicino queste impressionanti creature.\nCorridoio del resort.\nIl cosiddetto corridoio di Los Cabos ospita una variet\u00e0 di hotel e attrazioni turistiche. I resort pi\u00f9 lussuosi comprendono il Waldorf Astoria, Las Ventanas al Paraiso, Esperanza, Villas del Palmar, Marquis Los Cabos, Casa Dorada, Cabo del Sol, AMResorts, Riu Baja California, Riu Santa Fe &amp; Riu Palace, SUR, Grand Velas, Le blanc, Garza Blanca e Villa La Valencia, Hilton e Sheraton.\nLa baia di Chileno \u00e8 una delle spiagge pi\u00f9 frequentate del corridoio e ospita pesci tropicali, tartarughe marine, invertebrati e spugne. Gli amanti dello snorkeling visitano spesso questa spiaggia per stare pi\u00f9 a contatto con l'ecosistema marino.\nClima.\nL'estremo sud della Baja California ha un clima desertico secondo la classificazione dei climi di K\u00f6ppen. Anche se le temperature scendono verso lo zero, non si registrano di solito congelamenti.\nDurante l'estate, Cabo San Lucas \u00e8 una localit\u00e0 meno mite rispetto a San Jos\u00e9 del Cabo di circa 1,5-3\u00a0\u00b0C. A volte, durante l'estate, quando i venti soffiano dall'oceano Pacifico invece che dal golfo di California, le differenze di temperatura tra San Jos\u00e9 del Cabo e Cabo San Lucas risultano pi\u00f9 evidenti.\nCabo San Lucas \u00e8 meno piovoso di San Jos\u00e9 del Cabo, anche se gli uragani possono portare forti piogge per lunghi periodi. L'uragano Odile \u00e8 giunto a Cabo San Lucas il 14 settembre 2014 e ha causato svariati danni. A causa della posizione della citt\u00e0 e dell'orografia, i temporali estivi locali non si avvicinano abbastanza da portare la pioggia in citt\u00e0.\nLa temperatura del mare raggiunge minime di 21-22\u00a0\u00b0C in inverno e massime di 28-29\u00a0\u00b0C durante i mesi estivi.\nPopolazione.\nNel 2015, la popolazione ammontava a 81.111 persone e ha registrato una crescita demografica molto rapida. Ad oggi, risulta la terza citt\u00e0 pi\u00f9 grande della Baja California Sur dopo La Paz e San Jos\u00e9 del Cabo.\nLa maggior parte degli abitanti non messicani della comunit\u00e0 proviene dagli Stati Uniti e, insieme ai residenti di San Jos\u00e9 del Cabo, rappresenta l'80% della popolazione statunitense nello stato."}
{"id": "1830030", "revid": "466539", "url": "https://it.wikipedia.org/wiki?curid=1830030", "title": "Lealisti (rivoluzione americana)", "text": "I lealisti furono i coloni americani che rimasero fedeli al regno di Gran Bretagna e alla monarchia durante la guerra d'indipendenza americana.\nStoria.\nErano spesso chiamati col nome di Tories, Royalists oppure Uomini del Re dai rivoluzionari (ovvero da coloro che sostenevano la causa americana). Molti lealisti, avendo una difficile condizione di vita nelle mani dei patrioti americani, abbandonarono le colonie e si stabilirono nel Nord America Britannico (in posti come il Canada, dove presero il nome di Lealisti dell'Impero Unito) oppure nelle Indie occidentali britanniche (come le Bahamas). Tra loro vi erano anche i Black Loyalists.\nGli storici hanno stimato che erano lealisti tra il 15 e il 20% della popolazione. Lo storico Robert Middlekauff stima che circa 500\u00a0000 coloni (ovvero il 19% della popolazione bianca) rimasero fedeli alla Gran Bretagna."}
{"id": "1830033", "revid": "123567", "url": "https://it.wikipedia.org/wiki?curid=1830033", "title": "Lealisti americani", "text": ""}
{"id": "1830046", "revid": "71155", "url": "https://it.wikipedia.org/wiki?curid=1830046", "title": "Troy Van Leeuwen", "text": "Di remote origini olandesi da parte di padre, Van Leeuwen ha suonato con gruppi come Failure, 60 Cycle e A Perfect Circle e, dal 2002, \u00e8 membro dei Queens of the Stone Age in qualit\u00e0 di chitarrista.\nNel 2006 ha collaborato con J-Ax nella realizzazione del disco \"Di Sana Pianta\"."}
{"id": "1830047", "revid": "767487", "url": "https://it.wikipedia.org/wiki?curid=1830047", "title": "Krishna (fiume)", "text": "Il fiume Krishna (sanscrito: \u0915\u0943\u0937\u094d\u0923\u093e \u0928\u0926\u0940), che significa \"scuro\" (femminile) in sanscrito, chiamato anche Krishnaveni, \u00e8 uno dei fiumi pi\u00f9 lunghi dell'India (circa 1.290\u00a0km di lunghezza). Le sue fonti sono Mahabaleswar nel Maharashtra occidentale e sfocia nel Golfo del Bengala a Hamasaladeevi in Andhra Pradesh, sulla costa orientale. Inoltre, scorre attraverso lo Stato del Karnataka. Il delta del fiume \u00e8 una delle regioni pi\u00f9 fertili dell'India ed \u00e8 stata la patria di antichi regni, come l'Impero Shatavahana. Vijayawada \u00e8 la pi\u00f9 grande citt\u00e0 sul fiume Krishna."}
{"id": "1830053", "revid": "2134764", "url": "https://it.wikipedia.org/wiki?curid=1830053", "title": "Alessandro Mangiarratti", "text": "Carriera.\nDebutt\u00f2 nel 1999 nel Bellinzona, formazione svizzera allora in Lega Nazionale B, disputando 7 incontri prima di passare in prestito allo Sciaffusa nel gennaio del 2000. Tornato a Bellinzona nell'estate successiva, venne ceduto ancora nel gennaio del 2001 al Grasshopper Club Z\u00fcrich, dove gioc\u00f2 con la seconda squadra in Prima Lega fino all'ottobre successivo, mese in cui pass\u00f2 al Wil. \nCon la squadra del Canton San Gallo conquist\u00f2 la promozione in Lega Nazionale A, nella quale disput\u00f2 40 gare per poi lasciare la Svizzera nel gennaio del 2004, giocando prima nel club portoghese Belenenses e poi con i messicani del Atlas de Guadalajara. \nTorn\u00f2 in patria, in Prima Lega nelle file del Locarno, sempre nel 2004. Conquist\u00f2 con i ticinesi la promozione nella Challenge League e vi disput\u00f2 28 gare nel 2005-2006. \nNel 2006 \u00e8 passato all'AC Bellinzona con cui, nel 2008, ha conquistato il secondo posto nella Coppa Svizzera e la promozione in Super League, tornandovi dunque a giocare dopo l'esperienza del 2002-2003 con il Wil.\nDal 23 dicembre 2021 \u00e8 allenatore del Vaduz."}
{"id": "1830054", "revid": "767487", "url": "https://it.wikipedia.org/wiki?curid=1830054", "title": "Guglielmo Mecozzi", "text": "Carriera.\nHa disputato 9 campionati di Serie B con le maglie di , e , totalizzando 259 presenze e 16 reti fra i cadetti.\nTerminata la carriera da giocatore ha intrapreso quella di allenatore."}
{"id": "1830055", "revid": "6923", "url": "https://it.wikipedia.org/wiki?curid=1830055", "title": "Isola Piana (Porto Torres)", "text": "L'isola Piana \u00e8 un'isola disabitata situata tra l'Asinara a nord e capo Falcone a sud-ovest, all'estremo nord-occidentale della Sardegna. Amministrativamente fa parte del comune di Porto Torres.\n\u00c8 conosciuta anche per essere stata per decenni propriet\u00e0 della famiglia Berlinguer.\nTerritorio.\nL'isola, di modeste dimensioni, ha una superficie di 120 ettari e non presenta rilievi. La sua costa si differenzia a seconda del versante. Il versante interno al golfo dell'Asinara ad esempio presenta coste quasi sul livello del mare con tratti sabbiosi e sono presenti numerose calette. Il versante esterno, cio\u00e8 quello che si affaccia sul mar di Sardegna, ha un aspetto frastagliato con altezze che superano anche i tre metri composto da rocce scisti metamorfici del tutto simili a quelli del vicino capo Falcone.\nFlora e fauna.\nLa flora isolana \u00e8 costituita unicamente da macchia mediterranea, con la prevalenza di lentisco, ginepro licio (\"Juniperus phoenicea\") e da una discreta presenza di porri.\nLa fauna \u00e8 composta prevalentemente da volatili, quali gabbiani, cormorani e aironi che nidificano nel piccolo isolotto a sud-est dell'isola. Sono presenti anche tartarughe, colubri e lepri. La flora e la fauna marina sono analoghe a quelle dell'isola dell'Asinara."}
{"id": "1830058", "revid": "287204", "url": "https://it.wikipedia.org/wiki?curid=1830058", "title": "Rockville Centre", "text": "Rockville Centre \u00e8 una localit\u00e0 (\"village\") degli Stati Uniti d'America, nella Contea di Nassau, nello Stato di New York. Fa parte dell'area metropolitana di New York e appartiene amministrativamente al comune di Hempstead.\nSi estende su una superficie di 8,7 km\u00b2 e nel 2000 contava 24.568 abitanti (2.894,4 per km\u00b2)."}
{"id": "1830059", "revid": "123025165", "url": "https://it.wikipedia.org/wiki?curid=1830059", "title": "Du\u0161an Ivkovi\u0107", "text": ""}
{"id": "1830064", "revid": "287204", "url": "https://it.wikipedia.org/wiki?curid=1830064", "title": "Che fine ha fatto Mr Y", "text": "Che fine ha fatto Mr Y. \u00e8 un romanzo della scrittrice inglese Scarlett Thomas, pubblicato per la prima volta nel 2006, ed in lingua italiana nel 2007. La narrazione \u00e8 portata avanti al presente e presenta vari flashback e ricordi che si fondono con il tessuto narrativo.\nTrama.\nAriel Manto (il cui nome e cognome \u00e8 un anagramma di \"I am not real\", \"non sono reale\") \u00e8 una studentessa di Filosofia che sta assemblando una tesi sugli esperimenti mentali con il suo professore, Saul Burlem, basandosi su testi come Zoonomia, e anche un rarissimo romanzo, che si vocifera sia maledetto, chiamato \"Che fine ha fatto Mr Y.\" di Thomas Lumas. Burlem, per\u00f2, scompare di punto in bianco senza lasciare traccia, mentre all'universit\u00e0 il \"Newton Building\" crolla a causa del cedimento di una ex-galleria della metropolitana che passava sotto di esso.\nA causa di questo crollo, Ariel \u00e8 costretta a tornare a casa a piedi, e durante il tragitto viene attratta da un negozio di libri, dove acquista una copia di \"Che fine ha fatto Mr Y.\" insieme a molti altri libri che fanno casualmente tutti parte della sua tesi per 50 \u00a3.\nGiunta a casa, legge il libro ma si accorge che la copia del libro manca di una pagina, ma il giorno seguente, mettendo via i libri di Burlem, la trova nel volume \"Zoonomia\". La pagina contiene la formula di un preparato omeopatico che permette a Mr. Y, protagonista del romanzo, di viaggiare nella Troposfera; gli ingredienti del preparato sono \"Carbo Vegetabilis\" ed acqua santa. \nIntanto all'universit\u00e0 distribuiscono gli \"sfollati\" del Newton Building in nuovi uffici, ed Ariel \u00e8 costretta a dividere l'ufficio di Burlem dove lavora alla sua tesi con due di essi: Heather, una biologa evolutiva, e Adam, un docente di teologia.\nAcquistato il \"Carbo Vegetabilis\" e procuratasi l'acqua santa, Ariel prova la formula e si ritrova a viaggiare nella Troposfera, effettuando quella che Mr. Y chiama \"Pedesis\". Entrando nella Troposfera una seconda volta scopre di avere dei nemici alle calcagna: sono ex-componenti di un esperimento sulla Troposfera; hanno scoperto che lei ha \"Che fine ha fatto Mr. Y\" e vogliono la formula (dato che dopo la fine dell'esperimento non ne hanno pi\u00f9). Sono dotati di KIDs (menti di bambini autistici ormai morti che facevano anch'essi parte dell'esperimento), che possono influenzare le menti delle persone che vengono visitate, anzich\u00e9 solo viaggiare in esse.\nTutto degenera velocemente: i due uomini chiedono di lei all'universit\u00e0, ed Heather, credendoli dei poliziotti, rivela dove lei abita; in seguito picchiano Adam, che non parla, e scappa verso un convento che sostiene il culto di San Giuda. Inseguita, Ariel lo raggiunge e nel convento passano del tempo insieme e sentono una forte attrazione l'uno per l'altro, ma non consumano. La mattina seguente lei riparte perch\u00e9 sente che non pu\u00f2 mettere in pericolo l'intera comunit\u00e0 di credenti, e decide di partire per cercare Burlem, lasciando la pagina con la formula nella sua stanza.\nLo rintraccia attraverso la \"Pedesis\" e per qualche giorno si rifugia nella casa in cui lui stesso era fuggito, forte dell'appoggio della sua amante, Lura.\nBurlem e Lura la spingono ad andare indietro nel tempo con la Pedesis per distruggere il manoscritto di Lumas, di modo che nessuno possa usare la formula per scopi sbagliati; Ariel acconsente, e si accinge a fare il suo ultimo viaggio nella Troposfera; l\u00ec trova i KIDs che cercano di farle del male, ma Adam la li fa scomparire dando loro metaforiche caramelle, che, sostiene, li affider\u00e0 alle mani di Dio. Ariel si rende conto che Adam \u00e8 morto nella sua mente, altrimenti non sarebbe potuto essere l\u00ec con lei; per cui, a missione compiuta, decide di non tornare, e rimangono entrambi nella Troposfera, giungendo insieme fino ai suoi confini, raggiungendo una conoscenza assoluta.\nTroposfera.\nLa \"troposfera\" \u00e8 una dimensione fittizia composta dal pensiero, che assume la forma di un paesaggio urbano, metafora della mente di ciascuno. Da non confondersi con la troposfera che \u00e8 parte dell'atmosfera terrestre - effettivamente il nome \u00e8 lo stesso, ma nel libro viene spiegato come Lumas avesse introdotto la parola prima che questo nome fosse usato in meteorologia, e dato lo scarso successo del romanzo fosse caduto in disuso.\nAlla \"Troposfera\" si accede grazie alla formula, la cui composizione \u00e8:\nda versarsi in una storta o una beuta, e va agitata.\nIl viaggio nella troposfera \u00e8 chiamata \"Pedesis\": nella Troposfera si pu\u00f2 entrare nelle menti degli esseri viventi e viaggiare attraverso tempo e spazio, attraverso \"prossimit\u00e0 geografica (nel mondo), tropografica (nella troposfera) e genealogica (nella mente)\": per cui si pu\u00f2 passare da una mente all'altra anche per relazione mentale o addirittura per parentela (infatti Ariel raggiunge la mente di Burlem grazie alla mente della figlia). Normalmente non sarebbe possibile modificare le menti che si visitano, a parte per eccezioni, quali i KIDs (che sono menti di bambini autistici), ed Ariel stessa.\nLa \"Pedesis\" non pu\u00f2 durare oltre un certo tempo, perch\u00e9 nel mondo reale si rimane incoscienti per tutta la permanenza nella Troposfera, e quindi non si espletano funzioni vitali come bere o mangiare, e si \u00e8 indifesi da attacchi fisici. \nNon \u00e8 possibile accedere alla Troposfera nelle chiese e nei luoghi di culto dove l'energia delle preghiere interferisce con l'accesso alla troposfera.\nChe fine ha fatto Mr. Y.\n\"Che fine ha fatto Mr. Y\" \u00e8 un romanzo fittizio di Thomas Lumas, che viene citato in larghi estratti nel libro. Tratta la storia di Mr. Y, che non \u00e8 che un alter ego dell'autore, di come abbia provato per la prima volta la mistura di Carbo Vegetabilis e acqua santa per la \"Troposfera\" in un tendone e del suo primo viaggio, o, nella pagina strappata, chiedeva proprio la composizione della formula per poter effettuare la \"Pedesis\" anche da solo. Ma, si viene a sapere nel corso del libro, la \"Pedesis\" e la conoscenza derivata da essa lo rovinano: viene a sapere che ha reso infelice la moglie, che non riuscir\u00e0 mai a battere il suo rivale in affari; e soprattutto comincia diventare dipendente dalla Troposfera ed i suoi segreti; \nAlla fine del libro, riferisce Ariel, Mr. Y, solo ed estremamente povero, morir\u00e0 di inedia nella sua stanza."}
{"id": "1830065", "revid": "287204", "url": "https://it.wikipedia.org/wiki?curid=1830065", "title": "Dusan Ivkovic", "text": ""}
{"id": "1830073", "revid": "767487", "url": "https://it.wikipedia.org/wiki?curid=1830073", "title": "Doutor Pedrinho", "text": "Doutor Pedrinho \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1830081", "revid": "466539", "url": "https://it.wikipedia.org/wiki?curid=1830081", "title": "Nord America Britannico", "text": "Il Nord America Britannico (in inglese: \"British North America\") consisteva nelle colonie e nei territori dell'Impero britannico in America del Nord, a seguito della rivoluzione americana e del riconoscimento dell'indipendenza degli Stati Uniti.\nStoria.\nAll'inizio della guerra rivoluzionaria nel 1775 l'Impero Britannico includeva 20 colonie a nord del Messico. La Florida orientale e la Florida occidentale erano state cedute alla Spagna col Trattato di Parigi (1783), col quale fin\u00ec la guerra rivoluzionaria americana, e di seguito cedute dalla Spagna agli Stati Uniti nel 1819. Tutte le rimanenti colonie del Nord America Britannico si unirono, tra il 1867 to 1873, e formarono il Dominion of Canada. Terranova si un\u00ec al Canada nel 1949.\nIl termine \"Nord America Britannico\" fu usato informalmente per la prima volta nel 1783, ma rimase non comune prima del Report on the Affairs of British North America (1839), chiamato anche \"Durham Report\". Formalmente le Colonie Britanniche in nord America erano conosciute come \"America britannica\" (\"British America\") e Indie occidentali britanniche (\"British West Indies\") fino al 1783, e, a seguito di questa data, Nord America Britannico (\"British North America\") e Indie occidentali britanniche (\"British West Indies\")."}
{"id": "1830083", "revid": "287204", "url": "https://it.wikipedia.org/wiki?curid=1830083", "title": "Ogdensburg", "text": "Ogdensburg \u00e8 il nome di diversi centri degli Stati Uniti d'America:"}
{"id": "1830086", "revid": "676455", "url": "https://it.wikipedia.org/wiki?curid=1830086", "title": "New Approach", "text": " \nNew Approach \u00e8 un cavallo galoppatore irlandese nato il 18 febbraio del 2005 e di propriet\u00e0 della Regina di Giordania.\nIn carriera ha vinto:\nInoltre gli \u00e8 stato conferito il premio Cartier Racing Award (2007) come miglior cavallo maschio europeo di due anni.\nHa perso solo due volte, entrambe contro Henrythenavigator, nella 2,000 Guineas Stakes e nell'Irish 2,000 Guineas."}
{"id": "1830088", "revid": "1543377", "url": "https://it.wikipedia.org/wiki?curid=1830088", "title": "Complesso di pre-replicazione", "text": "Il complesso di pre-replicazione (in inglese \"pre-Replication Complex\", o \"pre-RC\") \u00e8 un complesso multiproteico che nelle cellule eucariote si assembla sulle origini di replicazione del DNA il cui ruolo \u00e8 quello di iniziare la replicazione del DNA.\nL'assemblaggio del complesso sulle origini di replicazione avviene durante la fase M tardiva e prosegue nella fase G1 precoce del ciclo cellulare, quando i livelli delle cicline sono bassi. Il livello basso di cicline consente infatti la formazione del \"pre-RC\" ma non ne permette l'attivazione, che richiede invece alti livelli di cicline E ed A: questo \u00e8 uno dei pi\u00f9 importanti meccanismi che impedisce la doppia replicazione di una stessa regione di DNA all'interno di un solo ciclo. La regolazione dell'assemblaggio del \"pre-RC\" \u00e8 dunque il processo fondamentale che fa s\u00ec che durante la replicazione cellulare non vengano lasciate regioni di DNA non replicate o che altre regioni vengano replicate pi\u00f9 di una volta.\nAssemblaggio del complesso.\nIl primo evento che caratterizza l'assemblaggio del \"pre-RC\" \u00e8 il legame con il potenziale sito di origine del complesso di riconoscimento dell\u2019origine (\"Origin Recognition Complex\", \"ORC\"). ORC agisce come impalcatura sulla quale vengono reclutate le proteine Cdc6 e Cdt1, che a loro volta mediano il caricamento sul DNA della elicasi MCM2-7. Cdc6 si lega ad ORC insieme ad ATP, quindi si lega Cdt1, il quale si associa stabilmente in un complesso con MCM2-7. L'idrolisi di ATP mediata da Cdc6 \u00e8 accoppiata al rilascio di Cdt1 dal complesso e ad un cambiamento conformazione del complesso MCM2-7 che ne provoca una chiusura ad anello sul DNA. A questo punto, anche Cdc6 si dissocia dal complesso. Il complesso MCM2-7 agisce da elicasi per l'apertura della doppia elica di DNA e precede l'assemblaggio del macchinario di replicazione del DNA (replisoma) e dunque alla sintesi dei nuovi filamenti. Dopo questo evento l'origine di replicazione non \u00e8 pi\u00f9 in grado di tornare in stato di \"licensing\" fino ad una successiva fase G1, consentendo alla replicazione di iniziare da ogni origine una sola volta per ogni ciclo cellulare.\nComponenti del complesso.\nORC.\nORC \u00e8 un complesso formato da 11 subunit\u00e0 evolutivamente conservate in diverse specie con attivit\u00e0 ATPasica. In lievito ORC si trova legato alla cromatina per tutta la durata del ciclo cellulare mentre negli eucarioti superiori solo le subunit\u00e0 2-6 rimangono sempre associate alla cromatina: la subunit\u00e0 1 (ORC1), che si lega in fase G1 e recluta in sequenza i fattori di caricamento Cdc6 e Cdt1, viene rilasciata dalla cromatina a seguito della fosforilazione del complesso. In \"S. cerevisiae\" sono state individuate delle sequenze specifiche di DNA in corrispondenza delle origini di replicazione che vengono riconosciute e legate dal complesso ORC. Al contrario, negli eucarioti superiori ORC sembra in grado di legare le origini senza che vi sia una sequenza specifica ad identificarle.\nCdc6.\nCdc6 fu osservato inizialmente in \"S. cerevisiae\" come fattore necessario per l'ingresso in fase S, \u00e8 conservato negli eucarioti e codifica per una proteina con una significativa similarit\u00e0 con ORC1. \u00c8 stato dimostrato che Cdc6 lega ORC \"in vitro\" e il suo dominio ATPasico \u00e8 fondamentale per l'assemblaggio del \"pre-RC\". Cdc6 viene inattivato dopo il \"licensing\" mediante esportazione dal nucleo, tornando ad accumularsi nuovamente gi\u00e0 in fase S.\nCdt1.\nCdt1 fu scoperto in \"S. pombe\" come fattore necessario per la replicazione del DNA. In diversi organismi una sua iperespressione \u00e8 in grado, da sola, di provocare ri-replicazione delle stesse origini di replicazione in un unico ciclo cellulare. Cdt1 pare agire da collegamento tra il complesso ATPasico formato da ORC e Cdc6 ed il complesso elicasico MCM2-7. Nei metazoi Cdt1 viene inattivato in fase S attraverso tre diversi meccanismi: esporto dal nucleo, degradazione mediata da Ddb1-Cul4 o SCF-Skp2 oppure interazione con \"geminina\".\nMCM2-7.\nIl complesso MCM2-7 ha una struttura ad anello formata da sei subunit\u00e0 con attivit\u00e0 elicasica ATP-dipendente. Non \u00e8 stato possibile finora osservare \"in vitro\" tale attivit\u00e0 del complesso MCM2-7, mentre \u00e8 nota attivit\u00e0 elicasica dei subcomplessi MCM2/4/6 \"in vitro\". Si \u00e8 visto che il caricamento del complesso MCM2-7 \u00e8 efficace solo se vi \u00e8 un legame sequenziale di Cdc6 e Cdt1, unito all'attivit\u00e0 ATPasica del complesso ORC-Cdc6. Cicli successivi di idrolisi di ATP da parte di ORC-Cdc6 portano al caricamento sul DNA di numerosi complessi MCM2-7: non \u00e8 chiaro tuttavia il modo in cui essi vengano attivati per dare attivit\u00e0 elicasica. Il complesso MCM2-7 non \u00e8 stato individuato nel replisoma, \u00e8 pertanto probabile che esso abbia la sola funzione di aprire la doppia elica di DNA e formare la bolla di replicazione, per essere poi sostituito da un'elicasi pi\u00f9 processiva per la successiva duplicazione.\n\"Firing\".\nAll'ingresso della cellula in fase S, con l'aumento delle cicline E ed A e l'attivazione delle chinasi Cdk2 e Cdc7, si ha invece il reclutamento sul DNA del complesso enzimatico pre-inizio (\"pre-Initiation Complex\", \"pre-IC\") e l'attivazione (\"firing\") delle origini sulle quali si \u00e8 assemblato il pre-RC. L'ingresso in fase S non implica un'immediata attivazione di tutte le origini di replicazione. La successione della attivazione delle origini \u00e8 modulato da una serie di fattori genomici: regioni con alta densit\u00e0 di geni, ricche in guanina e citosina o caratterizzate da ripetizioni \"alu\" vengono replicate precocemente in fase S, mentre regioni con pochi geni e ricche in sequenze ripetute tendono a replicare in tempi successivi.\nMeccanismi di inibizione dell'assemblaggio del pre-RC.\nLa formazione del \"pre-RC\" pu\u00f2 essere inibita da tre meccanismi: l'aumento di attivit\u00e0 delle CDK di fase G2-M, la degradazione proteolitica di Cdt1 e l'inibizione del complesso MCM2-7:Cdt1 da parte della proteina geminina.\nInibizione dell'assemblaggio del pre-RC mediata dalle CDK.\nL'attivazione delle CDK a partire dalla fase S ha come effetto la fosforilazione di alcuni componenti del pre-RC, come ad esempio Cdc6, che viene cos\u00ec esportato dal nucleo per impedire il suo assemblaggio sull'origine. La fosforilazione da parte delle CDK \u00e8 alla base di una via di degradazione proteolitica di Cdt1: Il complesso CiclinaA/CDK2 fosforila Cdt1 sulla tirosina 29. L'ubiquitina ligasi SCF, attraverso la proteina adattatrice Skp2 (che \u00e8 in grado di legarsi esclusivamente a substrati fosforilati) ubiquitina Cdt1, che viene in seguito degradato nel proteasoma durante la fase S.\nInibizione dell'assemblaggio del pre-RC mediata dalla proteolisi di Cdt1 indipendente da CDK.\nLa degradazione di Cdt1 pu\u00f2 avvenire anche mediante un PIP (\"PCNA interacting protein\") box presente all'estremit\u00e0 ammino-terminale di Cdt1 e altamente conservato in tutti i metazoi: questa regione si lega a PCNA a livello delle forcelle di replicazione o in siti di danno al DNA. Cdt2 interagisce attraverso Cul4/Ddb1 con il complesso PCNA:Cdt1, ubiquitinando Cdt1 e portandolo alla degradazione nel proteasoma.\nInibizione del pre-RC mediata da Geminin.\nGeminin (o \"geminina\") fu inizialmente scoperto in estratti di uova di Xenopus e venne riconosciuto come inibitore del caricamento del complesso MCM2-7. Presente in tutti i metazoi, ma apparentemente non in lievito, Geminin inibisce la formazione del \"pre-RC\" sequestrando Cdt1 in un complesso inattivo che non \u00e8 in grado di interagire con il complesso MCM2-7. Studi di cristallografia hanno dimostrato che Geminin non inibisce il legame di Cdt1 al \"pre-RC\", bens\u00ec forma un omodimero attraverso un dominio di tipo \"coiled-coil\", con il quale lega Cdt1 in un'ampia regione creando una barriera sterica all'interazione con il complesso MCM2-7."}
{"id": "1830094", "revid": "17654", "url": "https://it.wikipedia.org/wiki?curid=1830094", "title": "Jules e Jim (film)", "text": ""}
{"id": "1830095", "revid": "1833487", "url": "https://it.wikipedia.org/wiki?curid=1830095", "title": "Maurice Kanbar", "text": "Carriera imprenditoriale.\nCrea il primo cinema multiplex a New York e possiede pi\u00f9 di 36 brevetti di svariati beni di consumo e prodotti medici. Tra le sue molteplici invenzioni ricordiamo il D-Fuzz-It, un pettine che rimuove la lanugine dai maglioni, il Tangoes Puzzle Game e un preparato criogenico per eliminare la cataratta.\nSviluppa un innovativo metodo per la produzione di vodka, capace di produrre una vodka con una ridottissima presenza di impurit\u00e0. Fonda dunque Skyy Spirits, LLC nel 1992 e lancia con straordinario successo in USA la super premium SKYY Vodka. Rimane azionista di controllo fino a gennaio 2002, quando la skyy Spirits, LLC entra a far parte del Gruppo Campari.\nPubblica nel gennaio 2001 il libro \"Secrets from an Inventor's Notebook\", in cui illustra i passi che ogni inventore dovrebbe seguire per commercializzare la propria idea.\nFonda nel 2002 insieme a Sue Bea Montgomery lo studio di animazione Kanbar Entertainment. Produce insieme a David Lovegren, Sue Bea Montgomery e Preston Stutzman il film d'animazione \"Cappuccetto Rosso e gli insoliti sospetti\", realizzato dalla Digital Art Asia Studio e dallo studio di animazione Kanbar Entertainment, uscito nelle sale in USA nel 2006."}
{"id": "1830096", "revid": "287204", "url": "https://it.wikipedia.org/wiki?curid=1830096", "title": "Ogdensburg (New York)", "text": "Ogdensburg \u00e8 un comune degli Stati Uniti d'America di New York, nella Contea di St. Lawrence.\nSi estende su una superficie di 21,1 km\u00b2 e nel 2010 contava 11.128 abitanti (869,4 per km\u00b2)."}
{"id": "1830097", "revid": "1543377", "url": "https://it.wikipedia.org/wiki?curid=1830097", "title": "Divisione di Bastar", "text": "La divisione di Bastar \u00e8 una divisione dello stato federato indiano del Chhattisgarh, di 2.672.651 abitanti. Il suo capoluogo \u00e8 Jagdalpur.\nLa divisione di Bastar \u00e8 stata reintrodotta dal governo statale con decisione del 31 marzo 2008, dopo che nel 2002 era stata abolita dal precedente governo; comprende i distretti di Bastar, Bijapur, Dantewada, Kanker e Narayanpur. Il 14 aprile 2008 il governo statale ha nominato alla guida della divisione il commissario Ganesh Shankar Mishra."}
{"id": "1830099", "revid": "2052878", "url": "https://it.wikipedia.org/wiki?curid=1830099", "title": "Ritratto di Gianni", "text": "Ritratto di Gianni \u00e8 il secondo album di Gianni Morandi, pubblicato nel 1964.\nIl disco.\nL'album si apre con \"In ginocchio da te\" canzone che attraverso il singolo \"In ginocchio da te/Se puoi uscire una domenica sola con me\" aveva ottenuto un enorme successo di vendita e da cui ne fu tratto un film: In ginocchio da te ispirato alla canzone e che conteneva altre canzoni del cantante, la canzone fu anche molto \"gettonata\" nel juke-box.\nLe canzoni \"Il ragazzo del muro della morte\" e \"La mia ragazza\" erano state precedentemente pubblicate su singolo, mentre gli altri otto brani sono inediti, in questo album gli arrangiamenti sono curati da Ennio Morricone.\nIn copertina \u00e8 raffigurato Morandi con una bevanda e cannuccia, nel retro vi sono commenti di alcuni critici, l'album \u00e8 stato ristampato in CD nel 1993 dalla BMG; nello stesso anno \u00e8 stato ristampato in vinile come Picture Disc dalla Raro!Records.\nTracce.\nLATO A\nLATO B"}
{"id": "1830101", "revid": "121772818", "url": "https://it.wikipedia.org/wiki?curid=1830101", "title": "Fattori di licensing", "text": "I fattori di \"licensing (in inglese licensing factors\", letteralmente \"fattori autorizzanti\") sono un insieme di proteine che si assemblano nel complesso di pre-replicazione permettendo l'attivazione di un'origine di replicazione del DNA per dare inizio alla replicazione da quel punto. I fattori di \"licensing\" sono presenti fondamentalmente solo nelle cellule eucariote, mentre i procarioti adottano meccanismi pi\u00f9 semplici per l'inizio della replicazione.\nFunzione dei fattori di \"licensing\".\nLe origini di replicazione rappresentano i siti di inizio della replicazione del DNA, per questo la loro attivazione (chiamata \"firing\") deve essere finemente regolata per mantenere il corretto cariotipo della cellula. Le origini vengono \"autorizzate\" alla replicazione una sola volta per ciclo cellulare, evitando cos\u00ec di replicare pi\u00f9 volte una medesima regione di DNA. \nIl controllo che fattori di \"licensing\" esercitano sul ciclo rappresenta un sistema flessibile, necessaria affinch\u00e9 diversi tipi di cellule in un organismo possano controllare la sincronizzazione della replicazione del DNA in base al proprio ciclo cellulare.\nLocalizzazione dei fattori di \"licensing\".\nI fattori sono localizzati in aree cellulari differenti a seconda del tipo di organismo. Nei metazoi, ad esempio, sono comunemente sintetizzati nel citoplasma della cellula quindi importati nel nucleo quando richiesto. Diversa \u00e8 la situazione in lievito, in cui sono i fattori presenti sono degradati e risintetizzati continuamente durante tutto il ciclo cellulare, ma si trovano localizzati nel nucleo per la maggior parte della loro esistenza."}
{"id": "1830104", "revid": "1543377", "url": "https://it.wikipedia.org/wiki?curid=1830104", "title": "Divisione di Bilaspur", "text": "La divisione di Bilaspur \u00e8 una divisione dello stato federato indiano del Chhattisgarh, di 5.586.387 abitanti. Il suo capoluogo \u00e8 Bilaspur.\nLa divisione di Bilaspur \u00e8 stata reintrodotta dal governo statale con decisione del 31 marzo 2008, dopo che nel 2002 era stata abolita dal precedente governo; comprende i distretti di Bilaspur, Janjgir-Champa, Korba e Raigarh. Il 14 aprile 2008 il governo statale ha nominato alla guida della divisione il commissario Shiv Kumar Tiwari."}
{"id": "1830105", "revid": "247222", "url": "https://it.wikipedia.org/wiki?curid=1830105", "title": "Giuseppe Anaclerio", "text": "Carriera.\nDi origine barese, ha debuttato in Serie A con il nel 1991 a 17 anni, disputando 9 partite in massima serie ma retrocedendo; \u00e8 rimasto nella squadra felsinea anche nelle tre stagioni successive, culminate con la retrocessione in serie C1.\nIn seguito ha giocato prevalentemente in Serie C1, con altre due parentesi in Serie B (al nel 2000 ed al Frosinone nel 2006).\nHa chiuso la carriera al . Dopo il ritiro \u00e8 diventato commentatore televisivo e radiofonico per varie testate bolognesi."}
{"id": "1830106", "revid": "1543377", "url": "https://it.wikipedia.org/wiki?curid=1830106", "title": "Divisione di Raipur", "text": "La divisione di Raipur \u00e8 una divisione dello stato federato indiano del Chhattisgarh, di 9.241.022 abitanti. Il suo capoluogo \u00e8 Raipur.\nLa divisione di Raipur \u00e8 stata reintrodotta dal governo statale con decisione del 31 marzo 2008, dopo che nel 2002 era stata abolita dal precedente governo; comprende i distretti di Dhamtari, Durg, Kawardha, Mahasamund, Raipur e Rajnandgaon. Il 14 aprile 2008 il governo statale ha nominato alla guida della divisione il commissario B. L. Agrawal."}
{"id": "1830109", "revid": "1543377", "url": "https://it.wikipedia.org/wiki?curid=1830109", "title": "Divisione di Surguja", "text": "La divisione di Surguja \u00e8 una divisione dello stato federato indiano del Chhattisgarh, di 3.295.896 abitanti. Il suo capoluogo \u00e8 Ambikapur.\nLa divisione di Surguja \u00e8 stata reintrodotta dal governo statale con decisione del 31 marzo 2008, dopo che nel 2002 era stata abolita dal precedente governo; comprende i distretti di Jashpur, Korea e Surguja. Il 14 aprile 2008 il governo statale ha nominato alla guida della divisione il commissario Manoj Pingua."}
{"id": "1830129", "revid": "913245", "url": "https://it.wikipedia.org/wiki?curid=1830129", "title": "Brad Walker", "text": "Biografia.\nOltre al titolo outdoor conquistato nel 2007, pu\u00f2 vantare anche il titolo mondiale indoor nel salto con l'asta conquistato nel 2006, nonch\u00e9 due argenti vinti ai Mondiali del 2005 e ai Mondiali indoor del 2008.\nA Eugene l'8 giugno 2008 ha saltato la misura di 6,04 metri, record nord-centroamericano che lo posiziona al 7\u00ba posto tra i migliori astisti di sempre."}
{"id": "1830130", "revid": "62004", "url": "https://it.wikipedia.org/wiki?curid=1830130", "title": "Rodolfo Mart\u00edn Arruabarrena", "text": ""}
{"id": "1830133", "revid": "47767", "url": "https://it.wikipedia.org/wiki?curid=1830133", "title": "Annie", "text": ""}
{"id": "1830136", "revid": "35813", "url": "https://it.wikipedia.org/wiki?curid=1830136", "title": "Chang e Eng Bunker", "text": ""}
{"id": "1830138", "revid": "848247", "url": "https://it.wikipedia.org/wiki?curid=1830138", "title": "Shreveport", "text": "Shreveport ( ) \u00e8 un comune (\"city\") degli Stati Uniti d'America e capoluogo della parrocchia di Caddo nello Stato della Louisiana. Una piccola parte della citt\u00e0 si estende nella parrocchia di Bossier. La popolazione era di 188,978 persone al censimento del 2018, il che la rende la terza citt\u00e0 pi\u00f9 popolosa dello stato e la 109\u00aa citt\u00e0 pi\u00f9 popolosa della nazione.\nShreveport venne fondata nel 1836 dalla Shreve Town Company, una societ\u00e0 fondata per sviluppare una citt\u00e0 all'incrocio tra il nuovo fiume navigabile Red River e il Texas Trail, una strada via terra lungo la Repubblica del Texas e, prima di allora, in Messico.\nShreveport \u00e8 il centro commerciale e culturale della regione Ark-La-Tex, dove si incontrano Arkansas, Louisiana e Texas.\nGeografia fisica.\nSecondo lo United States Census Bureau, la citt\u00e0 ha una superficie totale di 312,95 km\u00b2, dei quali 272,92\u00a0km\u00b2 di territorio e 40,03\u00a0km\u00b2 di acque interne (12,79% del totale).\nStoria.\nIl sito di Shreveport fu scelto a causa della sua posizione tra il Red River e il Texas Trail. Il Red River divenne navigabile a Shreveport grazie al capitano Henry Miller Shreve, che comandava allora lo United States Army Corps of Engineers. Un vicolo cieco naturale e una grande zattera, bloccavano il passaggio alla navigazione. Shreve utilizz\u00f2 un battello appositamente modificato, l\"Heliopolis\", al fine di rimuovere il vicolo cieco\nI terreni della citt\u00e0 furono acquistati dalla trib\u00f9 dei Caddo nel 1835. Nel 1838, la parrocchia di Caddo fu creata e Shreveport ne divenne il capoluogo. In Louisiana, le parrocchie costituiscono un livello amministrativo equivalente a quello delle contee. Il 20 marzo 1839, la citt\u00e0 ha cambiato il suo nome in \"Shreveport\". In origine, la citt\u00e0 era composta da 64 blocchi, otto vie est-ovest dal Red River e otto vie nord-sud del Croix-Bayou, uno dei suoi affluenti\nShreveport divenne rapidamente una citt\u00e0 del centro per il commercio, grazie alle merci in transito sui battelli a vapore. Le produzioni riguardavano il cotone e le colture agricole. Shreveport possedeva anche un mercato per gli schiavi, sebbene il commercio degli schiavi non era diffuso come in altre parti dello Stato. I battelli a vapore moltiplicarono sul Red River, e i lavoratori portuali caricavano e scaricavano le merci. Nel 1860, Shreveport era una popolazione libera di 2.200 abitanti e 1.300 schiavi.\nDurante la guerra civile, Shreveport era una roccaforte confederata e la sede del ministero dell'esercito confederato. Dopo la sconfitta dell'esercito confederato, la guerra civile continu\u00f2 per diversi mesi in Occidente per la resa di Robert Edward Lee nell'aprile 1865, e Shreveport divenne brevemente la capitale confederata. Il presidente confederato Jefferson Davis cerc\u00f2 di fuggire a Shreveport quando lasci\u00f2 Richmond.\nShreveport possiede sei quartieri storici inseriti nel patrimonio nazionale. Shreveport \u00e8 la seconda citt\u00e0 della Louisiana dopo New Orleans a possedere il maggior numero di siti storici.\nIl Red River, aperto da Shreve nel 1830, rimase navigabile fino al 1914, e la ferrovia prese il controllo del fiume per il trasporto di merci e persone.\nSociet\u00e0.\nEvoluzione demografica.\nSecondo il censimento del 2010, la popolazione era di 199.311 abitanti.\nI dati del 2018 parlano di 188.978 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 55,7% di bianchi, il 40,16% di afroamericani, lo 0,36% di nativi americani, l'1,32% di asiatici, lo 0,05% di oceaniani, lo 0,93% di altre razze, e l'1,48% di due o pi\u00f9 etnie. Ispanici o latinos di qualunque razza erano il 2,52% della popolazione."}
{"id": "1830140", "revid": "22356", "url": "https://it.wikipedia.org/wiki?curid=1830140", "title": "Megalosauro", "text": ""}
{"id": "1830141", "revid": "287204", "url": "https://it.wikipedia.org/wiki?curid=1830141", "title": "Punto Natural Power", "text": ""}
{"id": "1830142", "revid": "33277", "url": "https://it.wikipedia.org/wiki?curid=1830142", "title": "Shreveport (Louisiana)", "text": ""}
{"id": "1830143", "revid": "695564", "url": "https://it.wikipedia.org/wiki?curid=1830143", "title": "Fortza paris (album)", "text": "Fortza paris \u00e8 il quinto album dei Tazenda, pubblicato nel 1995 dalla Visa Record e dalla Dischi Ricordi. Sar\u00e0 l'ultimo album completamente composto di inediti al quale parteciper\u00e0 il cantante Andrea Parodi.\nIl disco.\nCanzoni da notare sono, oltre alla canzone che d\u00e0 il titolo all'album, il quale \u00e8 stato ispirato da un antico motto dei sardi: \"Rios de alenos\", \"Frore in su nie\" e \"Procurade 'e moderare\", reinterpretazione di un inno popolare sardo scritto nel 1794."}
{"id": "1830150", "revid": "1313191", "url": "https://it.wikipedia.org/wiki?curid=1830150", "title": "Geraniales", "text": "Geraniales \u00e8 un ordine di piante angiosperme che prende il nome dalla famiglia delle Geraniaceae, qui inclusa.\nQuesto taxon \u00e8 prevalentemente composto da piante erbacee, la loro importanza economica \u00e8 legata alla commercializzazione di alcune specie di \"Pelargonium\", comunemente note come Pelargoni.\nTassonomia.\nGeraniales \u00e8 un ordine di piccole dimensioni, comprendente circa 870 specie ripartite fra due famiglie, a loro volta suddivise in 13 generi. Col tempo \u00e8 stato sottoposto a diversi cambiamenti nella sua composizione, fino alla ridefinizione di Francoaceae in \"sensu lato\" con la classificazione APG IV del 2016 e la conseguente riduzione dell'ordine a sole due famiglie.\nClassificazione APG IV.\nCon la moderna classificazione APG IV (2016) all'interno dell'ordine Geraniales sono incluse due sole famiglie. La dicitura \"\" (Nomen conservandum) indica un nome che deve essere preservato, pertanto quel certo nome scientifico gode di specifiche protezioni a livello nomenclaturale.\nSistema Cronquist.\nNel Sistema Cronquist (1981), le Geraniales erano invece composte dalla seguenti cinque famiglie:"}
{"id": "1830155", "revid": "125909597", "url": "https://it.wikipedia.org/wiki?curid=1830155", "title": "Emanuele Barresi", "text": "Biografia.\nGrande appassionato di teatro, Barresi ha cominciato a lavorare con la compagnia \"Il Teatro del Carretto\". In quegli anni conosce Paolo Virz\u00ec e insieme lavorano in una compagnia teatrale amatoriale; successivamente prende parte a diversi film del regista livornese, in parti minori.\nDopo queste esperienze, Barresi si trasferisce da Livorno a Roma per essere pi\u00f9 vicino al mondo del cinema, e qui partecipa a diverse fiction televisive, tra le quali \"Turbo\", \"Distretto di polizia\", \"I liceali\".\nNel 2008 scrive e dirige la pellicola \"Non c'\u00e8 pi\u00f9 niente da fare\".\nNel 2010 \u00e8 il gelataio protagonista di vari episodi pubblicitari per la Sammontana. Dal 2018 \u00e8 nel cast della soap opera trasmessa su Rai 1 \"Il paradiso delle signore\"."}
{"id": "1830156", "revid": "228587", "url": "https://it.wikipedia.org/wiki?curid=1830156", "title": "Bilaspur", "text": ""}
{"id": "1830157", "revid": "339392", "url": "https://it.wikipedia.org/wiki?curid=1830157", "title": "Dipendenze della Corona britannica", "text": ""}
{"id": "1830158", "revid": "767487", "url": "https://it.wikipedia.org/wiki?curid=1830158", "title": "Stewart Houston", "text": ""}
{"id": "1830159", "revid": "291989", "url": "https://it.wikipedia.org/wiki?curid=1830159", "title": "Consorti dei sovrani di Scozia", "text": "Quello che segue \u00e8 un elenco delle regine consorti e dei principi consorti del Regno di Scozia (843-1707, cio\u00e8 i coniugi dei re di Scozia, che de iure non governavano il regno.\nLa storia dei primi anni del regno di Scozia \u00e8 spesso confusa e ignota, ci\u00f2 \u00e8 dovuto al fatto che le informazioni fornite dalle fonti del tempo sono spesso contraddittorie o vaghe e imprecise, per questo motivo non si hanno molte informazioni sulle consorti dei re di Scozia, prima del regno di Malcolm III di Scozia 1058-1093, se non in rari casi.\nNel 1707 con l'Atto di Unione, il Regno di Scozia, si un\u00ec al Regno d'Inghilterra formando il Regno di Gran Bretagna, Giorgio di Danimarca fu quindi l'ultimo principe consorte di Scozia e primo principe consorte di Gran Bretagna.\nCommonwealth (1651-1660).\nDurante la repubblica puritana di Oliver Cromwell, la consorte del Lord Protettore prendeva il titolo di Lady Protettrice di Inghilterra, Scozia ed Irlanda"}
{"id": "1830163", "revid": "1410376", "url": "https://it.wikipedia.org/wiki?curid=1830163", "title": "Pieralfonso Fratta Pasini", "text": "Biografia.\nAgente assicurativo e agente procuratore dal 1986, \u00e8 uno dei soci fondatori del club di servizio \"Round Table\" del Benaco.\n\u00c8 padre di due figli.\nCarriera.\nIncarichi di partito e attivit\u00e0 politica.\nInizia la sua attivit\u00e0 politica aderendo al Partito Liberale di cui \u00e8 vicesegretario cittadino e tesoriere a Verona.\nNel 1994 aderisce a Forza Italia, assumendo i ruoli di delegato del collegio 2 di Verona, coordinatore cittadino, e vice coordinatore regionale del Veneto.\nIl 14 marzo 2012 si dimette dal Popolo della Libert\u00e0, partito di cui era membro dalla sua fondazione nel 2009. Annuncia la nascita di una lista civica indipendente a sostegno del sindaco uscente Tosi, e il 7 giugno crea Passione e Libert\u00e0, lista civico di ideali liberali, appoggiata dalla tre istituzioni finanziarie di Verona: a Cattolica Assicurazioni e la Fondazione Cariverona e il Banco Popolare, di cui era presidente suo cugino, l'avvocato Carlo Fratta Pasini.\nIncarichi istituzionali e attivit\u00e0 parlamentare.\nViene eletto per la prima volta deputato di Forza Italia nel 1996 (XIII legislatura), entrando a far parte della XI commissione permanente - Lavoro pubblico e privato, del comitato permanente per la formazione e della XIII commissione permanente - Agricoltura.\nRieletto nel 2001 (XIV Legislatura), fa parte della XI commissione permanente - Lavoro pubblico e privato, della XIV commissione - Politiche Unione europea e della XIII Commissione - Agricoltura. \u00c8 anche componente del direttivo del gruppo parlamentare di Forza Italia con delega alla segreteria generale e ai rapporti con le categorie.\nNelle elezioni politiche del 2006 (XV legislatura) viene rieletto per la terza volta alla Camera dei deputati col ruolo di vicepresidente del gruppo parlamentare di Forza Italia con delega alla segreteria generale, e fa parte della X commissione - Attivit\u00e0 Produttive.\nIncarichi e attivit\u00e0 negli enti locali.\nDal 1994 al 1998 copre la carica di consigliere comunale a Verona e, primo degli eletti nella lista Forza Italia - CCD alle elezioni amministrative, di presidente del consiglio comunale dal giugno 1994 al maggio 1996.\nNominativo con pi\u00f9 preferenze di voto nella lista di Forza Italia, cinque anni pi\u00f9 tardi viene approvata una sua proposta di legge che raddoppia le pene detentive per il reato di violazione di domicilio\nDa giugno 2007 a maggio 2012, \u00e8 presidente del consiglio comunale di Verona, nell'ottobre 2009 \u00e8 eletto vice presidente vicario del coordinamento dei consigli comunali italiani nel corso della XXVI assemblea annuale dell'ANCI, svoltasi a Torino. A maggio del 2011, annuncia in tale veste l'avvio di iniziative politiche e contro il taglio dei permessi retribuiti ai consiglieri comunali, ridotti dalla giornata lavorativa completa al tempo di viaggio e delle attivit\u00e0 assembleari di dibattito e voto.\nNel 2014 \u00e8 nominato nel Cda di Aerogest, fondata da Camera di commercio, Provincia e Comune di Verona pi\u00f9 la Provincia di Trento, e prima azionista al 47% della societ\u00e0 che controlla gli scali di Verona e Brescia, nel cui capitale entra con una quota iniziale del 35% il gruppo Save, gestore degli aeroporti di Venezia e Treviso."}
{"id": "1830169", "revid": "287204", "url": "https://it.wikipedia.org/wiki?curid=1830169", "title": "Teodorico Pietrocola Rossetti", "text": "Biografia.\nTeodorico Pietrocola, figlio di Luigi e di Cleofe Marchesani, fece studi umanistici a Napoli, dove si leg\u00f2 agli ambienti liberali e giobertiani. Nel Regno di Napoli, in seguito ai moti insurrezionali del 1848 a cui partecip\u00f2, fu condannato a morte. Fugg\u00ec a Livorno, dove pubblic\u00f2 un opuscolo usando per la prima volta il cognome Rossetti in onore dello zio, il poeta e patriota Gabriele Rossetti. All'inizio us\u00f2 lo pseudonimo di \"Teodorico Rossetti\", che in seguito trasformer\u00e0 in \"Teodorico Pietrocola Rossetti\". Poco dopo si trasfer\u00ec in Francia, trovando il tempo e il modo di lasciarsi coinvolgere nei moti operai del 1851 a Lione. Il colpo di Stato bonapartista del 1851 lo indusse a traversare la Manica.\nIn Inghilterra fu accolto calorosamente da Gabriele e dalla sua famiglia che frequent\u00f2 assiduamente per cinque anni insieme ai suoi cugini di secondo grado Maria, istitutrice e critica letteraria e futura suora anglicana, Dante Gabriel, poeta e pittore pre-raffaellita, William, scrittore e critico letterario, e Christina Rossetti, poetessa. Qui, in un ambiente culturale molto ricco, conobbe altri frequentatori di casa Rossetti, tra cui Lewis Carroll, che divent\u00f2 suo amico e per il quale tradusse in italiano \"Alice nel paese delle meraviglie\" e il nobile fiorentino Piero Guicciardini, che lo port\u00f2, insieme a Gabriele e alle sue figlie, a frequentare per un certo tempo i gruppi di evangelici a Londra. Ci\u00f2 port\u00f2 alla sua conversione al cristianesimo evangelico avvenuta nel 1853. \nGrazie all'intercessione di Piero Guicciardini nel 1857 rientr\u00f2 in Italia (nel Regno di Sardegna), con un passaporto a firma del conte di Cavour con esplicita motivazione: \"per andare ad Alessandria a predicare l'Evangelo\": da allora si mise al lavoro con una testimonianza continua e costante, formando comunit\u00e0 evangeliche. Fu tra i fondatori e conduttori del movimento delle \u201cChiese Cristiane Libere\u201d ( oggi \u201cChiese dei fratelli\u201d) , per l'edificazione delle quali scrisse circa duecento inni e partecip\u00f2 alla traduzione della Bibbia dai testi originali ebraici e greci. \nStabilitosi ad Alessandria, inizi\u00f2 un'intensa opera di evangelizzazione, da cui nacquero diverse comunit\u00e0 nel Piemonte.\nLa collaborazione con Piero Guicciardini, che egli considerava una sorta di \"padre spirituale\", rimase costante. Guicciardini era il principale organizzatore di quella campagna di evangelizzazione in Italia: egli si manteneva in contatto con vari comitati evangelici a Nizza e Ginevra, e con gli amici in Gran Bretagna, teneva l'amministrazione, inviava resoconti dell'Opera ai donatori, manteneva contatti con le autorit\u00e0 pubbliche. A Pietrocola Rossetti spettava, invece, il compito di evangelizzare, curare i nuovi convertiti, riunirli in comunit\u00e0, istruire i futuri evangelisti, scrivere inni, insegnare ed esercitare la cura d'anime. Inoltre, dove era possibile, fondava scuole.\nAlcune comunit\u00e0 nacquero lungo le direttrici ferroviarie intorno ad Alessandria, uno dei principali nodi ferroviari dell'Italia settentrionale. Tra gli \"operai dell'Evangelo\" spesso vi erano dei ferrovieri che, durante le pause del servizio, illustravano ai colleghi la fede evangelica.\nNel 1866 con la moglie si trasfer\u00ec a Firenze.\nNel 1870 Pietrocola Rossetti inizi\u00f2 la pubblicazione del periodico: \"La Vedetta Cristiana\". Nel 1872 tradusse in italiano \"Alice nel paese delle meraviglie\" di Lewis Carroll, del quale era stato amico.\nNel 1874 a Bologna ricevette il sacramento del battesimo nella sua Chiesa evangelica (non ritenendo valido o significativo il battesimo nella Chiesa cattolico-romana, ricevuto da neonato).\nNel 1881 venne colpito da paralisi, e mor\u00ec il 3 giugno 1883, all'et\u00e0 di 58 anni."}
{"id": "1830171", "revid": "339392", "url": "https://it.wikipedia.org/wiki?curid=1830171", "title": "Alexander Robert Todd", "text": ""}
{"id": "1830173", "revid": "287204", "url": "https://it.wikipedia.org/wiki?curid=1830173", "title": "Thibodaux", "text": "Thibodaux \u00e8 una citt\u00e0 degli Stati Uniti d'America, capoluogo della Parrocchia di Lafourche nello Stato della Louisiana.\nSi estende su una superficie di 14,2 km\u00b2 e nel censimento del 2000 contava 14.431 abitanti (1.018,1 per km\u00b2), passati secondo una stima del 2007 a 14.158.\nQuando nel 1830 ottenne lo status di \"City\" si chiamava Thibodauxville in onore di Henry Schuyler Thibodaux, padrone della piantagione locale e gi\u00e0 governatore della Louisiana. Assunse il nome di Thibodeaux nel 1838 e nel 1918 quello attuale di Thibodaux."}
{"id": "1830180", "revid": "132266", "url": "https://it.wikipedia.org/wiki?curid=1830180", "title": "Battaglia del mare di Barents", "text": "La battaglia del mare di Barents venne combattuta il 31 dicembre 1942 nelle acque del Mare di Barents, nell'ambito dei pi\u00f9 vasti eventi del teatro dell'Artico della seconda guerra mondiale.\nLa battaglia si origin\u00f2 dal tentativo della Kriegsmarine tedesca di distruggere un convoglio navale di rifornimento degli Alleati diretto dal Regno Unito al porto sovietico di Murmansk. Difeso da unit\u00e0 leggere della Royal Navy britannica comandate dal capitano Robert Sherbrooke, il convoglio JW 51B fu quindi l'oggetto degli attacchi di un forte gruppo navale di superficie tedesco agli ordini dell'ammiraglio Oskar Kummetz, comprendente gli incrociatori pesanti \"Admiral Hipper\" e \"Lutzow\" e sei cacciatorpediniere. Pur subendo diverse perdite tra navi affondate o danneggiate, la scorta riusc\u00ec a trattenere i tedeschi fino all'intervento della forza di incrociatori britannici dell'ammiraglio Robert Burnett, la quale danneggi\u00f2 l\"Hipper\" e affond\u00f2 un cacciatorpediniere tedesco. Con le mani legate da ordini tassativi che gli imponevano di non correre rischi inutili, Kummetz ruppe il contatto e fugg\u00ec senza essere riuscito ad affondare nemmeno uno dei mercantili del convoglio JW 51B, il quale giunse a destinazione nei giorni seguenti.\nPur modesto sul piano materiale, lo scontro fu un grave insuccesso strategico per la Germania nazista e scaten\u00f2 le ire di Adolf Hitler, che arriv\u00f2 ad accusare la Marina di incompetenza e a sostenere la totale inutilit\u00e0 delle grandi unit\u00e0 da combattimento di superficie. Il comandante in capo della Kriegsmarine, \"Gro\u00dfadmiral\" Erich Raeder, rassegn\u00f2 quindi le dimissioni dall'incarico pochi giorni dopo la battaglia e fu sostituito con l'ammiraglio Karl D\u00f6nitz.\nAntefatti.\nLa rotta artica.\nAll'inizio del 1942 il sostegno degli Alleati occidentali alla lotta dell'Unione Sovietica sul fronte orientale, tramite l'invio di ampi quantitativi di armamenti, materiali e materie prime, era divenuto una priorit\u00e0 strategica della massima importanza. Varie vie di approvvigionamento alla volta dell'URSS era state aperte tramite il porto di Vladivostok nel Pacifico e tramite il \"Corridoio persiano\" via Golfo Persico, ma la rotta pi\u00f9 rapida e immediata per far affluire i carichi era quella che univa direttamente il Regno Unito al porto di Murmansk nel nord della Russia, attraverso i bacini del Mare di Norvegia e del Mare di Barents, per il tramite di covogli di mercantili sotto la protezione delle unit\u00e0 navali da guerra della Home Fleet della Royal Navy britannica.\nSeppure fosse la rotta pi\u00f9 veloce, quella dei \"convogli artici\" era anche la pi\u00f9 pericolosa: unitamente alle avverse condizioni meteo, con frequenti tempeste e presenza di ghiacci alla deriva, la rotta era esposta per quasi la sua intera lunghezza alle azioni di contrasto delle forze armate tedesche in partenza dalle vicine basi nella Norvegia occupata. Il problema non era di facile soluzione: nei mesi estivi, l'arretramento del limite dei ghiacci consentiva alle navi alleate di navigare anche a 300 miglia nautiche da Capo Nord tenendosi di conseguenza ben lontane dalle basi aeree tedesche, ma le lunghe giornate di luce date dal fenomeno del \"Sole di mezzanotte\" li rendevano facilmente individuabili da parte dei sommergibili della Kriegsmarine (U-Boot); all'opposto, nei mesi invernali le poche ore di luce ostacolavano le attivit\u00e0 dei battelli subacquei tedeschi, ma l'ampliarsi della calotta artica obbligava i convogli ad avvicinarsi anche a 150 miglia da Capo Nord, finendo ben dentro il raggio d'azione dei velivoli della Luftwaffe. Agli U-Boot e agli aerei si aggiungeva poi la minaccia delle unit\u00e0 di superficie della Kriegsmarine, le quali potevano sfruttare i numerosi fiordi e insenature lungo la costa norvegese come basi sicure da cui intraprendere improvvise uscite in mare a caccia dei convogli nemici.\nDopo aver inizialmente sottovalutato l'importanza dei convogli artici di aiuto all'Unione Sovietica, i tedeschi corsero rapidamente ai ripari: se i primi convogli salpati sul finire del 1941 e nei primi mesi del 1942 erano arrivati a destinazione subendo perdite risibili, a partire dal marzo 1942 il contrasto si fece progressivamente crescente mentre sempre pi\u00f9 aerei, U-Boot e unit\u00e0 di superficie tedesche venivano dislocate nelle basi della Norvegia settentrionale. Il primo semestre del 1942 si chiuse per gli Alleati con la perdita di 23 mercantili sui 246 che avevano intrapreso il viaggio, unitamente all'affondamento di due incrociatori e due cacciatorpediniere della Royal Navy impegnati nelle missioni di scorta ai convogli; il secondo semestre, tuttavia, fu ben pi\u00f9 sanguinoso.\nTra la fine di giugno e l'inizio di luglio il convoglio PQ-17 sub\u00ec ripetuti attacchi aerei e di sommergibili, in particolare dopo l'avventata decisione del comando britannico di ritirare le unit\u00e0 di scorta a causa della minaccia di una sortita della potente nave da battaglia tedesca \"Tirpitz\": 24 dei 36 mercantili del convoglio furono quindi colati a picco, con la perdita dei due terzi del carico trasportato. Al successivo convoglio PQ-18 salpato in settembre non and\u00f2 meglio: per quanto la reazione delle unit\u00e0 di scorta avesse inflitto dure perdite ai tedeschi (40 aerei abbattuti e tre U-Boot colati a picco), solo 27 dei 40 mercantili partiti riuscirono a raggiungere la loro destinazione Il contemporaneo convoglio QP-14, che negli stessi giorni percorreva la rotta inversa da Murmansk al Regno Unito con 20 mercantili scarichi, fu parimenti attaccato dai tedeschi perdendo quattro mercantili oltre a un cacciatorpediniere e un dragamine delle forze di scorta.\nInterruzione e ripresa dei convogli.\nDopo le pesanti perdite del giugno-settembre 1942, il comando britannico sospese l'invio di ulteriori convogli sulla rotta artica in attesa di mettere a punto nuove e pi\u00f9 efficaci tattiche di protezione; le unit\u00e0 di scorta della Royal Navy erano inoltre richieste in Atlantico per proteggere gli sbarchi anfibi in Nordafrica progettati per l'inizio di novembre. Tra il 29 ottobre e il 9 novembre gli Alleati fecero salpare una serie di mercantili non scortati (operazione FB), incaricati di navigare singolarmente alla volta di Murmansk puntando tutto sulla furtivit\u00e0 per sfuggire ai tedeschi: dei 13 mercantili salpati cinque furono affondati e altri tre costretti a tornare indietro, mentre le forti proteste della marina mercantile circa il fatto che gli equipaggi fossero stati lasciati soli in bal\u00eca del nemico obblig\u00f2 il comando britannico a tornare alla formula dei convogli scortati. La fine del 1942 era un momento critico per l'Unione Sovietica, con i combattimenti della decisiva battaglia di Stalingrado in pieno svolgimento, e la necessit\u00e0 di rifornimenti bellici era pi\u00f9 pressante che mai.\nPer la ripresa delle spedizioni l'Ammiragliato britannico concep\u00ec un sistema di protezione dei convogli a triplo strato. Il primo livello era rappresentato dalla scorta diretta, che accompagnava fisicamente i mercantili: composta da unit\u00e0 leggere come cacciatorpediniere, fregate e corvette, la sua funzione era quella di contrastare principalmente gli U-Boot e gli attacchi aerei al convoglio. Pi\u00f9 a distanza seguivano due raggruppamenti di unit\u00e0 da guerra, il cui scopo era contrastare le unit\u00e0 di superficie tedesche: la scorta ravvicinata, composta da una squadra di incrociatori, e la scorta a distanza, collocata pi\u00f9 lontano da convoglio e comprendente le navi da battaglia e le portaerei della Home Fleet. L'idea era anche quella di attirare in una trappola le unit\u00e0 di superficie della Kriegsmarine: la scorta ravvicinata non era cos\u00ec potente da indurre i tedeschi a non rischiare lo scontro e ritirarsi, ma era comunque sufficientemente forte da poter resistere per il tempo sufficiente a far intervenire la scorta a distanza; quest'ultima avrebbe puntato a interporsi tra i tedeschi e le loro basi in Norvegia, prendendo in una tenaglia il nemico.\nIl nuovo sistema di convogli per l'Unione Sovietica riprese il 16 dicembre 1942, quando il convoglio JW 51A salp\u00f2 da Loch Ewe per Murmansk con la sua tripla scorta; il maltempo imped\u00ec ai velivoli da ricognizione tedeschi di avvistare il convoglio, che giunse a destinazione il 25 dicembre senza aver incontrato il nemico. Mentre il JW 51A stava ancora completando il suo tragitto, un secondo convoglio britannico si apprestava a partire per Murmansk.\nForze in campo.\nIl convoglio.\nIl 22 dicembre il convoglio JW 51B lasci\u00f2 Loch Ewe per Murmansk con quindici tra mercantili e petroliere di varie nazionalit\u00e0; il carico trasportato comprendeva pi\u00f9 di 200 carri armati, circa camion, 125 aerei, tonnellate di olio combustibile, tonnellate di carburante avio e tonnellate di merci varie. Il convoglio era organizzato in quattro file da tre o quattro navi da trasporto, con ogni fila distante circa un chilometro dall'altra e ogni nave distante 400 metri da quella che la precedeva e la seguiva; l'andatura era regolata dalla nave pi\u00f9 lenta, e raggiungeva gli 8 nodi. Ogni convoglio era sotto la direzione di un \"commodoro\" (nessuna affinit\u00e0 con il grado militare di commodoro), che per il JW 51B era il capitano di vascello R.A. Melhuish, imbarcato sul mercantile \"Empire Archer\" che si trova all'inizio della seconda colonna di destra; il ruolo del commodoro era quello di dirigere e dare istruzioni ai mercantili del convoglio, ma senza autorit\u00e0 sulla scorta.\nLa scorta diretta al convoglio era assicurata da un piccolo gruppo navale della Royal Navy comprendente le corvette della classe Flower e , il dragamine e i pescherecci armati HMT \"Vizalma\" e HMT \"Northen Gem\". Nel corso del primo tratto del tragitto la scorta diretta fu rinforzata dalla \"Western Local Escort\", composta dai cacciatorpediniere , , e . Il 25 dicembre, dopo che il JW 51B ebbe lasciato le acque delle isole britanniche per inoltrarsi nel Mare di Norvegia, la \"Western Local Escort\" si ritir\u00f2 e il suo posto venne preso dalla 17th Destroyer Flotilla del capitano di vascello Robert Sherbrooke, il quale assunse la guida della scorta diretta del convoglio; la formazione comprendeva i moderni (erano stati varati tra il 1941 e il 1942) cacciatorpediniere di classe O (nave di bandiera di Sherbrooke), , , e oltre al pi\u00f9 datato (era stato varato nel 1929) cacciatorpediniere di classe A .\nLa scorta ravvicinata al convoglio era garantita dalla formazione del retroammiraglio Robert Burnett, un veterano della operazioni sulla rotta artica, comprendente gli incrociatori leggeri e : il primo era un'unit\u00e0 della classe Town e il secondo della classe Crown Colony; ciascuno di essi disponeva di 12 cannoni da 152\u00a0mm e, come dimensioni, erano simili agli incrociatori tedeschi. Accompagnavano gli incrociatori di Burnett anche due cacciatorpediniere, lo (di classe M) e lo (di classe O come il grosso delle navi di Sherbrooke). Reduce dalla scorta del JW 51A felicemente portata a termine, la formazione di Burnett stava rientrando da Murmansk verso ovest e si ricongiunse al JW 51B il 27 dicembre mentre il convoglio si apprestava a intraprendere la parte pi\u00f9 rischiosa del viaggio, il doppiaggio di Capo Nord.\nCompletava il dispositivo di protezione del convoglio la scorta a distanza, rappresentata da uno scaglione distaccato della Home Fleet comprendente la moderna nave da battaglia , l'incrociatore pesante e cinque cacciatorpediniere, tutti agli ordini dell'ammiraglio William Frederic Wake-Walker. Due gruppi di sommergibili alleati fornivano ulteriore protezione a distanza: il primo, con tre battelli britannici e uno polacco, era disposto sulla rotta del convoglio al largo dell'Islanda mentre il secondo, con quattro battelli britannici e uno olandese, formava un cordone lungo la costa norvegese per segnalare eventuali sortite in mare dei tedeschi.\nI tedeschi.\nLe intercettazioni delle comunicazioni degli Alleati, portate avanti dal B-Dienst tedesco, avevano messo in allarme l'alto comando di Berlino circa la partenza del convoglio JW 51B e le forze aeronavali dislocate nel nord della Norvegia furono allertate per un intervento contro di esso. Nel dicembre 1942, tuttavia, la situazione non era pi\u00f9 cos\u00ec rosea per i tedeschi e molte delle risorse che avevano consentito i successi contro i precedenti convogli artici non erano pi\u00f9 disponibili.\nCon la situazione sul fronte orientale compromessa dopo l'accerchiamento delle forze tedesche a Stalingrado, la Luftwaffe aveva dovuto richiamare gran parte delle sue risorse aeree e dei suoi equipaggi pi\u00f9 esperti dal settore norvegese per impiegarli sul fronte russo, demandando in pratica alla sola Kriegsmarine il contrasto dei convogli sulla rotta per Murmansk. Contemporaneamente, la battaglia dell'Atlantico era entrata nella sua fase pi\u00f9 critica e la maggior parte degli U-Boot erano stati inviati a ovest per contrastare i grandi convogli massicciamente scortati diretti dagli Stati Uniti d'America nel Regno Unito. All'ammiraglio Rolf Carls, comandante delle forze della Kriegsmarine dislocate in Norvegia, restavano solo le grandi navi di superficie, riunite nella squadra da battaglia del viceammiraglio Oskar Kummetz dispersa tra i porti di Trondheim e Narvik e l'ancoraggio del fiordo di Alta, ma anche l'operativit\u00e0 di questa formazione era compromessa: la sempre pi\u00f9 grave carenza di carburante obbligava l'alto comando tedesco a imporre un severo razionamento che limitava le scelte operative dei comandanti in mare, in particolare quando si trattava di impiegare unit\u00e0 particolarmente assetate di combustibile come l'imponente nave da battaglia \"Tirpitz\". In aggiunta, la necessit\u00e0 di alimentare la lotta in Atlantico con sempre pi\u00f9 nuovi sommergibili aveva portato al richiamo dei marinai e degli ufficiali pi\u00f9 esperti dalle navi di superficie, con il loro posto preso in gran parte da reclute appena addestrate.\nOltre che dai problemi materiali, l'operativit\u00e0 delle navi di Kummetz era limitata anche dalle disposizioni che venivano da Berlino. Dopo che in agosto un fallito tentativo di sbarco anglo-canadese aveva avuto luogo a Dieppe nel nord della Francia, Adolf Hitler si era sempre pi\u00f9 convinto che le forze degli Alleati occidentali fossero prossime ad attuare una massiccia operazione di invasione dell'Europa continentale; il \"F\u00fchrer\" aveva quindi dato ordine di allestire un vasto complesso di fortificazioni costiere (il \"Vallo Atlantico\") per proteggere i territori occupati dalla Germania a ovest. Hitler si era anche convinto che i britannici stessero progettando uno sbarco in Norvegia, in particolare per indurre la neutrale Svezia a unirsi agli Alleati, nonostante il comandante della Kriegsmarine \"Gro\u00dfadmiral\" Erich Raeder fosse del parere opposto; dopo la perdita della nave da battaglia \"Bismarck\" e le sue errate valutazioni circa la fattibilit\u00e0 della precedente operazione Cerberus invece pienamente riuscita, il rapporto dell'ufficiale con il \"F\u00fchrer\" era per\u00f2 gravemente incrinato e minacciava di sfaldarsi. Gli ordini di Hitler per la Kriesgmarine erano quindi quelli di non rischiare inutilmente in combattimento le grandi unit\u00e0 di superficie, ritenute essenziali per contrastare uno sbarco degli Alleati in Norvegia.\nBench\u00e9 le navi a disposizione fossero anche pi\u00f9 numerose, per via delle varie limitazioni il contrasto al convoglio JW 51B fu demandato unicamente al gruppo di unit\u00e0 ancorate nel fiordo di Alta, la pi\u00f9 settentrionale delle formazioni di superficie tedesche. Agli ordini diretti di Kummetz, la formazione comprendeva il moderno incrociatore pesante \"Admiral Hipper\", primo della sua classe e armato con otto cannoni da 203\u00a0mm, e l'incrociatore pesante \"Lutzow\" (ex \"corazzata tascabile\" \"Deutschland\"), anch'esso primo della sua classe e dotato di sei cannoni da 280\u00a0mm. Sei cacciatorpediniere facevano da scorta agli incrociatori: lo \"Z4 Richard Beitzen\", lo \"Z6 Theodor Riedel\" e lo \"Z16 Friedrich Eckoldt\", tre tipo \"Zerst\u00f6rer 1934\" varati prima della guerra, e gli \"Z29, Z30\" e \"Z31\", moderne unit\u00e0 tipo \"Zerst\u00f6rer 1936A\" varate dopo lo scoppio del conflitto.\nLa battaglia.\nI tedeschi salpano.\nNonostante l'avvistamento di un aereo da ricognizione a lungo raggio tedesco Focke-Wulf Fw 200 il 24 dicembre, il convoglio JW 51B procedette inizialmente senza particolari problemi nella sua navigazione attraverso il Mare di Norvegia; il tempo tuttavia peggior\u00f2 rapidamente, con scarsa visibilit\u00e0, bufere di neve, mare in tempesta e venti forza 12 sulla scala di Beaufort che, pur proteggendo il convoglio dalla minaccia di attacchi aerei tedeschi, obbligarono infine i mercantili a rompere la formazione concordata per procedere in un'unica lunga fila. Una violenta tempesta tra il 28 e il 29 dicembre framment\u00f2 ulteriormente la formazione: il cargo britannico \"Dover Hill\" dovette invertire la rotta e rientrare verso il Regno Unito con lo scafo e le caldaie danneggiate, mentre altri cinque mercantili unitamente al cacciatorpediniere \"Oribi\" (che ebbe la girobussola messa fuori uso) e al peschereccio armato \"Vizalma\" rimasero separati dal resto del gruppo e dovettero procedere per conto proprio alla volta di Murmansk.\nSolo il 30 dicembre i tedeschi poterono acquisire la posizione corretta del convoglio, quando il sommergibile \"U-354\" lo avvist\u00f2 a circa 230 miglia nautiche a settentrione di Capo Nord e 50 miglia a sud dell'Isola degli Orsi, iniziando a pedinarlo per segnalare eventuali cambi di rotta; non avvistando le formazioni di scorta di Wake-Walker e Burnett, che si tenevano a distanza dai mercantili, il sommergibile rifer\u00ec che la protezione del convoglio era alquanto leggera e in particolare che non comprendeva unit\u00e0 da guerra pi\u00f9 grandi di un cacciatorpediniere. Ricevuta la notizia, Raeder diede immediatamente l'ordine di attuare la sortita della squadra di Kummetz da Alta, sotto il nome in codice di operazione Regenbogen (\"arcobaleno\" in lingua tedesca).\nKummetz prese il mare alle 18:00 del 30 dicembre con l\"Hipper\" (nave di bandiera dell'ammiraglio tedesco), il \"Lutzow\" e i sei cacciatorpediniere di scorta; l'intenzione era quella di intercettare il convoglio il giorno seguente, mentre questi si trovava a transitare per il Mare di Barents. Il piano d'attacco elaborato da Kummetz prevedeva, nel corso della notte tra il 30 e il 31 dicembre, di andare incontro al convoglio nemico dividendo al tempo stesso la squadra tedesca in due formazioni di eguale forza, con l\"Hipper\" e tre cacciatorpediniere a nord-ovest e il \"Lutzow\" e gli altri tre cacciatorpediniere 75 miglia pi\u00f9 a sud-est; i cacciatorpediniere si sarebbero aperti a ventaglio precedendo a 15 miglia di distanza ciascun incrociatore, in modo da fungere da vedette avanzate. Non appena il convoglio fosse stato avvistato, il gruppo dell\"Hipper\" si sarebbe mosso all'attacco da nord, puntando ad attirare su di s\u00e9 i cacciatorpediniere della scorta britannica e a obbligare i mercantili a piegare verso sud per sfuggire al contatto, spingendoli cos\u00ec incontro al gruppo del \"Lutzow\" che ne avrebbe fatto facilmente strage.\nGli ordini dati a Kummetz non erano esattamente il massimo della chiarezza: al momento della partenza Raeder comand\u00f2 all'ammiraglio di \u00abevitare il contatto con una forza superiore, in caso contrario annientare il nemico in conformit\u00e0 al piano stabilito\u00bb. Poco dopo aver lasciato il fiordo di Alta, tuttavia, a Kummetz fu recapitato un secondo ordine emesso dall'ammiraglio Kurt Fricke, capo di stato maggiore della Kriegsmarine: secondo le disposizioni generali impartite da Hitler, le forze navali tedesche dovevano contrastare con vigore i convogli di rifornimento alleati diretti in Unione Sovietica, ma mostrando al tempo stesso grande cautela nell'affrontare \u00abnemici di uguale forza\u00bb perch\u00e9 non era desiderabile che le principali unit\u00e0 di superficie della Kriegsmarine \u00abassumessero grossi rischi\u00bb. Il contrasto concettuale tra il dover attaccare il nemico con vigore ma senza correre rischi, e la constatazione che nessuna grande battaglia navale era mai stata vinta da un comandante estremamente cauto, era aggravato anche dall'ambiguit\u00e0 del concetto di \"nemico di uguale forza\", visto che la forza di un'unit\u00e0 navale non dipende unicamente dal calibro dell'armamento ma anche dall'addestramento dell'equipaggio e dall'esperienza e audacia del suo comandante.\nPrimi scontri.\nLa mattina del 31 dicembre il JW 51B continuava a procedere verso est con notevole difficolt\u00e0; il giorno precedente il capitano Sherbrooke aveva distaccato il dragamine \"Bramble\" dal gruppo di scorta per inviarlo a recuperare i mercantili rimasti separati dal convoglio, e dopo aver recuperato tre dei dispersi quella mattina l'unit\u00e0 stava rientrando nel gruppo. Alle 08:30 la corvetta \"Hyderabad\", che procedeva verso la coda del convoglio sul lato di dritta, avvist\u00f2 all'orizzonte a sud-ovest la sagoma di due navi identificabili come cacciatorpediniere; il comandante dell'unit\u00e0 era stato informato che due cacciatorpediniere sovietici avevano lasciato Murmansk per rinforzare la scorta del convoglio, e ritenendo le navi avvistate come amiche decise di non prendere alcuna iniziativa. Dieci minuti pi\u00f9 tardi fu invece il cacciatorpediniere \"Obdurate\" ad avvistare le sagome all'orizzonte e questa volta il suo comandante decise di darne notizia al capo-scorta Sherbrooke sull\"Onslow\": comunicando unicamente tramite segnali luminosi per non rompere il silenzio radio, l\"Obdurate\" segnal\u00f2 \u00abdue cacciatorpediniere non identificati, direzione ovest, rotta nord\u00bb, e prima ancora che l\"Onslow\" gli segnalasse di investigare l'unit\u00e0 aveva gi\u00e0 diretto sul contatto.\nAlle 09:15, con una visibilit\u00e0 pessima data dalla foschia, dalla neve e dalla poca luce disponibile in inverno alle latitudini settentrionali, l\"Obdurate\" si avvicin\u00f2 alle unit\u00e0 non identificate trasmettendo loro dei segnali luminosi di riconoscimento. Le navi erano tuttavia i cacciatorpediniere tedeschi \"Eckoldt\", \"Beitzen\" e \"Z29\", spinti in avanti da Kummetz per fare da apripista all'incrociatore \"Hipper\" in arrivo da sud: ai segnali dell\"Obdurate\" lo \"Eckoldt\" rispose aprendo il fuoco alle 09:30 con i suoi cannoni, dando inizio allo scontro. Ai primi colpi Sherbrooke reag\u00ec rapidamente: lasciato il cacciatorpediniere \"Achates\" a stendere una cortina fumogena per proteggere il convoglio, il capitano britannico diresse in soccorso dell\"Obdurate\" con i cacciatorpediniere \"Onslow\", \"Orwell\" e \"Obedient\", iniziando un conflitto a fuoco con le unit\u00e0 tedesche reso disagevole e impreciso dalla scarsa visibilit\u00e0 e dalle canne dei cannoni congelate dalle basse temperature.\nRimasto separato dai suoi cacciatorpediniere d'avanguardia a causa del maltempo, l\"'Hipper\" si era portato a settentrione del convoglio alleato, per poi piegare verso est alla sua ricerca. L'apparato radar dell'incrociatore era soggetto a frequenti avarie e aveva difficolt\u00e0 a riportare rotta e velocit\u00e0 dei bersagli, ma alle 09:40 l'ammiraglia tedesca riusc\u00ec ad avvistare il cacciatorpediniere \"Achates\", la cui sagoma scura si stagliava alla perfezione contro le nuvole di fumo bianco alzate per proteggere il convoglio: il cacciatorpediniere fu subito bersagliato dall'artiglieria pesante dell'incrociatore, venendo immobilizzato con gravi danni a bordo e 40 morti tra l'equipaggio, tra cui il comandante.\nSherbrooke reag\u00ec a questa nuova minaccia interrompendo subito lo scontro con i cacciatorpediniere tedeschi e dirigendo con tutte le sue unit\u00e0 a protezione del convoglio. Inviati i cacciatorpediniere \"Obedient\" e \"Obdurate\" a scortare i mercantili, intorno alle 10:00 il comandante britannico si gett\u00f2 in avanti con l\"Onslow\" e l\"Orwell\" per tentare un attacco all\"Hipper\" con i siluri: gli artiglieri dell'incrociatore avevano difficolt\u00e0 a mirare ai bersagli in mezzo alle raffiche di neve e al mare in burrasca, e la paura di subire un grave danno da un siluramento convinse Kummetz a rompere il contatto e piegare verso nord. L'azione evasiva dell'ammiraglio ebbe tuttavia l'effetto di indurre i britannici a comportarsi come i tedeschi speravano: mentre Sherbrooke teneva l\"Onslow\" e l\"Orwell\" interposti tra l\"Hipper\" a nord e il convoglio a sud, i mercantili piegarono a sud-est protetti dalle cortine fumogene finendo per\u00f2 con l'andare incontro al gruppo navale capitanato dal \"Lutzow\".\nLa battaglia infuria.\nPuntando a tenere impegnati i cacciatorpediniere britannici per dare modo al \"Lutzow\" di agire indisturbato, alle 10:20 Kummetz approfitt\u00f2 di una temporanea schiarita e torn\u00f2 a farsi sotto con l\"Hipper\". Inquadrato dal tiro dell'incrociatore, il cacciatorpediniere \"Onslow\" fu raggiunto da diversi colpi accusando gravi danni, con 17 membri dell'equipaggio uccisi e altri 30 feriti; lo stesso capitano Sherbrooke fu gravemente ferito al volto perdendo l'occhio sinistro, ma rifiut\u00f2 di abbandonare il suo posto finch\u00e9 il comando della scorta non pass\u00f2 nelle mani dell'ufficiale pi\u00f9 anziano, il capitano di corvetta D. C. Kinloch imbarcato sull\"Obedient\". Per le sue azioni di comando nella battaglia, Sherbrooke fu poi insignito della Victoria Cross, la massima onorificenza al valore britannica.\nKummetz non si rese conto di aver inflitto gravi danni al capo-scorta britannico, e mentre l\"Onslow\" si ritirava con la protezione dell\"Orwell\" l'incrociatore \"Hipper\" diresse invece il tiro sull\"Obedient\", che si era avvicinato aprendo il fuoco con i suoi cannoni; la mossa offensiva dell'unit\u00e0 britannica indusse ancora il prudente Kummetz a rompere il contatto per evitare rischi inutili. Dopo essersi ricongiunto ai suoi tre cacciatorpediniere, intorno alle 10:30 l\"Hipper\" pieg\u00f2 infine a sud per stringere la morsa sul convoglio nemico in congiunzione al \"Lutzow\"; pochi minuti dopo le navi di Kummetz incapparono nel dragamine \"Bramble\", che procedeva in solitaria per ricongiungersi al convoglio: Kummetz invi\u00f2 subito i suoi cacciatorpediniere all'attacco e la piccola unit\u00e0 britannica fu colata a picco con la perdita del suo intero equipaggio di 121 uomini.\nIntorno alle 11:15 l\"Hipper\" aveva riguadagnato la coda del JW 51B, aprendo il fuoco sul danneggiato \"Achates\" che tentava di tenere dietro al resto della formazione trainato dal peschereccio \"Northern Gem\". Incassati altri danni dal fuoco tedesco, i tentativi di salvare il cacciatorpediniere, ormai gravemente inclinato, furono abbandonati e alle 12:54 il peschereccio evacu\u00f2 i superstiti dell'equipaggio e si allontan\u00f2; lo scafo dell\"Achates\" si capovolse e affond\u00f2 infine alle 13:15, portando con s\u00e9 i corpi di 113 membri del suo equipaggio tra cui quello del comandante, capitano di corvetta Arthur Henry Tyndall Johns, insignito postumo del Distinguished Service Order. Intorno alle 11:25 fu invece l\"Obedient\" a finire sotto il tiro dell\"Hipper\": il cacciatorpediniere accus\u00f2 danni e vittime a bordo prima di riuscire a sganciarsi.\nL'intervento degli incrociatori britannici.\nFino a quel momento, nonostante le incertezze di Kummetz, il piano tedesco aveva funzionato bene: l\"Hipper\" aveva attirato tutta su di s\u00e9 l'attenzione della scorta del convoglio, infliggendole anche diverse perdite tra unit\u00e0 affondate o danneggiate, e soprattutto inducendo i mercantili a virare verso sud dove li attendeva il gruppo del \"Lutzow\" che li avrebbe attaccati.\nQuello che venne a mancare, tuttavia, fu proprio il contributo del gruppo d'attacco meridionale tedesco: muovendo in mezzo alla nebbia e alle nuvole di fumo il comandante del \"Lutzow\", \"Kapit\u00e4n zur See\" Rudolf Stange, rimase a indugiare nella sua zona senza assumersi rischi, mostrando una condotta anche pi\u00f9 prudente del suo diretto superiore. Alle 10:45 Stange avvist\u00f2 alcune sagome di navi all'orizzonte sulla sinistra: pur non potendo essere altro che il convoglio, il comandante tedesco decise di non avere abbastanza visuale per tentare un attacco e continu\u00f2 a procedere con le sue navi verso nord-est, al punto che il JW 51B si ritrov\u00f2, alcuni minuti dopo, ad attraversare la rotta prima seguita dal gruppo tedesco. Solo un'ora pi\u00f9 tardi, continuamente sollecitato da Kummetz, il \"Lutzow\" vir\u00f2 verso est per riacquisire il contatto con il nemico, sparando alcune inefficaci bordate di grosso calibro in direzione dei mercantili ma senza colpirne nemmeno uno e causando solo qualche danno leggero al cacciatorpediniere \"Obdurate\", raggiunto da schegge di colpi esplosi nelle vicinanze.\nNel tentativo di incitare il suo subordinato ad attaccare, alle 11:30 Kummetz trasmise a Stange che l\"Hipper\" aveva ingaggiato combattimento con la scorta e che \u00abnessun incrociatore [si trovava] in prossimit\u00e0 del convoglio\u00bb. Nemmeno un minuto pi\u00f9 tardi, colpi da 152\u00a0mm sparati dagli incrociatori leggeri britannici iniziarono a piovere nei dintorni dell\"Hipper\".\nGli incrociatori della scorta ravvicinata si erano inizialmente ritrovati in posizione svantaggiosa per intervenire subito nello scontro: schierata in origine diverse miglia a sud del convoglio, la formazione di Burnett si era diretta a nord per investigare su un avvistamento radar, rivelatosi poi essere il peschereccio armato \"Vizalma\" e il mercantile \"Cherry Valley\" che, rimasti separati dal JW 51B dalle tempeste, stavano dirigendo per conto proprio alla volta di Murmansk. Informato dell'inizio della battaglia, Burnett aveva poi invertito la rotta alle 10:30 per dirigere a tutta forza in aiuto del convoglio. Gli incrociatori britannici comparvero a nord del gruppo dell\"Hipper\" poco dopo le 11:30, iniziando a bersagliare la nave tedesca con un fitto fuoco di artiglieria: lo \"Sheffield\", che aveva aperto il fuoco per primo, spar\u00f2 diverse salve inquadrando rapidamente il bersaglio, per poi mettere a segno dopo poco un proiettile sull'incrociatore tedesco; Kummetz ordin\u00f2 di sganciarsi dallo scontro proteggendosi dietro una cortina fumogena, ma prima che la manovra fosse completata altri due colpi da 152\u00a0mm raggiunsero l\"Hipper\" provocando danni al fragile apparato motore della nave e facendo scendere la sua velocit\u00e0 massima.\nL'intervento degli incrociatori britannici gett\u00f2 in piena confusione i tedeschi. Reduci dall'affondamento del dragamine \"Bramble\", i cacciatorpediniere \"Eckoldt\" e \"Beitzen\" stavano vagando nella nebbia nel tentativo di ricongiungersi all\"Hipper\"; alle 11:33 le due navi avvistarono una sagoma nella foschia e vi si avvicinarono, pensando che fosse l'ammiraglia di Kummetz: l'unit\u00e0 era invece lo \"Sheffield\", che assistito dal radar inquadr\u00f2 subito il bersaglio. L\"Eckoldt\", la pi\u00f9 vicina delle due unit\u00e0 tedesche, fu subito raggiunto da una valanga di colpi di grosso calibro sparati da appena 4 chilometri di distanza: spezzatosi in due, affond\u00f2 in un paio di minuti con la perdita dell'intero equipaggio di 325 uomini. Approfittando della confusione, il \"Beitzen\" riusc\u00ec invece a svicolare senza subire danni.\nIl fortuito scontro con i due cacciatorpediniere tedeschi distrasse gli incrociatori di Burnett dalla caccia all\"Hipper\" e, mentre i britannici piegavano a nord, Kummetz riusc\u00ec a rompere il contatto e quindi ricongiungersi al \"Lutzow\". Mentre il convoglio si allontanava verso sud, i due incrociatori tedeschi diressero verso ovest per riorganizzare la formazione; intorno alle 12:30 Brunett torn\u00f2 a farsi sotto e gli incrociatori delle due parti riguadagnarono il contatto, scambiandosi cannonate a lunga distanza senza nessun effetto. Kummetz non aveva per\u00f2 nessuna intenzione di continuare lo scontro: per quanto le unit\u00e0 tedesche fossero superiori in calibro nell'artiglieria, i danni patiti dall\"Hipper\" furono pi\u00f9 che sufficienti per convincere l'ammiraglio a interrompere l'azione, a maggior ragione dopo aver ricevuto un messaggio del suo superiore diretto Carls in Norvegia che gli rammentava di \u00abnon correre nessun rischio non necessario\u00bb. I tedeschi si ritirarono quindi dal luogo dello scontro dirigendo alla volta delle loro basi; gli incrociatori di Burnett continuarono a tallonarli per un tratto prima di desistere dall'inseguimento, mentre il convoglio andava riformandosi per continuare il viaggio alla volta di Murmansk.\nConseguenze.\nUn successo britannico.\nSul piano tattico, la battaglia del Mare di Barents fu fondamentalmente un pareggio, con danni equivalenti da una parte e dall'altra: l'affondamento in campo britannico del cacciatorpediniere \"Achates\" e del dragamine \"Bramble\", unito ai danni pi\u00f9 o meno gravi accusati da altri quattro cacciatorpediniere, erano in pratica pareggiati dalle perdite subite in campo tedesco, con l'incrociatore \"Hipper\" danneggiato e il cacciatorpediniere \"Eckoldt\" colato a picco. Lo scontro fu tuttavia un grave insuccesso strategico per i tedeschi, visto che nessuno dei mercantili del convoglio JW 51B era stato colato a picco nella battaglia: il 1\u00ba gennaio 1943 il peschereccio \"Vizalma\" e il mercantile \"Cherry Valley\" si ricongiunsero al resto del convoglio, il quale arriv\u00f2 a destinazione il 3 gennaio seguente; il cacciatorpediniere \"Oribi\" e altri cinque mercantili dispersi giunsero parimenti nel porto sovietico nei giorni seguenti. Un mercantile affond\u00f2 e un altro rimase danneggiato per aver fatto naufragio nella Baia di Kola quasi a destinazione, ma per il resto il JW 51B pot\u00e9 dirsi felicemente giunto a termine.\nIl sistema della tripla scorta ideato dai britannici aveva funzionato, anche se solo in parte: l'apparente debolezza delle forze di protezione del convoglio aveva effettivamente indotto allo scontro le unit\u00e0 di superficie tedesche, dando la possibilit\u00e0 alle forze navali britanniche di sconfiggerle in una battaglia aperta. Il risultato tuttavia si rivel\u00f2 parziale: mentre infuriava la battaglia nel Mare di Barents la scorta a distanza dell'ammiraglio Wake-Walker rimase a pattugliare le acque a nord-est di Jan Mayen, circa 1.000 miglia a occidente del luogo dello scontro, trovandosi quindi troppo lontano per poter intervenire. Il sistema si sarebbe invece rivelato vincente un anno pi\u00f9 tardi, il 26 dicembre 1943, quando la trappola britannica si sarebbe chiusa alla perfezione ai danni della nave da battaglia tedesca \"Scharnhorst\", finita affondata nel corso della cosiddetta battaglia di Capo Nord mentre tentava l'attacco a un convoglio alleato.\nLe dimissioni di Raeder.\nL'esito dello scontro provoc\u00f2 un terremoto ai vertici della Kriegsmarine. Hitler aveva dato ordine di essere tenuto costantemente aggiornato sull'esito dell'operazione Regenbogen, ma di fatto l'unico messaggio all'alto comando tedesco su cosa stesse accadendo nel Mare di Barents era arrivato alle 11:47 dallo \"U-354\": osservando da lunga distanza le vampate dei cannoni che si riflettevano sulle nubi, il sommergibile comunic\u00f2 a Berlino che la battaglia andava infuriando e che \u00absi pu\u00f2 solo scorgere un vivo splendore rosso alla luce della mezzanotte artica\u00bb. Il messaggio fu ritrasmesso a Hitler, in quel momento nel suo quartier generale personale sul fronte orientale (la \"Tana del Lupo\"), il quale diede per scontato che il convoglio fosse stato attaccato con decisione dalle superiori forze di Kummetz e che fosse ormai stato distrutto. Per molte ore tuttavia nessun altro rapporto fu riferito in merito alla battaglia, gettando Hitler e il comando tedesco nel massimo nervosismo: nel rientrare alla base Kummetz si attenne al pi\u00f9 rigido silenzio radio e, anche quando fu felicemente giunto a destinazione nel fiordo di Alta, una serie di contrattempi tardarono la trasmissione del suo rapporto sullo scontro fino al pomeriggio inoltrato del 1\u00ba gennaio. La conseguenza di questi ritardi fu che l'alto comando tedesco, e Hitler con lui, ricevette le prime notizie fresche sulla battaglia da un comunicato radio della BBC britannica, il quale rifer\u00ec che il convoglio era passato indenne e che i tedeschi si erano ritirati dopo una breve battaglia; la reazione del dittatore tedesco fu rabbiosa.\nIl primo a essere investito dalla furia di Hitler fu l'ammiraglio Theodor Krancke, la cui unica colpa era quella di essere il rappresentante della Kriegsmarine presso la \"Tana del Lupo\": l'ufficiale dovette subire una lunga sfuriata da parte del dittatore, che arriv\u00f2 ad accusare la Marina di ritardare volutamente la comunicazione delle notizie sgradevoli pur di coprire le proprie mancanze. Hitler pretese che Raeder si presentasse immediatamente a rapporto per giustificare la sconfitta, ma il \"Gro\u00dfadmiral\" riusc\u00ec a ottenere una dilazione fino al 6 gennaio con la scusa di doversi documentare meglio sullo svolgimento degli eventi; l'intenzione di Raeder era quella piuttosto di raccogliere dati e statistiche per difendere il ruolo della Marina nel conflitto, oltre a sperare che a Hitler passasse lo scoppio d'ira. Le speranze dell'ammiraglio furono presto disattese: presentatosi alla \"Tana del Lupo\", per un'ora e mezza Raeder, immobile sull'attenti, dovette subire un terrificante monologo di accuse da parte di Hitler senza avere alcuna possibilit\u00e0 di replicare; ignorando i propri ordini in merito al tenere una condotta prudente negli scontri, il dittatore sostenne apertamente lo scarso peso della Kriegsmarine nel conflitto e soprattutto la totale inutilit\u00e0 delle grandi navi di superficie, che a giudizio di Hitler dovevano essere completamente smantellate per destinare cannoni e artiglieri alle fortificazioni costiere.\nAlla guida della Marina tedesca fin dal 1928 (ben prima dell'avvento al potere dei nazisti), Raeder era stato fondamentalmente il creatore della Kriegsmarine negli anni del periodo interbellico, per quanto il suo vasto progetto di costruzioni navali (il \"Piano Z\") fosse rimasto quasi lettera morta a causa dello scoppio troppo anticipato della guerra; pur avendo rapporti anche difficili con gli ammiragli suoi subordinati il prestigio di Raeder presso il corpo ufficiali della Marina era immenso, e lo stesso Hitler aveva mostrato sempre cordialit\u00e0 nei suoi riguardi pur non concordando spesso con le sue vedute. Davanti alla sfuriata di Hitler, Raeder rispose avanzando immediatamente le sue dimissioni irrevocabili; Hitler sembr\u00f2 impressionato dal gesto, ma alla fine convenne: l'unica concessione fu di postporre l'ufficializzazione della decisione al 30 gennaio, decimo anniversario della fondazione del \"Terzo Reich\", in modo che all'opinione pubblica la cosa apparisse come un avvicendamento concordato da tempo. Su proposta dello stesso Raeder, Hitler nomin\u00f2 quindi alla guida della Kriegsmarine l'ammiraglio Karl D\u00f6nitz, comandante della flotta degli U-Boot."}
{"id": "1830182", "revid": "500451", "url": "https://it.wikipedia.org/wiki?curid=1830182", "title": "Forez", "text": "Il Forez (in francoprovenzale \"For\u00eaz\") \u00e8 un'antica provincia della Francia, corrispondente approssimativamente alla parte centrale del moderno dipartimento della Loira e ad una parte dei dipartimenti dell'Alta Loira e del Puy-de-D\u00f4me.\nIl nome deriva dalla citt\u00e0 di Feurs. La lingua storicamente parlata nella regione era il franco-provenzale. Gli abitanti della regione sono chiamati \"For\u00e9ziens\". \nInsieme alle province del Beaujolais e del Lyonnais, apparteneva alla \"g\u00e9n\u00e9ralit\u00e9\" di Lione, creata nel 1542.\nFu contea feudale con capitale prima a Feurs e poi a Montbrison.\nIl Forez \u00e8 lo scenario in cui \u00e8 ambientato uno dei capolavori della letteratura francese, \"L'Astrea\" di Honor\u00e9 d'Urf\u00e9. Per questo, la regione viene chiamata talvolta Paese di Astrea (\"Pays d'Astr\u00e9e\")."}
{"id": "1830185", "revid": "767487", "url": "https://it.wikipedia.org/wiki?curid=1830185", "title": "James McEwen", "text": "Carriera.\nVinse la FA Cup con il Bury F.C. nel 1903 e successivamente divenne allenatore del Norwich City."}
{"id": "1830190", "revid": "16851680", "url": "https://it.wikipedia.org/wiki?curid=1830190", "title": "Radice primitiva", "text": ""}
{"id": "1830192", "revid": "183483", "url": "https://it.wikipedia.org/wiki?curid=1830192", "title": "Gliese 2046", "text": ""}
{"id": "1830194", "revid": "118608565", "url": "https://it.wikipedia.org/wiki?curid=1830194", "title": "University of North Texas", "text": "L'University of North Texas (l'Universit\u00e0 del Texas del Nord, detta anche UNT) \u00e8 un'universit\u00e0 pubblica situata a Denton, in Texas."}
{"id": "1830195", "revid": "287204", "url": "https://it.wikipedia.org/wiki?curid=1830195", "title": "Houma", "text": ""}
{"id": "1830200", "revid": "486946", "url": "https://it.wikipedia.org/wiki?curid=1830200", "title": "The Blues Brothers Band", "text": ""}
{"id": "1830206", "revid": "36426", "url": "https://it.wikipedia.org/wiki?curid=1830206", "title": "Battistero di Siena", "text": ""}
{"id": "1830213", "revid": "1873", "url": "https://it.wikipedia.org/wiki?curid=1830213", "title": "Creu de Sant Jordi", "text": "La Creu de Sant Jordi (in italiano, Croce di San Giorgio) \u00e8 un'onorificenza che l'amministrazione regionale della Catalogna (\"Generalitat de Catalunya\"), in Spagna, assegna annualmente alle persone o entit\u00e0 sociali che si sono distinte nella diffusione e promozione della lingua e della cultura catalane. Prende il nome dal patrono della regione, San Giorgio (\"San Jordi\" in catalano).\nViene considerata la pi\u00f9 alta onorificenza assegnata dalla \"Generalitat de Catalunya\" e la sua cerimonia di consegna si celebra nel Museu Nacional d'Art de Catalunya (MNAC)."}
{"id": "1830214", "revid": "1957733", "url": "https://it.wikipedia.org/wiki?curid=1830214", "title": "America britannica", "text": "LAmerica britannica (o \"British America\") era l'espressione dell'Impero britannico in America del Nord durante il XVIII (18) e XIX secolo. Formalmente le colonie britanniche in Nordamerica erano conosciute come \"British America\" e Indie Occidentali Britanniche (\"British West Indies\") fino al 1783, e dopo questa data, Nord America Britannico (\"British North America\") e Indie Occidentali Britanniche (\"British West Indies\").\nAll'inizio della rivoluzione americana nel 1775 l'Impero britannico includeva venti colonie a nord e ad est del vicereame della Nuova Spagna (oggi parte del Messico e degli Stati Uniti Occidentali). La Florida orientale e la Florida occidentale erano state cedute alla Spagna col Trattato di Parigi (1783), col quale fin\u00ec la guerra rivoluzionaria americana, e di seguito cedute dalla Spagna agli Stati Uniti nel 1819. Tutte le rimanenti colonie del Nord America Britannico si unirono, tra il 1867 ed il 1873, e formarono il Dominion of Canada. Terranova si un\u00ec al Canada nel 1949.\nLista delle colonie nel 1763.\nLe tredici colonie che formarono originariamente gli Stati Uniti d'America:\nColonie che divennero parte del Nord America Britannico:\nAltre colonie lealiste britanniche (1763-1783) che divennero parte degli Stati Uniti d'America:"}
{"id": "1830215", "revid": "123567", "url": "https://it.wikipedia.org/wiki?curid=1830215", "title": "Lealiste", "text": ""}
{"id": "1830217", "revid": "1305772", "url": "https://it.wikipedia.org/wiki?curid=1830217", "title": "Eigenmath", "text": "Eigenmath \u00e8 un sistema di algebra computazionale open source, multipiattaforma, che non necessita di installazione, scritto in C, sviluppato da George Weigt.\nSulla home page sono disponibili gli eseguibili per Windows e macOS, mentre i codici sorgenti sono disponibili su Sourceforge.\nLeonel H. Sandoval ha portato il progetto su Nintendo DS homebrew."}
{"id": "1830218", "revid": "287204", "url": "https://it.wikipedia.org/wiki?curid=1830218", "title": "Houma (Louisiana)", "text": "Houma \u00e8 una citt\u00e0 degli Stati Uniti d'America, capoluogo della Parrocchia di Terrebonne nello Stato della Louisiana.\nSi estende su una superficie di 36,8 km\u00b2 e nel 2000 contava 32.393 abitanti (891,3 per km\u00b2), passati a 32.618 secondo una stima del 2007.\nCi \u00e8 nato il giocatore di football Tramon Williams.\nDC's Comics, Serie TV &amp; Cinema.\n\u00c8 la citt\u00e0 dove si svolgono le vicende del fumetto e della Serie Tv \"Swamp Thing\".\nIL COMICS ORIGINALE\nAgli inizi del XX secolo lo scienziato Alex Olsen viene intrappolato nel suo laboratorio dal suo collaboratore Damian Ridge, che vuole ucciderlo per ottenere la mano della fidanzata di Olsen, Linda. Nel laboratorio avviene un'esplosione, che investe Alex con una serie di sostanze chimiche e con le misteriose forze della palude vicina: lo scienziato ne esce mutato in un essere mostruoso e fortissimo, che uccide Ridge prima che quest'ultimo possa uccidere Linda. Incapace di rivelare a Linda la sua vera identit\u00e0, \"Swamp Thing\" si ritira nella palude facendone la sua dimora. Olsen comparve soltanto in una storia breve; allo scopo di creare una serie regolare sul personaggio, la storia di Swamp Thing fu modernizzata: nel 1970, lo scienziato Alec Holland, che lavorava nelle paludi della Louisiana su una formula chimica atta a \"creare le foreste dal deserto\" fu fatto esplodere assieme al suo laboratorio dal misterioso Mr. E. Fuggendo, contaminato dalle sostanze liberate dalle fiamme, Holland fin\u00ec nell'acquitrino, da cui, poco tempo dopo, emerse un ibrido uomo-pianta. Inizialmente, la creatura credeva di essere lo stesso Holland mutato, ma in verit\u00e0 si scopr\u00ec che la vegetazione circostante aveva assorbito la memoria dell'uomo nei suoi ultimi attimi di vita, e che adesso era, di fatto, una pianta che credeva di essere Alec Holland. Seppure con difficolt\u00e0, Swamp Thing accett\u00f2 questa situazione, ed affront\u00f2 avversari come l'Uomo Floronico ed il dottor Anton Arcane. Inoltre, incontr\u00f2 l'originale Swamp Thing (Alex Olsen), Batman e John Constantine, che lo aiut\u00f2 a controllare i suoi poteri. Il rapporto tra i due, successivamente, peggior\u00f2, ed Holland utilizz\u00f2 il corpo del mago inglese per avere un figlio con l'amata Abigail Arcane, nipote di Anton. Durante La notte pi\u00f9 profonda, Swamp Thing fu tra i posseduti degli anelli neri di Nekron e rimase corrotto da questo potere. L'Entit\u00e0, ovvero l'essenza alla base degli anelli bianchi della vita, fu costretta a far rinascere Alec Holland (trasformato comunque in Swamp Thing) per uccidere la sua versione malvagia\nL'UNIVERSO \"THE NEW 52\"\n Con il rilancio della DC Comics, Holland \u00e8 tornato in vita nel suo corpo originale e possiede soltanto i ricordi di quando \u00e8 stato Swamp Thing. Si scopre che lui \u00e8 solo uno dei tanti \"Swamp Thing\" esistiti nella storia, che vengono creati dal Verde, la forza che controlla il regno vegetale, per difendersi dagli attacchi del Rosso (il regno animale) e da quelli del Nero (la putrescenza, ovvero il regno dei morti). Vicino alla morte nel corso di un attacco di quest'ultimo (controllato da William Arcane, fratello di Abigail), \u00e8 costretto a sacrificare la sua umanit\u00e0 e riprendere la vecchia forma per poter combattere il nuovo avversario.\nLA SERIE TV STREAMING(2019)\nAbby Arcane torna a casa a Houma, in Louisiana, per indagare su un virus mortale trasportato dalla palude, dove sviluppa un legame con lo scienziato Alec Holland. Dopo che Holland muore tragicamente, Abby scopre i misteri della palude e che Holland potrebbe non essere morto dopotutto.\nIN TV\n\u2022 I misteri della laguna (Swamp Thing), serie televisiva del 1990-1993 in cui Swamp Thing \u00e8 interpretato dallo stesso attore Dick Durock.\n\u2022 Cosa c'\u00e8 nella palude? (Swamp Thing), serie animata del 1991 prodotta dalla DiC Entertainment in cui Swamp Thing (rinominato nel doppiaggio italiano Uomo Pianta) ed \u00e8 stato doppiato da Len Carlson in originale e in italiano da Antonio Guidi.\n\u2022 Justice League Action, serie animata del 2016 in cui Swamp Thing \u00e8 doppiato da Mark Hamill in originale.\nAL CINEMA\n\u2022 Il mostro della palude (Swamp Thing), film del 1982 di Wes Craven in cui Swamp Thing \u00e8 interpretato da Dick Durock.\n\u2022 Il ritorno del mostro della palude (The Return of Swamp Thing), film del 1989 di Jim Wynorski in cui Swamp Thing \u00e8 interpretato da Dick Durock.\nL'HOME VIDEO\n\u2022 Justice League Dark, film d'animazione del 2017 in cui Swamp Thing \u00e8 doppiato da Roger R. Cross in originale.\n\u2022 Batman e Harley Quinn (Batman and Harley Quinn), film d'animazione del 2017 in cui Swamp Thing \u00e8 doppiato da John DiMaggio in originale.\nNEI VIDEOGAME\nSwamp Thing \u00e9 presente nel videogioco Injustice 2 uscito nel 2017."}
{"id": "1830224", "revid": "277167", "url": "https://it.wikipedia.org/wiki?curid=1830224", "title": "Bausta", "text": ""}
{"id": "1830225", "revid": "277167", "url": "https://it.wikipedia.org/wiki?curid=1830225", "title": "Lastra predalles", "text": ""}
{"id": "1830226", "revid": "277167", "url": "https://it.wikipedia.org/wiki?curid=1830226", "title": "Lastra bausta", "text": ""}
{"id": "1830227", "revid": "339392", "url": "https://it.wikipedia.org/wiki?curid=1830227", "title": "Regina consorte di Scozia", "text": ""}
{"id": "1830230", "revid": "339392", "url": "https://it.wikipedia.org/wiki?curid=1830230", "title": "Principe consorte di Scozia", "text": ""}
{"id": "1830242", "revid": "115762859", "url": "https://it.wikipedia.org/wiki?curid=1830242", "title": "Frosta (personaggio)", "text": "Frosta \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Erika Scheimer. Nel reboot del 2018 \"She-Ra e le Principesse Guerriere\" \u00e8 stata doppiata in originale da Merit Leighton.\nBiografia del personaggio.\nFrosta, nonostante le rare apparizioni nella serie animata Filmation, \u00e8 un prezioso membro della \"Grande ribellione\". \u00c8 la regina del \"Castle Chill\" nel regno delle nevi, che si trova al polo nord di Etheria. Questa area di Etheria \u00e8 stata presa di mira da Hordak solo in una occasione, probabilmente per via delle temperature rigide. I principali nemici di Frosta ed il suo popolo in realt\u00e0 sono i Selkies, una razza proveniente da \"Galacia\", che si trova vicino al proprio regno. Hordak si alle\u00f2 proprio con i Selkies per attaccare \"Castel Chill\".\nFrosta \u00e8 dipinta come un personaggio estremamente potente, dotata del potere di governare i ghiacci. La donna \u00e8 infatti in grado di produrre ghiaccio e neve anche nelle zone pi\u00f9 calde di Etheria. Pu\u00f2 inoltre sparare ghiaccio dalle proprie mani, in grado di congelare gli avversari. Lo stesso potere permette a Frosta di crearsi un metodo di trasporto, simile a quello dell'Uomo ghiaccio dei fumetti Marvel.\nInoltre Frosta \u00e8 apertamente innamorata di He-Man, ed estremamente gelosa se qualche altra ragazza si approccia a lui."}
{"id": "1830245", "revid": "46291", "url": "https://it.wikipedia.org/wiki?curid=1830245", "title": "Halgerda carlsoni", "text": "Halgerda carlsoni \u00e8 un mollusco nudibranco appartenente alla famiglia Discodorididae.\nDescrizione.\nCorpo di colore bianco latteo, talvolta traslucido, con estroflessioni dello stesso colore con la sommit\u00e0 gialla, talvolta molto marcate. Rinofori e branchie dello stesso colore del corpo, finemente reticolate in nero o grigio. Fino a 6 centimetri.\nDistribuzione e habitat.\nOceano Pacifico orientale, nella fascia tropicale."}
{"id": "1830247", "revid": "137928", "url": "https://it.wikipedia.org/wiki?curid=1830247", "title": "Belling-Lee", "text": ""}
{"id": "1830248", "revid": "36426", "url": "https://it.wikipedia.org/wiki?curid=1830248", "title": "Cronologia della evoluzione umana", "text": ""}
{"id": "1830250", "revid": "36426", "url": "https://it.wikipedia.org/wiki?curid=1830250", "title": "Cronologia della evoluzione dei primati", "text": ""}
{"id": "1830251", "revid": "36426", "url": "https://it.wikipedia.org/wiki?curid=1830251", "title": "Cronologia della evoluzione dei mammiferi", "text": ""}
{"id": "1830252", "revid": "137928", "url": "https://it.wikipedia.org/wiki?curid=1830252", "title": "IEC 169-2", "text": ""}
{"id": "1830254", "revid": "287204", "url": "https://it.wikipedia.org/wiki?curid=1830254", "title": "Metuchen", "text": "Metuchen \u00e8 un comune degli Stati Uniti d'America, nella contea di Middlesex, nello Stato del New Jersey.\nSi estende su una superficie di 7,1 km\u00b2 e nel 2007 contava 13.144 abitanti (1.851,3 per km\u00b2). Il comune (borough) di Metuchen \u00e8 completamente circondato dal territorio del comune di Edison.\nMetuchen ha dato i natali all'illusionista David Copperfield e all'attrice Quinn Shephard."}
{"id": "1830255", "revid": "83531", "url": "https://it.wikipedia.org/wiki?curid=1830255", "title": "Regione nucleare a linee di emissione a bassa ionizzazione", "text": "Una regione nucleare a linee di emissione a bassa ionizzazione \u00e8 un tipo di nucleo galattico definito dalle sue linee di emissione spettrali. Lo spettro tipicamente include linee di emissione debolmente ionizzate, o atomi neutri, come O, O+, N+ e S+. Per contro, le linee di emissione spettrali dagli atomi fortemente ionizzati, come O++, Ne++ ed He+, sono relativamente deboli.\nDistribuzione.\nLe galassie che contengono nuclei di questo tipo sono spesso indicate come \"Galassie LINER\" (dall'inglese \"Low-Ionization Nuclear Emission-line Region\"); circa un terzo di tutte le galassie vicine (che si trovano entro un raggio di 20-40 Mpc da noi) possono essere classificate come galassie LINER. Circa il 75% delle galassie LINER sono sia ellittiche o lenticolari, sia galassie S0/a-Sab (galassie spirali con grandi bulge e bracci di spirale ben avvolti). I LINER sono stati individuati meno frequentemente in galassie di tipo Sb-Scd (galassie spirali con piccoli nuclei e bracci di spirale aperti), e sono molto rare nelle galassie irregolari intorno a noi. I LINER sono individuati comunemente anche nelle galassie brillanti all'infrarosso, una classe di galassie definite in base alla loro luminosit\u00e0 all'infrarosso, che si formano in genere quando due galassie collidono l'un l'altra. Circa un quarto delle galassie brillanti all'infrarosso contengono LINER.\nDibattiti scientifici: sorgenti di energia e meccanismo di ionizzazione.\nI LINER sono stati al centro di due grandi dibattiti. Il primo riguarda la sorgente dell'energia che eccita il gas ionizzato al centro di queste galassie. Alcuni astronomi hanno proposto che le galassie con nuclei attivi con buchi neri supermassicci siano responsabili dell'emissione spettrale dei LINER. Altri astronomi affermano invece che le emissioni sono potenziate dalle regioni di formazione stellare. L'altro grande dibattito riguarda come gli ioni vengono eccitati. Alcuni astronomi hanno suggerito che le onde d'urto che si propagano attraverso il gas possano ionizzare il gas, mentre altri hanno ipotizzato che la responsabile sia la fotoionizzazione (ionizzazione attraverso la luce ultravioletta).\nQuesti dibattiti sono complicati dal fatto che i LINER sono stati trovati in una grande variet\u00e0 di oggetti, con differenti luminosit\u00e0 e morfologia. In aggiunta, il dibattito sulle sorgenti di energia dei LINER \u00e8 collegato ad un dibattito simile che cerca di chiarire se a produrre la grande luminosit\u00e0 infrarossa visibile nelle galassie brillanti all'infrarosso sia la luce proveniente dalle regioni di formazione stellare o la luce del nucleo attivo.\nSebbene sia le sorgenti di energia che il meccanismo di eccitazione dell'emissione dei LINER siano ancora oggetto di studio, molti LINER sono spesso indicati come galassie attive.\nFormazione stellare.\nUn certo numero di osservazioni sono state eseguite per esplorare la relazione fra la formazione stellare e l'attivit\u00e0 dei LINER. Se questa relazione esiste e dovesse essere trovata, questo rafforzerebbe la possibilit\u00e0 che i LINER siano potenziati dalle stelle calde presenti nelle regioni di formazione stellare. Tuttavia, se nei LINER non pu\u00f2 essere trovato alcun fenomeno di formazione stellare, ci\u00f2 escluder\u00e0 definitivamente questa ipotesi.\nFormazione stellare in galassie brillanti all'infrarosso con LINER.\nRecenti osservazioni con il Telescopio Spaziale Spitzer mostrano una chiara relazione tra le emissioni dei LINER nelle galassie brillanti all'infrarosso e l'attivit\u00e0 di formazione stellare. Lo spettro al medio infrarosso di queste galassie ha mostrato una somiglianza con lo spettro al medio infrarosso delle galassie dello starburst, il che suggerisce che queste galassie siano potenziate dall'attivit\u00e0 di formazione stellare. Tuttavia sono state osservate in queste galassie alcune linee spettrali al medio infrarosso tipiche delle galassie attive, che indica che la formazione stellare potrebbe non essere l'unica fonte di energia in queste galassie.\nFormazione stellare in galassie normali con LINER.\nLe galassie vicine considerate normali che possiedono un LINER, appaiono essere tuttavia diverse. Solo poche osservazioni spettroscopiche nel vicino infrarosso hanno identificato LINER in galassie normali che potrebbero essere potenziati dalla formazione stellare. Tuttavia, molti LINER nelle galassie vicine hanno un basso tasso di formazione stellare. Inoltre, le popolazioni stellari di molti LINER appaiono essere molto vecchie, e gli spettri al medio infrarosso, osservati dal Telescopio Spaziale Spitzer, non sembrano simili allo spettro che ci si poteva aspettare dalla formazione stellare. Questi risultati dimostrano che la gran parte dei LINER nelle galassie normali vicine a noi non sarebbero potenziati dalla formazione stellare, sebbene esistano alcune eccezioni."}
{"id": "1830256", "revid": "337298", "url": "https://it.wikipedia.org/wiki?curid=1830256", "title": "Vittoria Peluso", "text": "Biografia.\nFiglia di Francesco Peluso e di Orsola Benedetta Savioni, fece il suo esordio sulle scene a nove anni, al Teatro San Mois\u00e8 di Venezia in occasione del Carnevale del 1775. In autunno, si spost\u00f2 con la famiglia a Madrid, ballando al Coliseo de los Ca\u00f1os del Peral. Nell'estate del 1776, si esib\u00ec a Firenze al Teatro di Via Santa Maria e, in autunno, al Teatro della Pergola con la compagnia di Giuseppe Canziani. Generalmente, rivest\u00ec il ruolo di prima ballerina seria e venne sempre accompagnata dalla sorella Rosa, che invece aveva il ruolo di prima ballerina grottesca.\nFra il 1777 e il 1779, le due sorelle continuarono ad esibirsi a Firenze, Bologna e Padova. Il 21 agosto 1779, furono protagoniste dello spettacolo di inaugurazione del Teatro della Cannobiana di Milano, alla presenza dell'arciduca Ferdinando d'Asburgo-Este e della sua consorte Maria Beatrice d'Este.\nNel 1781, si esib\u00ec nuovamente a Venezia, al Teatro San Benedetto. Concluse la sua carriera al Teatro alla Scala nel 1782, con la compagnia di ballo di Gasparo Angiolini. Di l\u00ec a poco, convol\u00f2 a nozze con il marchese Bartolomeo Calderari, uno degli sponsor del teatro. Giuseppe Parini, per l'occasione, dedic\u00f2 agli sposi il sonetto \"Il pomo che a le nozze di Peleo\".\nAi due coniugi si deve il restauro di Villa del Garrovo (ora d'Este) a Cernobbio, di cui \u00e8 ancora testimonianza il \"Viale dell'Ercole\", un grande viale di cipressi che costeggia tutt'oggi le fontane della villa. Il palazzo divent\u00f2 centro di ambitissimi inviti presso l'aristocrazia milanese, che per\u00f2 continuava a considerare la Peluso come una \"parvenu\" ed una arrampicatrice sociale.\nIn seguito alla morte del marito (6 febbraio 1806), dovuta a complicazioni sorte per una presunta ferita da duello, la marchesa eredit\u00f2 un cospicuo patrimonio di case, cascine, terreni e ville patrizie, comprese la gi\u00e0 citata Villa del Garrovo.\nIl 25 giugno 1808, spos\u00f2 in seconde nozze Domenico Pino, Generale di divisione della Grande Arm\u00e9e napoleonica e gi\u00e0 Ministro della Guerra del breve Regno d'Italia. Per onorare le vittorie che il marito aveva ottenuto in Spagna, la Peluso fece costruire una serie di fortezze e torri simulate, ancora oggi visibili nel parco. In seguito alla promessa di Napoleone Bonaparte in persona di visitare la villa, la Peluso fece riservare un appartamento al pianterreno della villa, facendone rivestire le pareti in seta gialla e broccati con impressi la lettera \"N\". Bonaparte non mantenne mai la sua promessa, ma una delle sale a lui dedicata \u00e8 ancora oggi conservata come allora nell'Grand Hotel Villa d'Este.\nVittoria Peluso, per far piacere alla principessa del Galles, Carolina Amalia di Brunswick, la quale visit\u00f2 Cernobbio nel corso del suo Grand Tour italiano, nel 1814 le vendette la Villa del Garrovo (la Peluso incaric\u00f2 Alessandro Volta quale suo rappresentante nella firma dell'atto il quale, come disposto dalla Peluso, scrisse a chiare lettere che la villa veniva ceduta alla principessa del Galles per farle piacere). La Villa del Garrovo, nel 1815, cambi\u00f2 nome con una pomposa inaugurazione e divenne Villa d'Este (anzi Nuova Villa d'Este, per non confonderla con l'omonima Villa d'Este dei colli romani).\nVittoria Peluso mor\u00ec nel palazzo Calderari di Turano presso Lodi il 7 aprile 1828. Fu seppellita nel cimitero del paese."}
{"id": "1830257", "revid": "33277", "url": "https://it.wikipedia.org/wiki?curid=1830257", "title": "Metuchen (New Jersey)", "text": ""}
{"id": "1830259", "revid": "729019", "url": "https://it.wikipedia.org/wiki?curid=1830259", "title": "Indie occidentali britanniche", "text": "Le Indie occidentali britanniche (\"British West Indies\") sono i territori posizionati nei Caraibi che un tempo erano stati colonizzati dal Regno Unito. Collettivamente questi territori sono conosciuti come i Caraibi anglofoni.\nDescrizione.\nTra il 1958 ed il 1962 tutti questi territori eccetto le isole Vergini britanniche e le Bahamas si organizzarono all'interno della Federazione delle Indie Occidentali. Si sperava che la federazione divenisse una singola nazione indipendente, ma i limitati poteri, molti problemi pratici e la mancanza del supporto popolare l'hanno costretta a dissolversi.\nLa maggior parte dei grandi territori sono ora indipendenti e separati nel Commonwealth delle nazioni, mentre quelli pi\u00f9 piccoli sono parte dei territori britannici d'oltremare. Tutte le nazioni delle Indie Occidentali Britanniche, eccetto Dominica, sono parte del reame del Commonwealth.\nStoria.\nIsole Sottovento.\nSr William Stapleton stabil\u00ec la prima federazione nelle Indie Occidentali Britanniche nel 1674. Stapleton costitu\u00ec un'Assemblea Generale delle Sottovento a St. Kitts. La federazione di Stapleton fu attiva dal 1674 al 1685, tempo in cui Stapleton fu Governatore, e l'Assemblea Generale si riun\u00ec regolarmente fino al 1711.\nNel XVIII secolo ciascuna isola aveva una propria Assemblea e creato le proprie leggi, ma continuavano ad avere un solo Governatore ed un unico Procuratore Generale. Anche se impopolare, la Federazione di Stapleton non fu mai disciolta, ma semplicemente rimpiazzata da altri assetti. Tra il 1816 e il 1833 le Isole Leeward vennero divise in due gruppi, ciascuno dei quali aveva un Governatore proprio: St. Christopher-Nevis-Anguilla e Antigua-Barbuda-Montserrat. Nel 1833 tutte le Isole Sottovento furono unite e la Dominica venne unita al raggruppamento fino al 1940.\nNel 1869, al Governatore Benjamin Pine venne assegnato il compito di organizzare una federazione di Antigua-Barbuda, Dominica, Montserrat, Nevis, St. Kitts, Anguilla, e le Isole Vergini Britanniche. Ma St. Kitts e Nevis si rifiutarono di condividere i fondi governativi con Antigua e Montserrat, che erano in bancarotta. Il Governatore Pine comunic\u00f2 all'Ufficio Coloniale che il progetto era fallito a causa di \u201cpregiudizi locali e interessi personali\u201d. Pertanto, l'unico risultato ottenuto fu quello di assegnare alle Isole Sottovento un unico Governatore. Nonostante ci\u00f2, tutte le leggi e le ordinanze dovevano essere approvate dal consiglio di ciascuna isola.\nNel 1871 il governo Britannico pass\u00f2 il \u2018'Leeward Islands Act\", attraverso il quale tutte le isole furono posto sotto un unico Governatore ed un unico sistema di leggi. A ciascuna isole venne affidata una \u201cPresidenza\u201d sotto il proprio Amministratore o Commissario. Come altri raggruppamenti precedenti, tale federazione era impopolare, ma non venne comunque disciolta prima del 1956, quando venne rimpiazzata dalla Federazione delle Indie Occidentali. La Colonia Federale era composta da tutte le isole, organizzate come nel precedente tentativo del Governatore Pine.\"\nIsole Sopravento.\nNel 1833 le Isole Sopravento vennero formalmente unite sotto il nome di Colonia delle Isole Sopravento. Nel 1838 anche Trinidad (acquisita nel 1802) e Saint Lucia (acquisita nel 1814) vennero inserite nella Colonia delle Isole Sopravento, ma non vennero loro date delle assemblee proprie (essendo state in precedenza delle Colonie della Corona). Nel 1840 Trinidad abbandon\u00f2 la Colonia. La Colonia delle Isole Sopravento era impopolare, poich\u00e9 Barbados desiderava mantenere un'identit\u00e0 separata e le antiche istituzione, mentre le altre colonie non gradivano l'associazione con Barbados (ma ne avevano bisogno per difendersi contro le invasioni francesi). Perci\u00f2 le singole isole resistettero ai tentativi britannici di creare un'unione pi\u00f9 stretta. Soprattutto Barbados combatt\u00e9 per poter mantenere la propria Assemblea.\nDal 1885 al 1958 la Colonia delle Isole Sopravento fu formata da Granada e Granadine, St. Vincent e Saint Lucia. Tobago si separ\u00f2 nel 1889, anno in cui form\u00f2 un'unione con Trinidad. Dominica si un\u00ec alla Colonia delle Isole Sopravento nel 1940, dopo essere stata trasferita dalle Isole Sottovento, e vi rimase fino al 1958. Dopo il 1885 la Colonia delle Isole Sopravento ebbe un unico Governatore Generale presso Grenada, e ciascuna isola aveva il proprio Vice-Governatore e una sua assemblea (come in precedenza). I tentativi di creare una Colonia Federale come era stato fatto per le Isole Leewards incontr\u00f2 sempre grandi resistenze. La Colonia delle Isole Sopravento si sciolse nel 1958, quando ogni isola scelse di unirsi alla nuova Federazione delle Indie Occidentali come unit\u00e0 separata.\nGiamaica e territori dipendenti.\nLe rimanenti colonie Britanniche nei Caraibi, fatta eccezione per la Guyana britannica e per le Bahamas, vennero raggruppate sotto la Giamaica, sia per motivi di convenienza che, talvolta, per ragioni storiche e/o geografiche. L'Honduras britannico era circondato dalle colonie Spagnole ostili e avevano bisogno della protezione fornita dall'Esercito e dalla Marina, che avevano le loro basi in Giamaica. Inoltre, l'Honduras britannico era stato fondato da boscaioli e aveva moltiplicato la propria popolazione in parte grazie allo stanziamento degli inglesi, che giunsero dalla Giamaica tra la fine del Seicento e l'inizio del Settecento (i coloni arrivavano anche direttamente dall'Inghilterra, oltre ad essere nati nella colonia). Perci\u00f2 dal 1742 l'Honduras britannico fu un territorio dipendente dal Governatore della Giamaica. In seguito, dal 1749, i Governatori della Giamaica vennero nominati anche Amministratori dell'Honduras britannico.\nNel 1862 l'Honduras britannico divenne una colonia della corona e venne posto sotto il Governatore della Giamaica con un proprio Vice-Governatore. Nel 1884 si ruppero definitivamente tutti i legami amministrativi con la Giamaica.\nFederazione delle Indie Occidentali.\nLa Federazione delle Indie Occidentali fu una federazione di breve durata che esistette dal 3 gennaio 1958 al 31 maggio 1962. Era formata da diverse colonie del Regno Unito nei Caraibi. L'intenzione palese della Federazione era quelli di creare un'unit\u00e0 politica che sarebbe diventata indipendente dalla Gran Bretagna in quanto singolo stato, possibilmente in modo simile alla Federazione dell'Australia o alla Confederazione canadese. Tuttavia, prima che questo potesse accadere, la Federazione collass\u00f2 a causa di conflitti politici interni.\nTerritori.\nI territori che correntemente formano le Indie Occidentali Britanniche sono:\nTerritori anglofoni.\nI territori anglofoni del sud America e dell'America centrale sono considerate storicamente parte delle Indie Occidentali Britanniche:\nSport.\nCricket.\nIl cricket \u00e8 per tradizione lo sport principale delle Indie Occidentali Britanniche (sebbene altri sport come calcio e basket abbiano insidiato il suo primato a partire dagli anni novanta del Novecento). La maggior parte dei paesi e dei territori sopra elencati formano una squadra di cricket mista chiamata Nazionale di cricket delle Indie Occidentali Britanniche, o \"Windies\", una delle dieci Nazionali che partecipano ai test cricket. Le Indie Occidentali Britanniche hanno organizzato la Coppa del Mondo di cricket del 2007.\nRoller derby.\nIn occasione del campionato mondiale 2014 di roller derby \u00e8 stata istituita una nazionale che rappresenti le Indie Occidentali Britanniche in questo sport. Per questa competizione la nazionale di roller derby delle Indie Occidentali Britanniche \u00e8 stata inserita nel girone 3 con , e .\nVarie.\nDocumenti contraffatti.\nCi sono stati numerosi documenti contraffatti (tra i quali targhe di autoveicoli) venduti da varie fonti sui quali si dichiara che sono stati emessi dalle Indie Occidentali Britanniche, giocando sulla confusione con Isole Vergini Britanniche. Le Indie Occidentali Britanniche \"non\" sono un paese, n\u00e9 tanto meno esiste un governo delle \"Indie Occidentali Britanniche\" che usa tale nome, tanto pi\u00f9 che qualsiasi documento emesso da un tale supposto \"governo\" non \u00e8 valido.\nGli abitanti nativi delle Indie Occidentali Britanniche sono considerati \"cittadini dei\" \"Territori britannici d'oltremare\" (BOTC, \"British Overseas Territories citizen\") o \"cittadini britannici d'oltremare\" (BOC, \"British Overseas citizen\") e possono ottenere il passaporto britannico riportante il territorio del quale sono originari.\nGli \"act\" del Governo britannico che hanno regolato le leggi sulla nazionalit\u00e0 nei territori comprendono:"}
{"id": "1830269", "revid": "1543377", "url": "https://it.wikipedia.org/wiki?curid=1830269", "title": "Bruce Rioch", "text": "Biografia.\nRioch fa parte di una famiglia di calciatori: suo fratello minore Neil \u00e8 stato anch'egli un calciatore professionista. Inoltre figlio di Bruce, Gregor, ha seguito le orme paterne, divenendo anch'egli calciatore e allenatore professionista. Anche il nipote Matt Holmes \u00e8 stato un calciatore professionista.\nCarriera.\nClub.\nFormatosi nel , nel 1969 viene acquistato, con una valutazione complessiva di \u00a3110.000, insieme al fratello Neil dall'."}
{"id": "1830270", "revid": "767487", "url": "https://it.wikipedia.org/wiki?curid=1830270", "title": "Tom Compernolle", "text": "Nativo di Bruges, \u00e8 cresciuto a Beernem, nelle Fiandre Occidentali. Gi\u00e0 da ragazzo correva molto attraversando i campi fiamminghi e nella foresta del Bulskampveld a Beernem o sulle piste di Thielt. Era nel San-Leocollege a Bruges dove partecipava ai famosi Indoorcross. Successivamente ha svolto la scuola di cuoco-panettiere-pasticciere.\nCarriera.\nAtleta specializzato nei 5.000 m, in carriera ha conseguito parecchie vittorie.\nNel 2000 ha vinto il Crosscup.\nNel 2001, 2002 e 2004, si \u00e8 laureato campione nazionale su 5.000 metri.\nNel 2002, ha guadagnato un tredicesimo posto, nel 2006, un decimo.\nInoltre ha partecipato, sempre nella specialit\u00e0 dei 5.000 m, ai Giochi Olimpici di Atene, ma \u00e8 ritornato senza medaglia.\nLa prematura scomparsa.\nNella serata dal 16 giugno 2008, ha avuto un incidente stradale mortale, a Zedelgem, con altri tre soldati, con un camion Unimog dell'esercito. Gli altri soldati sono stati soltanto leggermente feriti. Soltanto due giorni prima, il 14 giugno, era tornato in azione durante il corso \"Punto Dorato\" nella citt\u00e0 olandese di Leida, in cui su 3000 m vinse il bronzo: l'ultima azione come atleta. Con la prematura scomparsa ha lasciato oltre ai genitori, la fidanzata ed il figlioletto Mats."}
{"id": "1830271", "revid": "2033069", "url": "https://it.wikipedia.org/wiki?curid=1830271", "title": "Kevin Hill", "text": "Kevin Hill \u00e8 una serie televisiva statunitense prodotta dal 2004 al 2005.\nLa serie \u00e8 stata trasmessa in prima visione negli Stati Uniti da UPN dal 29 settembre 2004. In Italia \u00e8 stata trasmessa in prima visione satellitare da Fox Life dal 18 giugno 2005, ed in chiaro da Rai 2 dal 2 giugno 2008. Anche se gradito dalla critica, \"Kevin Hill\" non ha attirato una sufficiente valutazione da parte della casa produttrice UPN per continuare dopo la sua prima stagione.\nTrama.\nNew York. Kevin Hill \u00e8 un giovane avvocato afroamericano. Ha un grande successo nel suo lavoro e con il mondo femminile. La sua vita cambia quando si trova costretto a doversi occupare della piccola Sarah, di dieci mesi, figlia di un cugino morto. Questo si rende necessario assumere un babysitter, la sua scelta ricade su George, un ragazzo gay. E a causa dei nuovi ritmi, Kevin abbandona il suo prestigioso studio legale a scapito di un piccolo studio gestito da sole donne."}
{"id": "1830272", "revid": "110157", "url": "https://it.wikipedia.org/wiki?curid=1830272", "title": "Premi e candidature per X-Files", "text": "Nel corso delle sue nove stagioni, la serie televisiva \"X-Files\" ha ricevuto numerosi premi che ne hanno accresciuto il prestigio, tra cui spiccano 16 premi Emmy, cinque Golden Globe e un Peabody Award.\nPeabody Awards.\nNel 1996 la serie \u00e8 stata insignita del Peabody Award.\nEddie Awards.\nL'American Cinema Editors ha candidato la serie agli Eddie Awards per due volte:\nArt Directors Guild Awards.\nTra il 1999 e il 2001 la serie ha ottenuto i seguenti riconoscimenti agli Art Directors Guild Awards, dedicati all'eccellenza nella produzione di scenografie:\nKevin Kavanaugh \nArtios Awards.\nNel 1994 la Casting Society of America ha candidato Rick Millikan e Lynne Carrow Artios per un Artios Award al miglior casting di una serie drammatica.\nASC Award.\nL'American Society of Cinematographers ha attribuito alla serie i seguenti riconoscimenti:\nASCAP Film and Television Music Awards.\nDal 1996 al 1999 l'ASCAP ha riconosciuto Mark Snow tra i compositori delle migliori serie.\nCAS Awards.\nLa Cinema Audio Society ha candidato la serie per il miglior missaggio di una serie televisiva nel 1996, per l'episodio \"Humbug\"; nel 1997, per l'episodio \"Tunguska\"; nel 1998, per l'episodio \"The Post-Modern Prometheus I\"; nel 2000, per l'episodio \"The Unnatural\"; nel 2003, per l'episodio \"The Truth\".\nGolden Reel Awards.\nLa Motion Picture Sound Editors ha attribuito la serie i seguenti riconoscimenti:\nEdgar Awards.\nNel 1995 Chris Carter \u00e8 stato candidato per un Edgar Allan Poe Award al miglior episodio di una serie televisiva grazie all'episodio \"The Erlenmeyer Flask\"; l'anno successivo per lo stesso riconoscimento \u00e8 stato candidato Darin Morgan per l'episodio \"Humbug\".\nHollywood Makeup Artist and Hair Stylist Guild Awards.\nNel 2000 la serie \u00e8 stata candidata a due Hollywood Makeup Artist and Hair Stylist Guild Awards:\nPGA Awards.\nLa Producers Guild of America nel 1999 ha assegnato un Nova Award a Chris Carter riconoscendolo come uno dei produttori televisivi pi\u00f9 promettenti.\nTelegatto.\nNel 1996 alla serie \u00e8 stato assegnato il Telegatto al miglior telefilm straniero, ritirato da Gillian Anderson.\nTeen Choice Awards.\nNel 1999 la serie \u00e8 stata candidata come miglior serie drammatica ai Teen Choice Awards.\nTelevision Critics Association Awards.\nTra il 1994 e il 1998 la Television Critics Association ha assegnato alla serie i seguenti riconoscimenti:\nYoung Artist Awards.\nNel 2000 Jeffrey Schoeny \u00e8 stato candidato al Young Artist Award per il miglior attore di dieci anni o meno in una serie drammatica; premio vinto nel 2003 da Gavin Fink."}
{"id": "1830279", "revid": "658004", "url": "https://it.wikipedia.org/wiki?curid=1830279", "title": "RisiKo! pi\u00f9", "text": "RisiKo! pi\u00f9 (Castle Risk nella versione in lingua inglese) \u00e8 una particolare versione del gioco da tavolo di RisiKo!, il gioco \u00e8 del 1986.\nIl tabellone.\nIl gioco, a differenza del predecessore, si svolge esclusivamente in Europa con il piano di gioco suddiviso tra diversi imperi che richiamano quelli esistenti nel Vecchio continente alla vigilia della Prima guerra mondiale (1914-1918):\nInoltre ci sono zone che non appartengono a nessun impero e sono chiamati Stati Indipendenti:\nScopo del gioco.\nLo scopo del gioco \u00e8 di occupare tre imperi oltre al proprio, abbattendo gli avversari distruggendone la capitale, dove \u00e8 collocata la fortezza. Come gli altri RisiKo! si gioca da 3 a 6 giocatori e ci sono 6 colori di pedine (carrarmati) disponibili: nero, blu, viola, verde, giallo, rosso. Le bandierine valgono come dieci pedine e i carrarmati pi\u00f9 grandi come cinque di esse.\nLe Carte.\nLe Carte sono:\nOgni giocatore all'inizio del gioco ottiene 3 carte. Al proprio turno un giocatore se ha meno di 3 carte ne pesca dal mazzo una o pi\u00f9 fino a che ne ha tre. Poi pesca un'altra carta.\nLe Armate nascoste.\nOgni giocatore deve scrivere su di un foglietto il nome di un territorio, anche non in suo possesso in quel momento (ad esclusione di quelli occupati dalle fortezze), nel quale intende \"nascondere\" delle armate e lo ripone sul tavolo vicino a s\u00e9 ben ripiegato, in modo che quanto scritto non sia visibile da alcuno. In qualsiasi momento del gioco, sia in attacco, che in difesa, ogni giocatore pu\u00f2 esibire il foglietto sul quale ha indicato il nome del territorio in questione, posizionando sullo stesso tante armate quante ne sono indicate sul tabellone in prossimit\u00e0 dell'ultima carta dei Rinforzi giocata dai partecipanti. \u00c8 chiaro che le armate possono essere scoperte solo ed esclusivamente quando il territorio \u00e8 occupato dal giocatore.\nCome s'inizia.\nAll'inizio si tirano i dadi, chi ha il dado pi\u00f9 alto comincia e via di seguito, dopo vengono presi i vessilli, che sono delle bandierine riportanti la lettera iniziale del nome dell'impero (ad es. \"G\" per il Germanico, \"B\" per il Britannico e cos\u00ec via) e vengono mischiate. Dopo di che ogni giocatore prende un vessillo e occupa un impero in base alla lettera ivi indicata. Poi partendo dai propri territori si inizia a occupare tutto il terreno di gioco.\nIl numero di armate iniziali sono:\nLe armate di rinforzo vengono prese secondo le seguenti regole:\n2 per ogni vessillo conquistato;\n4 per ogni blocco di territori indipendenti posseduto completamente;\n6 per ogni impero completo;\n15, invece di 12, se si possiedono tutti i tre blocchi indipendenti.\nContenuto.\nOgni scatola contiene:\nEccezioni.\nNel gioco ci sono alcune eccezioni come:\nEliminazione di un giocatore.\n\u00c8 fondamentale comprendere che, a differenza di quanto accade nel RisiKo! normale, non si viene eliminati quando si perde l'ultimo territorio, ma, semplicemente, quando si perde il territorio dove ha sede la capitale. \u00c8 perci\u00f2 necessario proteggerlo bene e, possibilmente, non sceglierne uno sul mare\nQuando il terribile evento dell'eliminazione del giocatore che ha perso la propria fortezza accade, il giocatore che gli ha conquistato il territorio ne prende la fortezza e gli eventuali vessilli gi\u00e0 conquistati (ognuno dei quali render\u00e0 due armate a turno) e li pone sul proprio castello, poi ne prende altres\u00ec carte e armate segrete (se non ancora usate). Inoltre vengono rimosse le armate del perdente presenti sui territori non ancora conquistati e il vincitore li occuper\u00e0 prendendo le armate dai propri territori, ma non \u00e8 obbligato a farlo: pu\u00f2 rifiutarsi di occuparne alcuni o addirittura tutti: in questi casi gli altri giocatori li occuperanno secondo le solite modalit\u00e0; ci\u00f2 pu\u00f2 derivare dalla necessit\u00e0 di non diluire troppo le proprie forze o di non avere territori isolati da difendere ad oltranza."}
{"id": "1830281", "revid": "1318658", "url": "https://it.wikipedia.org/wiki?curid=1830281", "title": "Ottonese-Varzese", "text": "La razza Ottonese-Varzese \u00e8 una razza bovina italiana.\nOrigine.\nLa razza Ottonese-Varzese \u00e8 originaria delle zone montane-appenniniche delle province di:Pavia, Alessandria, Piacenza e Genova.\nUn tempo allevata nell'alta Valle Staffora e nelle confinanti zone appenniniche emiliane.\nCaratteristiche.\nLa razza \u00e8 caratterizzata da un mantello fromentino, taglia contenuta (3-3,5 quintali i capi adulti) ed elevata rusticit\u00e0. Viene ricordata in particolare perch\u00e9 riesce a dare delle buone produzioni anche con alimenti scadenti, frequenti nell'alto Appennino.\nResistente anche se usata per il lavoro, diventando in questo modo razza a triplice attitudine (latte, carne, lavoro).\nLa produzione di latte, dalle ottime rese casearie, \u00e8 di circa 3500\u00a0kg per lattazione con un tenore in grasso del 4%.\nAltre denominazioni.\nLa razza Varzese-Ottonese pu\u00f2 essere chiamata anche Tortonese (da Tortona) e Montana perch\u00e9 il suo ambiente originario era l'Appennino. Viene definita (ma molto di rado) anche Bobbiese (da Bobbio).\nIl nome Ottonese deriva invece dal comune di Ottone.\nConsistenza numerica.\nUn tempo molto diffusa, arrivando a oltre 40000 capi negli anni 60,attualmente la razza \u00e8 ad alto rischio estinzione con una popolazione inferiore alle 100 unit\u00e0."}
{"id": "1830282", "revid": "84184", "url": "https://it.wikipedia.org/wiki?curid=1830282", "title": "Museo nazionale d'arte della Catalogna", "text": "Il Museo nazionale d'arte della Catalogna (Museu nacional d'art de Catalunya in catalano), conosciuto anche con la sigla MNAC, si trova nella citt\u00e0 di Barcellona e vanta una collezione di arte romanica tra le pi\u00f9 significative al mondo.\nStoria.\nNato inizialmente nel 1990 dall'unione delle collezioni del \"Museu d'Art Modern\" e del \"Museu d'Art de Catalunya\" (esistente dal 1934), vi si aggiunse successivamente una nuova sezione di numismatica, una di incisioni e parte della \"Biblioteca General de Historia del Arte\". Pi\u00f9 tardi, nel 1996, si aggiunse un nuovo dipartimento dedicato alla fotografia.\nOggi il museo possiede circa 250.000 opere e, oltre alle esposizioni temporali e itineranti, ha anche funzioni di studio, conservazione e restauro delle opere d'arte.\nLa sede principale \u00e8 nell'edificio del \"Palau Nacional\", sulla collina del Montju\u00efc, che fu inaugurato nel 1929 in occasione dell'Esposizione Universale celebrata a Barcellona.\nOrganizzazione.\nIl MNAC \u00e8 un consorzio costituito dalla Generalitat de Catalunya, l\"'Ajuntament\" (il Municipio) e l'Amministrazione Generale dello Stato, con propria personalit\u00e0 giuridica. Presidente \u00e8 Miquel Roca i Junyent.\nLa struttura prevede un direttore, un vicedirettore amministrativo e un responsabile delle collezioni; dal direttore dipendono le aree organizzative Strategia e innovazione, Marchio e sviluppo, Programmazione culturale; dal vicedirettore le aree organizzative Servizi giuridici, Infrastrutture, Servizi economici e personale; al responsabile delle collezioni, infine, fanno capo le aree Inventario e mostre, Coordinamento delle collezioni, Restauro, nonch\u00e9 il Centro di documentazione. All'interno delle aree operano numerosi settori specifici.\nIl museo \u00e8 sostenuto dalla Fondazione Amici del MNAC, presieduta da Eul\u00e0lia Serra Budall\u00e9s.\nElenco dei direttori.\nDalla fondazione del museo, nel posto di direttore si sono succeduti:\nStrategia.\nLa sua strategia si articola intorno a tre punti cardine:"}
{"id": "1830284", "revid": "117907930", "url": "https://it.wikipedia.org/wiki?curid=1830284", "title": "Castaspella", "text": "Castaspella \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Melendy Britt. Nel reboot del 2018 \"She-Ra e le Principesse Guerriere\" \u00e8 stata doppiata in originale da Sandra Oh, mentre in Italia da Ilaria Latini.\nBiografia del personaggio.\nCastaspella \u00e8 una maga molto potente e alleata della \"Grande ribellione\". Ha appreso le proprie abilit\u00e0 magiche da uno stregone chiamato Norwyn, tutore anche della Tessitrice d'Ombre. Anche per tale ragione, le due sono diventate nemiche giurate, anche se ai tempi del loro apprendistato da maghe, erano grandi amiche. Castaspella conosce talmente bene l'ex-amica, da essere in grado di prevenire qualunque incantesimo lanciato dalla Tessitrice d'Ombre. In un episodio Castaspella, ha avuto a sua volta una apprendista di nome Ariel.\nNegli ultimi episodi della serie Castespella conosce il principe Adam, e sviluppa una profonda infatuazione nei suoi confronti. Adam, catapultato \"per errore\" su Etheria, dichiara, sotto pressione della sorella, la principessa Adora, di contraccambiare l'interesse della donna. Tuttavia, la storia fra i due personaggi non avr\u00e0 alcuno sviluppo futuro."}
{"id": "1830286", "revid": "142504", "url": "https://it.wikipedia.org/wiki?curid=1830286", "title": "Fiume Meolo", "text": ""}
{"id": "1830295", "revid": "2230561", "url": "https://it.wikipedia.org/wiki?curid=1830295", "title": "Dodge City", "text": "Dodge City \u00e8 un comune (\"city\") degli Stati Uniti d'America e capoluogo della contea di Ford nello Stato del Kansas. La popolazione era di abitanti al censimento del 2010. Deve il suo nome al vicino Fort Dodge. La citt\u00e0 \u00e8 famosa nella cultura americana per la sua storia di citt\u00e0 selvaggia di frontiera del vecchio West.\nGeografia fisica.\nDodge City \u00e8 situata a (37.759671, \u2212100.018212). Secondo l'Ufficio del censimento degli Stati Uniti d'America, ha un'area totale di .\nStoria.\nDodge City \u00e8 stata fondata nel 1872, poco prima dell'arrivo della Santa Fe Railroad. Inizialmente ha fatto affari fiorenti grazie alle ossa di bisonti e alle pellicce, oltre a servire come punto di incontro per i soldati di Fort Dodge. Nel 1875 divenne la citt\u00e0 dei bovini e per i successivi dieci anni la \"Cowboy Capital\" del mondo, e la \"Queen of the Cowtowns\". Era servita da pi\u00f9 uomini e pistoleri di prima qualit\u00e0 tra cui Wyatt Earp; Bat, Ed e Jim Masterson; Doc Holliday; William Tilghman; Clay Allison; Ben e Billy Thompson; Lake Short; e molti altri trascorrevano il loro tempo a Dodge City.\nLo status di Dodge City come mercato del bestiame fu aiutato da un atto della legislatura del 1876 che spost\u00f2 la linea di quarantena a ovest e tagli\u00f2 Wichita fuori dal mercato. Migliaia di bovini furono spediti a Dodge City tra il 1876 e il 1885. La spedizione raggiunse il picco tra il 1883 e il 1884.\nDire che la citt\u00e0 era selvaggia a volte \u00e8 un eufemismo. Spesso era difficile distinguere i buoni dai cattivi. I mandriani arrivarono in citt\u00e0 alla ricerca di pistole, giochi d'azzardo, liquori e donne e la citt\u00e0 forn\u00ec tutto. Le imprese locali hanno continuato a fornire liquori anche attraverso il movimento di moderazione e la legislazione sulla temperanza. La citt\u00e0 era gestita da uomini d'affari, la maggior parte dei proprietari di saloon, e preferivano pagare la sanzione, ammontando a pi\u00f9 di all'anno, piuttosto che far rispettare la legge.\nNel 1885 i giorni di Dodge City come ruggente citt\u00e0 del bestiame furono contati. I nuovi sviluppi nell'agricoltura permisero all'arido sud-ovest di essere irrigato e coltivato. Successivamente, il confine di quarantena fu spostato pi\u00f9 a ovest verso il confine del Colorado e Dodge City non era pi\u00f9 una citt\u00e0 del bestiame. Due incendi nel 1885 servirono a liberare efficacemente la citt\u00e0 dal primo periodo di sviluppo commerciale, aprendo la strada alla reinvenzione. Nel 1887, la citt\u00e0 era stata ricostruita con maestose strutture di mattoni permanenti e il passato selvaggio era stato messo alle loro spalle. Durante i primi tre decenni del XX secolo, la popolazione di Dodge City esplose e furono create molte nuove imprese.\nNegli anni 1930 Dodge City aveva passato quasi cinquant'anni a provare a vivere il suo passato. Tuttavia, durante gli anni della grande depressione, i registi di Hollywood stavano facendo milioni glorificando il selvaggio West. Dodge City \u00e8 stato oggetto di numerosi film ed \u00e8 stato addirittura l'ospite della premiere del film omonimo. Era anche l'ambientazione della lunga serie televisiva western \"Gunsmoke\".\nOggi, il centro di Dodge City \u00e8 costituito da edifici che postano le date del bestiame e rappresentano periodi successivi di sviluppo. Il centro \u00e8 stato inserito nel National Register of Historic Places nel 2009.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 72,48% di bianchi, il 2,46% di afroamericani, l'1,06% di nativi americani, l'1,59% di asiatici, lo 0,19% di oceanici, il 19,32% di altre popolazioni, e il 2,89% di due o pi\u00f9 etnie. Ispanici o latinos di qualunque etnia erano il 57,53% della popolazione."}
{"id": "1830298", "revid": "1522738", "url": "https://it.wikipedia.org/wiki?curid=1830298", "title": "Pinzgauer", "text": "Con Pinzgauer si pu\u00f2 identificare:"}
{"id": "1830302", "revid": "287204", "url": "https://it.wikipedia.org/wiki?curid=1830302", "title": "Ales Hlad", "text": ""}
{"id": "1830305", "revid": "1005847", "url": "https://it.wikipedia.org/wiki?curid=1830305", "title": "Specie di Araneidae", "text": "L'elenco esaustivo delle specie della famiglia di aracnidi Araneidae \u00e8 alquanto lungo.\nSi \u00e8 provveduto a dividerlo nella seguenti sottopagine:"}
{"id": "1830308", "revid": "108066637", "url": "https://it.wikipedia.org/wiki?curid=1830308", "title": "Regina Angella", "text": "La Regina Angella \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Erika Scheimer, mentre in Italia da Melina Martello. Nel reboot del 2018 \"She-Ra e le Principesse Guerriere\" \u00e8 stata doppiata in originale da Reshma Shetty, mentre in Italia da Barbara De Bortoli.\nBiografia del personaggio.\nAnni prima dell'occupazione di Etheria da parte delle orde infernali guidate da Hordak, Angella e Micah erano il re e la regina di Bright Moon, ed avevano una figlia di nome Glimmer. La loro tranquilla vita fin\u00ec nel momento in cui su Etheria comparve Hordak. Micah part\u00ec in guerra, ma si persero le sue tracce, mentre Angella fu catturata durante la presa di Bright Moon. Rimasta sola Glimmer form\u00f2 la \"Grande ribellione\", sperando di riprendere Bright Moon un giorno e rivedere i propri genitori. Soltanto anni dopo, quando He-Man e She-Ra liberarono la regina, Glimmer pot\u00e9 abbracciare la madre. Tempo dopo verr\u00e0 ritrovato anche il re Micah.\nAngella \u00e8 dotata di numerosi poteri, derivanti dalla \"Moonstone\", donatagli dai suoi antenati per proteggere \"Bright Moon\". Tuttavia i poteri di Angella sono legati anche alla posizione della luna di Etheria, al punto di essere debolissima durante le eclissi. La regina Angella \u00e8 in grado di volare con le proprie ali, di produrre dei laser dalle proprie mani, e di creare delle barriere protettive impenetrabili. \u00c8 inoltre in grado di curare le ferite soltanto utilizzando la luce generata dalle proprie mani. Un altro potere, esclusivo fra i personaggi della serie, \u00e8 aprire portali dimensionali, in qualunque luogo e in qualunque condizione; altri personaggi in grado di aprire portali hanno difatti delle limitazioni.\nIn versione originale ha un accento britannico quasi caricaturale."}
{"id": "1830310", "revid": "287204", "url": "https://it.wikipedia.org/wiki?curid=1830310", "title": "Dodge City (disambigua)", "text": ""}
{"id": "1830314", "revid": "1369234", "url": "https://it.wikipedia.org/wiki?curid=1830314", "title": "Grigio alpina", "text": "La Grigio Alpina (\"Tiroler Grauvieh\" in tedesco) \u00e8 una razza bovina a duplice attitudine (soprattutto latte), allevata principalmente nel Tirolo storico, ovvero l'odierno Tirolo austriaco, l'Alto Adige e il Trentino. Marginalmente invece nelle zone montuose e pedicollinari delle provincie di Bergamo, Belluno e Treviso. Marginalmente anche in Piemonte e Friuli-Venezia Giulia\nCaratteristiche morfologiche.\nLa razza \u00e8 caratterizzata da un mantello di colore generalmente grigio-argento, con sfumature pi\u00f9 scure intorno agli occhi, sul collo, sulla spalla e sui fianchi, mentre i tori sono pi\u00f9 scuri. Le mucose sono nere e il musello sempre nero con un alone bianco. Le corna sono chiare e nere in punta.\nLa taglia e la statura sono solitamente medio-piccola. Sono animali di costituzione particolarmente robusta, perfettamente adattati alle condizioni pi\u00f9 difficili di pascolamento, grazie alla loro agilit\u00e0 e resistenza degli unghioni. \nInoltre possiedono ottima fertilit\u00e0 e longevit\u00e0.\nProduzione.\nLa produzione di latte di attesta sui 5000 kg in media all'anno (17 kg circa al giorno) di latte al 3,8% di grasso e al 3,4% di proteine per lattazione. \nGli incrementi ponderali giornalieri sono intorno a 1-1,2 kg con una buona resa al macello e pregevoli caratteristiche delle carcasse."}
{"id": "1830316", "revid": "33277", "url": "https://it.wikipedia.org/wiki?curid=1830316", "title": "Dodge City (Kansas)", "text": ""}
{"id": "1830322", "revid": "1776051", "url": "https://it.wikipedia.org/wiki?curid=1830322", "title": "Campionato greco di calcio a 5", "text": "Il Campionato di calcio a 5 della Grecia, chiamato Hellenic Championship, \u00e8 la massima competizione greca di calcio a 5 organizzata dalla Federazione calcistica della Grecia.\nIl campionato greco di prima divisione si svolge dalla stagione 1997/1998 con una nettissima predominanza del club capitolino dell'Athina 90, questa formazione ha trionfato per ben sette volte su nove campionati sinora portati a termine. Le uniche due formazioni che sono state in grado di rompere l'egemonia ateniese sono state nel 1999 il Kosmos Voria Proastia e nel 2001 il Doukas SAC, mentre nella stagione 2003/2004 il torneo non fu portato a termine.\nDalla stagione 2000/2001 si svolge anche la coppa nazionale greca: sulle cinque edizioni sinora disputate ci sono state tre vittorie per il Doukas e due per l'Athina 90."}
{"id": "1830325", "revid": "125650469", "url": "https://it.wikipedia.org/wiki?curid=1830325", "title": "Quadrilobo", "text": "Il quadrilobo \u00e8 un tipo di cornice usata nell'arte gotica e rinascimentale e nei relativi trafori.\nIl quadrilobo \u00e8 composto da quattro semicerchi disposti a croce, che formano una specie di quadrifoglio. \u00c8 usato in pittura, in architettura, in scultura (bassorilievo) e in numismatica. La versione di tre lati \u00e8 detta trilobo. \nIl quadrilobo toscano.\n\u00c8 il quadrilobo composto da un quadrato, disposto obliquamente come un rombo, sui cui lati si aprono quattro \"lobi\" (semicerchi). L'insieme crea una linea spezzata dal ritmo incalzante ma regolare, con il quale i migliori artisti seppero creare composizioni particolarmente dinamiche, soprattutto grazie all'uso di figure con linee prevalentemente orizzontali e verticali perpendicolari. \nLa forma fu usata per la prima volta nelle formelle di Andrea Pisano per la porta sud (un tempo ad est) del Battistero di San Giovanni a Firenze e da qui riprese anche per la successiva porta nord, di Lorenzo Ghiberti. La us\u00f2 ad esempio Taddeo Gaddi per le ante dipinte di un armadio ligneo oggi alla Galleria dell'Accademia. Inquadra inoltre l'emblema dell'Opera della Primaziale Pisana (Duomo di Pisa), costituito dalla scritta OPE, cio\u00e8 OPERAE, genitivo di OPERA.\nVenne ripresa in epoca romantica, come citazione del medioevo e del rinascimento toscano."}
{"id": "1830328", "revid": "81484", "url": "https://it.wikipedia.org/wiki?curid=1830328", "title": "Motore a gatto imburrato", "text": ""}
{"id": "1830329", "revid": "339392", "url": "https://it.wikipedia.org/wiki?curid=1830329", "title": "MNAC", "text": ""}
{"id": "1830330", "revid": "287204", "url": "https://it.wikipedia.org/wiki?curid=1830330", "title": "Oscar Tusquets", "text": ""}
{"id": "1830331", "revid": "695564", "url": "https://it.wikipedia.org/wiki?curid=1830331", "title": "Il popolo rock", "text": "Il popolo rock \u00e8 il primo album dal vivo dei Tazenda, pubblicato nel 1993 dalla Visa Record.\nL'album contiene due canzoni inedite: \"Il popolo rock\", che d\u00e0 il titolo all'album, e \"Sa dansa\", aperta dalla voce di Maria Carta.\nPer quanto riguarda la parte live, vengono rappresentate in un doppio album le canzoni che maggiormente hanno contribuito al loro successo in quel periodo. Nell'album \u00e8 udibile la presenza di parti di rumore del pubblico ripetute, quindi incollate alle tracce audio.\nTracce.\nTesti e musiche di Gino Marielli, eccetto dove indicato."}
{"id": "1830345", "revid": "729019", "url": "https://it.wikipedia.org/wiki?curid=1830345", "title": "Ferrovia Rimini-Novafeltria", "text": "La ferrovia Rimini-Novafeltria era una ferrovia a scartamento ridotto, dismessa e smantellata, della Societ\u00e0 Anonima delle Ferrovie e Tramvie Padane (FTP), che da Rimini arrivava a Mercatino Marecchia, in seguito divenuta Novafeltria.\nStoria.\nLa costruzione della ferrovia, chiesta da pi\u00f9 parti come complemento del pi\u00f9 ampio progetto di ferrovia Subappennina, ebbe inizio a met\u00e0 del 1916 nonostante la concessione relativa alla Societ\u00e0 Anonima delle Ferrovie e Tramvie Padane fosse stata pubblicata il 10 marzo 1913.\nIl tracciato previsto, con scartamento a 950 mm, partiva dalla stazione di Rimini Centrale, posta nei pressi della stazione FS, e proseguendo lungo la valle del fiume Marecchia, raggiungeva il centro abitato di Novafeltria, che allora si chiamava \"Mercatino Marecchia\" (comune con circa 5.000 abitanti nel 1911).\nLa ferrovia fu aperta al traffico con trazione a vapore il 21 giugno 1916 tra Rimini e Verucchio (sezione di 18\u00a0km), nel 1921 fu raggiunta San Marino-Torello (poi semplicemente Torello a seguito dell'apertura della Ferrovia Rimini-San Marino) e fu completata l'anno dopo, con l'apertura in data 18 giugno 1922 della rimanente sezione fino al capolinea di Mercatino Marecchia.\nLa gestione venne assunta dalla Societ\u00e0 anonima Ferrovie e Tramvie Padane (FTP) che la mantenne fino al 1932 quando le insormontabili difficolt\u00e0 economiche in cui versava la societ\u00e0 concessionaria portarono alla sospensione dell'esercizio.\nLa gestione della tranvia Ferrara-Codigoro, nel frattempo trasformata in ferrovia, e Rimini-Novafeltria, che facevano parte del gruppo di linee in concessione alla societ\u00e0, dovette quindi essere assunta in via provvisoria dall'amministrazione governativa, tramite l'ispettorato compartimentale per l'Emilia e la decadenza della suddetta societ\u00e0, nel frattempo fallita, fu dichiarata con regio decreto 7 settembre 1933, n. 1274. Domande di ri-concessione della linea furono presentate da varie societ\u00e0 sin dal 1937 e ne venne anche iniziata l'istruttoria ma in seguito ai vari eventi susseguiti il Ministero nel 1940 pose termine a qualsiasi ulteriore istruttoria di concessione.\nLa ferrovia sub\u00ec danni notevoli durante la seconda guerra mondiale e venne ricostruita negli anni successivi (1948); tra Verucchio e Pietracuta per la ricostruzione (in variante) venne riutilizzata (adattandola) la sede della non completata linea ferroviaria subappennina.\nL'esercizio, all'inizio a vapore, dagli anni cinquanta venne trasformato a trazione diesel con automotrici \"minime\" a due assi.\nIl 15 ottobre 1960 la ferrovia venne chiusa e sostituita dal giorno successivo con il neoistituito servizio sostitutivo su strada a cura della stessa Gestione Commissariale delle Ferrovie Padane. In quell'anno la ferrovia trasport\u00f2 346.652 viaggiatori e 192\u00a0t di merci, con un coefficiente di esercizio di 1,62.\nDopo la dismissione della ferrovia la sede ferroviaria, quasi interamente in sede promiscua, \u00e8 stata riutilizzata per allargare la sede (o costruire variante di tracciato) della strada statale 258. Sopravvivono solo alcuni edifici (come stazioni e caselli), riutilizzati per gli scopi pi\u00f9 diversi, ed alcuni resti di ponti ad arco nel tratto Torello - Pietracuta lungo il tracciato storico (cio\u00e8 la porzione non ripristinata dopo gli eventi bellici).\nNel 1952, Sergio Zavoli dedic\u00f2 alla ferrovia Rimini-Novafeltria un documentario radiofonico dal titolo \"Scartamento ridotto\". Nei 34 minuti di ascolto, Sergio Zavoli presenta la ferrovia sotto diversi punti di vista: dai contadini, che la vedono come una grande innovazione e opportunit\u00e0 di sviluppo per la vallata del Marecchia, a cui pare simpatico lo sbuffare del treno nelle loro difficili giornate di lavoro nei campi, ai governanti, che la vorrebbero smantellare per l'insufficiente rendita economica, al capotreno, che ama visceralmente la locomotiva a vapore e accoglie con sospetto la sostituzione di quest'ultima con un locomotore diesel.\nCaratteristiche.\nL'armamento della ferrovia venne realizzato usando rotaie piuttosto leggere: per 19.567\u00a0m era costituito da rotaie di 22,5\u00a0kg/m e di rotaie di 25,5\u00a0kg/m per i restanti 16.059\u00a0m.\nLa lunghezza totale della ferrovia risult\u00f2 essere di 35.626\u00a0m; buona parte di essa (22.076\u00a0m) aveva i binari posti nella sede stradale (promiscua come nelle tranvie) e solo 9.450\u00a0m di essi erano in sede stradale protetta. La lunghezza di esercizio in pratica risult\u00f2 essere di \"soli\" 35.576\u00a0m.\nLa pendenza massima fu contenuta entro il 30 per mille (anche in funzione del fatto che ne era previsto l'esercizio a vapore) ma il raggio minimo delle curve fu di 70\u00a0m per cui la velocit\u00e0 massima ammessa fu di 40\u00a0km/h. La ferrovia venne allacciata al porto di Rimini con un raccordo lungo 1.797\u00a0m.\nMateriale rotabile.\nAll'apertura e fino agli anni cinquanta vennero utilizzate delle locomotive a vapore. Il materiale rotabile nel 1933 era costituito da:\nUna locomotiva Breda, la n\u00b0 3, fu ceduta nel 1917 alle Ferrovie Calabro Lucane, da cui fu riacquistata nel 1940.\nDal 1952 il parco rotabile venne in parte rinnovato con l'entrata in servizio di tre unit\u00e0, classificate come ALn 35, prodotte dalle Officine Raffaele Ranieri di Roma ed equipaggiate con motori General Motors di recupero bellico. Si trattava di automotrici unidirezionali del tipo autobus su rotaia a due assi, con una potenza di 165\u00a0CV, ed erano dotate di trentacinque posti a sedere, da cui provenne il nome assegnato loro di ALn 35. Esse risultavano molto simili alle pi\u00f9 famose \"Emmine\" a cremagliera delle Ferrovie Calabro Lucane. Nel 1955 entr\u00f2 in servizio una quarta automotrice Ranieri-GM bidirezionale a carrelli con 52 posti a sedere e 300\u00a0CV di potenza (classificata Aln 52.10 FP). Tutte queste automotrici fecero servizio fino alla chiusura della linea avvenuta nel 1960. In seguito alla cessazione del servizio su questa linea, le automotrici vennero acquisite dalla Ferrovia Circumetnea per far fronte alla grave carenza di materiale rotabile e quivi rimasero fino all'accantonamento.\nLa locomotiva a vapore Krauss, invece, fu conservata all'aperto nella stazione di Rimini. Nel 1970, fu acquisita dalla Ferrovia Museo Blonay-Chamby che la restaur\u00f2 e la riport\u00f2 in stato di marcia nel 1981. Da allora \u00e8 esposta al museo ed \u00e8 saltuariamente impiegata come le altre locomotive storiche del museo."}
{"id": "1830346", "revid": "4711", "url": "https://it.wikipedia.org/wiki?curid=1830346", "title": "Nazionale neozelandese di pallacanestro", "text": ""}
{"id": "1830347", "revid": "666668", "url": "https://it.wikipedia.org/wiki?curid=1830347", "title": "Jeepers Futsal Club", "text": "Lo Jeepers Futsal Club \u00e8 una squadra maltese di calcio a 5 con sede a Santa Venera.\nStoria.\nFondata nel 2002, ha partecipato a tutte le competizioni organizzate dalla federazione maltese sino ad oggi, partendo dalla terza divisione e ottenendo la promozione alla prima al termine della stagione 2005-06. Al debutto nella massima erie, lo Jeepers ha vinto immediatamente il Campionato maltese di calcio a 5 ottenendo inoltre il diritto a partecipare alla Coppa UEFA dell'anno successivo, dove \u00e8 stata eliminata al turno preliminare giocato in Svezia."}
{"id": "1830352", "revid": "1543377", "url": "https://it.wikipedia.org/wiki?curid=1830352", "title": "Journal of Physics D", "text": "Journal of Physics D: Applied Physics, spesso chiamato semplicemente \"Journal of Physics D\" o abbreviato \"J.Phys.D\", \u00e8 una rivista scientifica pubblicata ogni quindici giorni dall'Institute of Physics (IOP) del Regno Unito. Ricopre cinque grandi campi della fisica: magnetismo; fotonica e semiconduttori; plasmi; superfici e interfasi; struttura e propriet\u00e0 della materia.\nL'attuale redattore capo \u00e8 Pallab Bhattacharya dell'University of Michigan, USA.\nHa un fattore di impatto di 2.077 per il 2006 secondo il Journal Citation Reports. Questo giornale \u00e8 indicizzato da ISI, INSPEC, Chemical Abstracts, RAPRA Abstracts/Adhesives Abstracts, PASCAL Database, INIST, Cambridge Scientific Abstracts.\nSi tratta di una rivista ad abbonamento, ma tutti i documenti sono liberamente accessibili per i primi 30 giorni dopo la pubblicazione presso il sito web della rivista."}
{"id": "1830354", "revid": "1784425", "url": "https://it.wikipedia.org/wiki?curid=1830354", "title": "Zviad Gamsakhurdia", "text": "Biografia.\nFiglio dello scrittore georgiano Konstantine Gamsakhurdia, segu\u00ec nei suoi studi le orme paterne e divenne un importante filologo e critico letterario della letteratura del suo Paese, nonch\u00e9 docente all'Universit\u00e0 statale di Tbilisi. Fu anche traduttore dall'inglese e dal francese.\nA causa dei suoi scritti contro il regime, venne imprigionato come dissidente tra il 1956 e il 1958, e nel corso degli anni settanta si impegn\u00f2 in Amnesty International come attivista per il rispetto dei diritti umani, per la qual cosa fu nuovamente arrestato tra il 1978 e il 1979.\nIl 14 novembre 1990 fu eletto Presidente del Consiglio Supremo della Repubblica Socialista della Georgia, e il 31 marzo 1991 lanci\u00f2 il referendum che avrebbe proclamato l'indipendenza della Georgia dall'Unione Sovietica, riconosciuta per\u00f2 solo nel settembre 1991. Nelle prime elezioni libere del nuovo stato indipendente, tenutesi il 26 maggio 1991, fu eletto Presidente della Repubblica della Georgia.\nIl 6 gennaio 1992, in seguito a un colpo di stato, fu costretto a dimettersi dalla carica di Presidente della Repubblica e a riparare in esilio in Russia.\nGamsakhurdia mor\u00ec il 31 dicembre 1993 nel villaggio di Khibula vicino Mingrelia in Georgia, in circostanze misteriose, per una ferita mortale alla testa provocata da un proiettile d'arma da fuoco (mai ritrovato): a tutt'oggi non \u00e8 chiaro se fu suicidio oppure omicidio. Lasci\u00f2 tre figli. Nel 2004 la sua figura venne riabilitata dal presidente Mikheil Saak'ashvili."}
{"id": "1830356", "revid": "1305772", "url": "https://it.wikipedia.org/wiki?curid=1830356", "title": "Lealisti dell'Impero Unito", "text": "Il nome Lealisti dell'Impero Unito (in inglese: \"United Empire Loyalists\") \u00e8 un nome onorifico concesso ai lealisti americani che si trasferirono nel Nord America Britannico e nelle altre Colonie britanniche, come atto di fedelt\u00e0 a Giorgio III, a seguito della sconfitta britannica nella guerra d'indipendenza americana.\nLista degli attuali insediamenti lealisti in Canada.\nIl nome utilizzato nel XVIII secolo \u00e8 segnato precedentemente a quello corrente."}
{"id": "1830357", "revid": "123567", "url": "https://it.wikipedia.org/wiki?curid=1830357", "title": "United Empire Loyalists", "text": ""}
{"id": "1830364", "revid": "123297287", "url": "https://it.wikipedia.org/wiki?curid=1830364", "title": "Fiat-Allis", "text": "La Fiat-Allis \u00e8 stata una societ\u00e0 del gruppo Fiat nata nel 1974 dall'unione della Fiat Macchine Movimento Terra con le attivit\u00e0 dello stesso settore della societ\u00e0 statunitense Allis-Chalmers. Si occupava delle macchine movimento terra, come pale meccaniche, apripista, escavatori, livellatori, caricatori ecc. \nOggi il marchio \u00e8 inglobato in CNH Industrial.\nLa storia.\nNegli anni trenta, la meccanizzazione agricola era ormai una realt\u00e0, mentre la meccanizzazione edile e movimento terra era molto pi\u00f9 arretrata e molte macchine agricole erano convertite in modo artigianale in apripista e ruspe.\nLa Fiat decide quindi di creare una divisione a fianco di Fiat Trattori, nacque quindi la Fiat Movimento Terra, che nei suoi primi anni si limit\u00f2 a convertire in modo migliore alcune grosse macchine agricole in pale meccaniche e dozer.\nUn esempio \u00e8 la trasformazione di modelli come le FIAT 60C, 70C, 80C, 90C, 100C e 150C; che servivano per l'aratura, in macchine per movimento terra (apripista) rinominandole semplicemente aggiungendo nella sigla la lettera I (industriale) oppure la scritta AD (FIAT 70 CI, AD7C, AD14); o come neL caso delle pale cingolate FL6 - FL7 - FL8 - FL8 C - FL9.\nCon il progresso degli anni cinquanta e sessanta le sole pale meccaniche e ruspe non bastavano pi\u00f9 alle esigenze di mercato, tuttavia la Fiat era pi\u00f9 sviluppata nell'agricoltura che nelle macchine industriali.\nCos\u00ec, nel 1974, la Fiat si un\u00ec all'americana Allis-Chalmers dando vita alla Fiat-Allis per fabbricare una linea di cingolati prodotti in Brasile, Stati Uniti e Italia, terne a ruote (Stati Uniti e Inghilterra), escavatrici (Italia e Brasile), livellatrici e ruspe (Stati Uniti).\nIn Argentina, Fiat-Allis \u00e8 stato prodotto dalla societ\u00e0 Crybsa. Questo prodotto su licenza 605-B escavatore, C-130 e trattore cingolato con 7D.\nTra gli anni 70/80 c'era una macchina che stava rivoluzionando il mondo delle costruzioni, l'escavatore con il braccio idraulico. Fiat acquis\u00ec la Simit e pi\u00f9 in avanti il Gruppo Benati per produrre escavatori di media potenza e peso in Italia.\nLa Fiat-Allis rest\u00f2 fra i pi\u00f9 importanti produttori di macchine movimento terra per un buon ventennio, seconda sola alla Caterpillar.\nCon la creazione della Fiat Geotech a Modena, la Fiat-Allis entr\u00f2 in questa holding che racchiudeva anche la Fiatagri e cambi\u00f2 logo.\nArchivio.\nLa parte documentale dell'archivio dell\u2019azienda \u00e8 conservato presso il Centro storico Fiat, nel fondo Fiat-Allis (estremi cronologici: 1951 - 1978)."}
{"id": "1830365", "revid": "287204", "url": "https://it.wikipedia.org/wiki?curid=1830365", "title": "Specie di Araneidae (A)", "text": "Di seguito sono descritte tutte le specie della famiglia di ragni Araneidae, i cui generi cominciano per la lettera A, note al 30 dicembre 2007.\nAcacesia.\n\"Acacesia\" Simon, 1895\nAcantharachne.\n\"Acantharachne\" Tullgren, 1910\nAcanthepeira.\n\"Acanthepeira\" \nAcroaspis.\n\"Acroaspis\" \nAcrosomoides.\n\"Acrosomoides\" Simon, 1887\nActinacantha.\n\"Actinacantha\" Simon, 1864\nActinosoma.\n\"Actinosoma\" Holmberg, 1883\nAculepeira.\n\"Aculepeira\" \nAcusilas.\n\"Acusilas\" Simon, 1895\nAethriscus.\n\"Aethriscus\" Pocock, 1902\nAethrodiscus.\n\"Aethrodiscus\" Strand, 1913\nAetrocantha.\n\"Aetrocantha\" Karsch, 1879\nAfracantha.\n\"Afracantha\" Dahl, 1914\nAgalenatea.\n\"Agalenatea\" \nAlenatea.\n\"Alenatea\" Song &amp; Zhu, 1999\nAllocyclosa.\n\"Allocyclosa\" Levi, 1999\nAlpaida.\n\"Alpaida\" O. P.-Cambridge, 1889\nAmazonepeira.\n\"Amazonepeira\" \nAnepsion.\n\"Anepsion\" \nArachnura.\n\"Arachnura\" \nAraneus.\n\"Araneus\" \nAraniella.\n\"Araniella\" \nAranoethra.\n\"Aranoethra\" Butler, 1873\nArgiope.\n\"Argiope\" Audouin, 1826\nArkys.\n\"Arkys\" Walckenaer, 1837\nArtonis.\n\"Artonis\" Simon, 1895\nAspidolasius.\n\"Aspidolasius\" Simon, 1887\nAugusta.\n\"Augusta\" O. P.-Cambridge, 1877\nAustracantha.\n\"Austracantha\" Dahl, 1914"}
{"id": "1830367", "revid": "647919", "url": "https://it.wikipedia.org/wiki?curid=1830367", "title": "Mihail Fedorovi\u010d Larionov", "text": ""}
{"id": "1830372", "revid": "466539", "url": "https://it.wikipedia.org/wiki?curid=1830372", "title": "Cadini di Misurina", "text": "I Cadini di Misurina (\"Ciad\u00ecs de Me\u015bor\u00ecna\" in ladino, dal cadorino \"Ciad\u00ecn\", \"Ciad\u00ecs\" al plurale, tradotto in \"valloni\") sono un gruppo montuoso delle Dolomiti orientali (Dolomiti di Sesto, di Braies e d'Ampezzo), in provincia di Belluno, all'interno del territorio del comune di Auronzo di Cadore, a ovest di Auronzo, a nord-est di Cortina d'Ampezzo e a sud di Dobbiaco, in posizione sovrastante il lago di Misurina. La vetta pi\u00f9 alta \u00e8 la \"Cima Cadin di San Lucano\" (2.839 m s.l.m.). \nDescrizione.\nLa catena montuosa \u00e8 attraversata dall'Alta via n. 4 e dal sentiero attrezzato Alberto Bonacossa, che partendo dalla sponda meridionale del lago, arriva sino alle Tre Cime di Lavaredo. La particolare geomorfologia che distingue e caratterizza cos\u00ec profondamente i Cadini di Misurina, permette comunque di attraversare il gruppo da svariate direttrici cosicch\u00e9, salendo e scendendo dalle loro forcelle, diventa possibile godere del paradiso dolomitico che li circonda.\nIl sentiero attrezzato Giovanni Durissini permette ad esempio di compiere il giro completo del ramo di San Lucano. Si tratta di un percorso ad anello, con partenza al rifugio Fonda-Savio (2.367\u00a0m), che attraversa in sequenza la forcella della Torre (2.400\u00a0m), la forcella Sabbiosa (2.440\u00a0m), la forcella Cadin Deserto (2.400\u00a0m), la forcella Cristina, la forcella de la Neve (2.471\u00a0m) e per ultima la forcella del Nevaio (2.620\u00a0m), con un dislivello totale di circa 1.000\u00a0m.\nLa prima salita risale al 31 agosto 1896 ad opera di: Giovanni Siorpaes, Pietro Siorpaes, Ilona E\u00f6tv\u00f6s, Rolanda E\u00f6tv\u00f6s, Johann Innerkofler, Lor\u00e1nd E\u00f6tv\u00f6s.\nClassificazione.\nLa SOIUSA li vede come un gruppo alpino ed vi attribuisce la seguente classificazione:\nSuddivisione.\nLa SOIUSA li suddivide in due sottogruppi:"}
{"id": "1830379", "revid": "1573940", "url": "https://it.wikipedia.org/wiki?curid=1830379", "title": "Galagoides granti", "text": "Il galagone di Grant o galagone del Mozambico (Galagoides granti ()) \u00e8 un primate strepsirrino della famiglia dei Galagidi.\nDistribuzione e habitat.\nVive in Tanzania, Mozambico, Malawi e Zimbabwe, dove colonizza la foresta secca tropicale e subtropicale.\nBiologia.\nSi tratta di animali notturni e solitari, che di giorno dormono in cavit\u00e0 dei tronchi d'albero, anche in gruppi (soprattutto le femmine), per poi svegliarsi al tramonto, passare un po' di tempo a stiracchiarsi e praticare il \"grooming\". I grandi occhi ed orecchie aiutano l'animale a muoversi nell'oscurit\u00e0 quasi totale, localizzando con l'udito gli insetti di cui si nutre."}
{"id": "1830381", "revid": "16853794", "url": "https://it.wikipedia.org/wiki?curid=1830381", "title": "Girlicious Girl", "text": ""}
{"id": "1830383", "revid": "599013", "url": "https://it.wikipedia.org/wiki?curid=1830383", "title": "Willi Pittana", "text": "Carriera.\nInizia la sua carriera nell'Udinese, squadra con cui debutta in serie B, verr\u00e0 poi ceduto in prestito al per farsi le ossa. In Sicilia esplode totalizzando 26 presenze e realizzando anche 2 gol. Tra il 1993 e il 1997 vestir\u00e0 le maglie di (debuttando in Serie A nella sconfitta per 1-0 sul campo del Torino del 12 settembre 1993), , Fidelis Andria, Vicenza e . Nel 1997 passa alla , dove per due anni torn\u00f2 a giocare titolare in serie B.\nNegli anni seguenti vestir\u00e0 le maglie di diverse squadre minori contribuendo alla promozione in C2 del Pordenone ma retrocedendo subito l'anno successivo a causa della mancata iscrizione al campionato.\nNella stagione 1994-1995 segn\u00f2 6 reti in 14 presenze con la maglia del . Nella stagione giocata a Trapani segna 8 reti, suo massimo stagionale in carriera."}
{"id": "1830386", "revid": "228587", "url": "https://it.wikipedia.org/wiki?curid=1830386", "title": "Florida orientale", "text": "La Florida orientale (\"East Florida\") era in origine una parte della Florida spagnola. Secondo le clausole del Trattato di Parigi (1763), che concluse la guerra dei sette anni, la Spagna cedette tutti i suoi territori ad est e sudest del fiume Mississippi al Regno di Gran Bretagna.\nI Britannici divisero il territorio in due parti, la Florida orientale, con capitale St. Augustine, e la Florida occidentale, con capitale Pensacola.\nEntrambe le Floride rimasero leali alla Gran Bretagna durante la guerra d'indipendenza americana. La Spagna partecip\u00f2 indirettamente alla guerra come alleata della Francia e cattur\u00f2 Pensacola ai britannici nel 1781. Nel trattato di Parigi (1783), che concluse la guerra, i britannici cedettero entrambe le Floride alla Spagna.\nLa Spagna offr\u00ec favorevoli termini per l'acquisto di terreno, fatto che attrasse numerosi coloni dagli Stati Uniti (di recente formazione). Accaddero numerose dispute territoriali tra gli USA e la Spagna. Un'armata americana sotto il comando di Andrew Jackson invase la Florida orientale durante la prima guerra Seminole. Le forze di Jackson conquistarono St. Mark il 7 aprile 1818 e Pensacola il 24 maggio 1818. Adams accus\u00f2 la Spagna di aver infranto il Trattato Pinckney fallendo nel controllo dei Seminole. Temendo in prospettiva di perdere il controllo, la Spagna cedette tutto il territorio della Florida agli Stati Uniti con il Trattato Adams-On\u00eds nel 1819 (ratificato nel 1821). In cambio gli Usa fecero cadere le proprie richieste sul Texas e pagarono $ 5.000.000.\nNel 1822, il Congresso degli Stati Uniti organizz\u00f2 il Territorio della Florida, e nel 1845, la Florida venne ammessa come 27\u00ba stato."}
{"id": "1830387", "revid": "21880", "url": "https://it.wikipedia.org/wiki?curid=1830387", "title": "Galago nyasae", "text": ""}
{"id": "1830389", "revid": "76963", "url": "https://it.wikipedia.org/wiki?curid=1830389", "title": "Hubert Aquin", "text": "Aquin si \u00e8 laureato all'Universit\u00e0 di Montr\u00e9al nel 1951. Dal 1951 al 1954, ha studiato presso l\"Institut d'\u00e9tudes politiques\" di Parigi. Al suo ritorno a Montr\u00e9al, ha lavorato per Radio Canada dal 1955 fino al 1959.\nDal 1960 al 1968, Aquin \u00e8 stato attivo nel movimento per l'indipendenza del Qu\u00e9bec. \u00c8 stato un membro dell'esecutivo del primo partito politico indipendentista, il \"Rassemblement pour l'ind\u00e9pendance nationale\" (1960-1969). Nel 1964, ha annunciato che avrebbe iniziato a lavorare clandestinamente per l'indipendenza attraverso il terrorismo; poco dopo \u00e8 stato arrestato ed \u00e8 rimasto detenuto per quattro mesi in un ospedale psichiatrico. L\u00ec ha scritto il suo primo romanzo, \"Prochain \u00e9pisode\" (\"Prossimo episodio\") (1965), storia di un rivoluzionario in carcere.\nNel dicembre 1964, \u00e8 stato assolto dall'accusa di possesso illegale di arma da fuoco.\nHa diretto la rivista Libert\u00e9 dal 1961 al 1971 ed \u00e8 stato direttore editoriale delle \u00c9ditions La Presse nel corso degli anni settanta.\n, il romanzo \"prossimo episodio\" (traduzione di \"prochain \u00e9pisode\"), \u00e8 stato scelto per l'edizione 2003 di un programma-concorso di CBC Radio Canada; supportato dalla giornalista Denise Bombardier, ha vinto. Una precedente traduzione in inglese di Penny Williams, mantenendo il titolo francese, \u00e8 stata pubblicata nel 1967.\nL'auto-distruttivo pensiero del romanzo di Aquin prefigurava la sua effettiva morte: il 15 marzo 1977, Aquin si spar\u00f2 in testa, lasciando una nota sul suo suicidio in cui affermava che la sua morte era una libera e positiva scelta: \"Ho vissuto intensamente, era ora che finisse.\"\nAd Aquin sono dedicati il documentario biografico di Jacques Godbout \"Deux \u00e9pisodes nella vita d'Hubert Aquin\" (1979) e \"HA!: A Self-Murder Mystery\", dell'amico Gordon Sheppard.\nCronologia della vita e dell'opera.\nNel 1952, Hubert Aquin tenta un'incursione nella scrittura del romanzo con \"Les R\u00e9dempteurs\", racconto di un suicidio collettivo di ispirazione biblica che \u00e8 stato di volta in volta qualificato come romanzo, novella lunga e favola. Tuttavia, nel 1955, Aquin giudica che il proprio stile sta evolvendo \u201cverso un'espressione pi\u00f9 diretta, meno poetica di prima\u201d. Ritira quindi il manoscritto che chiamava il suo \u201cpeccato di giovent\u00f9\u201d. Due progetti di romanzi datati maggio 1955 e maggio 1957 testimoniano una volta ancora questo desiderio di divenire romanziere. Nel maggio 1959, Aquin fa finalmente apparire Les R\u00e9dempteurs tra gli \u00c9crits du Canada fran\u00e7ais (vol. V, Montr\u00e9al 1959, pp.\u00a045\u2013114). In questo stesso anno, all'et\u00e0 di 30 anni, incomincia infine il suo primo romanzo: \"L'invention de la mort\". Questo romanzo, probabilmente scritto dal 1959 al 1961, verr\u00e0 pubblicato solo nel 1991, cio\u00e8 quattordici anni dopo il suicidio di Aquin.\nDurante gli anni di redazione de \"L'invention de la mort\", Aquin si dar\u00e0 con successo alla scrittura drammatica. Nel 1959 l'Autore, che insegna storia e lavora a Radio Canada, insieme con una ventina di colleghi firma una petizione contro il licenziamento di 74 realizzatori di Radio Canada in sciopero dal 29 dicembre 1958 al 7 marzo 1959; costoro reclamano un sindacato per i loro quadri. I contraccolpi di questo sciopero impediranno la diffusione di due delle sue opere di tele-teatro.\nIl 16 ottobre 1959, Aquin lascia Radio Canada, dove era Vice-direttore del Servizio Affari Pubblici; proseguir\u00e0 la propria carriera giornalistica alla radio e alla televisione a titolo di redattore pagato in base alle righe fino alla fine degli anni settanta. Sempre in ottobre, Aquin si trasferisce nel quartiere di Notre-Dame-de-Gr\u00e2ce. A novembre adatta \"L'\u00c9change\" di Paul Claudel, opera che sar\u00e0 diffusa attraverso la televisione a Radio Canada il 21 gennaio 1960. Il 6 novembre, entra all'Ente Nazionale dei Film a titolo di produttore, realizzatore e sceneggiatore; vi lavorer\u00e0 fino al marzo 1963. Il 28 dicembre 1959 nasce St\u00e9phane, suo secondo figlio.\nNel corso del 1960, insegna ancora storia per il 13\u00ba anno al Liceo Scientifico Lafond, che egli abbandoner\u00e0 nel 1961. Fonda il \u201cGrand Prix de Montr\u00e9al inc.\u201d, societ\u00e0 di corse automobilistiche, e la propria casa di produzione cinematografica. Nel gennaio 1960, scrive un'opera teatrale, \"L'Emprise de la nuit\", per la quale ricever\u00e0 il secondo premio del \"Th\u00e9\u00e2tre du Nouveau Monde\" a novembre. Il 29 maggio, nel quadro della trasmissione \u201cPremi\u00e8re\u201d, Radio Canada trasmette Dernier Acte, che egli aveva scritto sotto lo pseudonimo di Fran\u00e7ois Lemal. Con la collaborazione di Gilles Ste-Marien, scrive On ne meurt q\u00f9 ne fois, opera di teatro per la televisione che sar\u00e0 presentata a \u201cTrio\u201d il 5, 12 e 19 luglio.\nIl 10 settembre 1960, Andr\u00e9 d'Allemagne invita Aquin a unirsi al \"Rassemblement pour l'Ind\u00e9pendance Nationale\" (RIN); ma non sar\u00e0 che a partire dal 1962 che egli vi militer\u00e0 attivamente. Da settembre a novembre \u00e8 a Parigi dove lavora con Roland Barthes al film \"Le sport et les hommes\", che Radio Canada trasmetter\u00e0 il 1\u00ba giugno 1961 a \u201cTemps pr\u00e9sent\u201d. Verso il 10 ottobre, Aquin redige una novella, \u201cLa derni\u00e8re C\u00e8ne\u201d, che egli inizialmente intitola \u201cLe repas g\u00e2ch\u00e9\u201d. Il 15 ottobre propone l'opera teatrale per televisione intitolata \"La Mort de C\u00e9sar\"; riprender\u00e0 questo testo il 24 marzo 1962 per pubblicarlo infine in \"Point de fuite al Cercle du livre de France\", nel 1971.\nIl 4 novembre 1960, Jacques Godbout invita Aquin a divenire membro della rivista \"Libert\u00e9\" (fondata nel 1959); il 13 gennaio 1961, Aquin far\u00e0 parte del gruppo dirigente; il 14 luglio sar\u00e0 scelto come direttore. Quello stesso anno, redige \"Confession d'un h\u00e9ros\", radio-teatro, che verr\u00e0 trasmesso il 21 maggio 1961 a \u201cTemps pr\u00e9sent\u201d.\nI successi radiofonici e televisivi non impediranno tuttavia ad Aquin di essere tormentato da due ossessioni: il romanzo e il suicidio. Dal 1961, ironizza a proposito del suicidio. Aquin ha male di vivere: sogna di lasciare l'ONF e andare in esilio e, pi\u00f9 che mai, risente l'urgenza di scrivere. Gi\u00e0 il 23 settembre 1958, sotto la voce \u201cprofessione\u201d sul suo passaporto aveva fatto scrivere \u201cscrittore\u201d.\nPerch\u00e9 io mi sono imposto un destino da scrittore \u2013 scelta arbitraria che mi sono dato la pena di fare scrivere sul mio passaporto come uno confessa un segno caratteristico! \u2013 mi vedo alle prese con l'attuale scacco di questa vocazione o, cosa che poi finisce per essere lo stesso, al differimento indefinito della prova. (JO, 31 ottobre 1961, p.\u00a0233).\nDal novembre 1959, Aquin assume il proprio destino di scrittore e sublima il suo desiderio di suicidarsi intraprendendo la redazione de L'invention de la mort. Questo primo romanzo mette in scena un giornalista di Montr\u00e9al, Ren\u00e9 Lallemant, che, in seguito al fallimento sentimentale e professionale, si dar\u00e0 la morte precipitandosi nel fiume al volante della propria automobile.\nLa critica.\nVincitore di numerosi premi letterari, nel 1969 rifiuta per motivi politici il prestigioso Governor General's Literary Award. Conosciuto soprattutto grazie al romanzo \"Prochain \u00e9pisode\" (Prossimo episodio), pubblicato a Parigi nel 1965 e in traduzione inglese nel 1966, .\nRapporti tra biografia e opera.\nChe si tratti di romanzi, drammi, critiche, i testi scritti da Hubert Aquin sono profondamente ancorati all'esistenziale e al biografico (luoghi, avvenimenti, esperienze affettive e morali). Ecco perch\u00e9 \"Itin\u00e9raires d'Hubert Aquin\" si rivela prezioso, allo stato attuale delle informazioni disponibili. Non si tratta di ridurre i testi alla cifra biografica in un rapporto semplice di riflessione o di mimetismo; bens\u00ec l'invenzione lavora su un dato che abbiamo tutto l'interesse a conoscere ed evidenziare. Se il suicidio di Aquin si \u00e8 prestato a analisi e lavori discutibili, resta il fatto che si tratta di un orizzonte dell'opera le cui tracce ossessive appaiono prestissimo. In un certo senso, Hubert Aquin, scrivendo, inventa anche la sua propria vita, la modula e la modella, va infine alla ricerca senza sbocco di un'origine, d'una nascita o d'una rinascita chiamate a restare nell'ordine della nostalgia."}
{"id": "1830390", "revid": "17654", "url": "https://it.wikipedia.org/wiki?curid=1830390", "title": "Riserva naturale dell'Adelasia", "text": ""}
{"id": "1830392", "revid": "709565", "url": "https://it.wikipedia.org/wiki?curid=1830392", "title": "Kinson Ravenlock", "text": "Kinson Ravenlock \u00e8 uno dei protagonisti de \"Il primo re di Shannara\", preludio della Trilogia originale di Shannara, ideata dallo scrittore Terry Brooks\nStoria.\nDopo la Prima Guerra delle Razze, i Druidi avevano diviso le regioni conosciute nelle Quattro Terre e la Razza Uomo, uscita sconfitta dal conflitto, aveva preferito lasciare una sorta di cuscinetto fra s\u00e9 e le altre Razze. Cos\u00ec, anche se le Terre del Sud si spingevano fino ai Denti del Drago, gli uomini avevano rinunciato a quasi tutti i loro insediamenti situati a nord del Lago Arcobaleno. Alcune famiglie, tra cui i Ravenlock, per\u00f2 si erano rifiutate di trasferirsi nelle aree pi\u00f9 meridionali, convinte che quella fosse la loro terra.\nKinson, era nato e cresciuto a Callahorn e aveva affrontato la vita di frontiera, ai margini della civilt\u00e0 e a stretto contatto con elfi, nani, gnomi e troll. Cos\u00ec Kinson impar\u00f2 i loro costumi e apprese la loro lingua e divenne un abile esploratore e cercatore di piste.\nConobbe Bremen e si un\u00ec a lui nella lotta contro il Signore degli Inganni.\nDurante le vicende del libro, Kinson segue il vecchio Druido e lo aiuta, grazie alle sue abilit\u00e0, a non finire vittima di imboscate ed agguati e provvede al cibo per l'intera compagnia improvvisandosi cacciatore.\nDurante il suo primo viaggio a Paranor incontra Mareth, una ragazza dotata di una potente magia innata che studia presso i druidi le arti della guarigione. Kinson, insieme a Bremen e a Mareth, viaggia per le Quattro Terre, cercando di impedire a Brona di realizzare i suoi piani di conquista. A Dechtera, Kinson incontra Urprox Screel e lo convince a collaborare con Bremen per forgiare la Spada di Shannara, sfruttando la formula dell'antica scienza della metallurgia rivelata da Cogline sommata alla magia druidica di Bremen. Kinson e Mareth vengono poi inviati da Bremen nelle Terre dell'est per scoprire cosa fosse accaduto ai Nani. Qui, riesce a convincere re Raybur a inviare il suo martoriato esercito in soccorso degli Elfi, assediati dall'Esercito del Nord presso la Valle di Rhenn.\nCoraggiosamente partecipa alla battaglia e assieme ai druidi e ai cavalieri elfici insegue il Signore degli Inganni, sconfitto successivamente da Jerle Shannara.\nDurante lo scontro per proteggere il Re degli Elfi dai Messaggeri del Teschio, Mareth scatena il suo potere e Kinson viene gravemente ferito. Egli rimarr\u00e0 in convalescenza per settimane nell'avamposto appena fondato di Tyrsis. In seguito si diresse a ovest, con Mareth, e si stabilirono su un'isola boscosa del Mermidon. Dopo qualche tempo si sposarono ed ebbero una numerosa prole, e aprirono una stazione commerciale inaugurando una via mercantile lungo il fiume. Con il passare degli anni, l'isola ospit\u00f2 una fiorente comunit\u00e0 che sarebbe diventata la futura citt\u00e0 di Kern. Da Kinson discender\u00e0 Shirl Ravenlock, futura moglie di Menion Leah ne \"La Spada di Shannara\"."}
{"id": "1830393", "revid": "1543377", "url": "https://it.wikipedia.org/wiki?curid=1830393", "title": "Florida occidentale", "text": "La Florida occidentale era una regione della costa settentrionale del Golfo del Messico, che nella sua storia sub\u00ec numerose variazioni territoriali e di sovranit\u00e0. Porzioni del suo territorio furono possedute, in momenti diversi, da Francia, Spagna, Regno Unito e Stati Uniti (come anche dall'effimera Repubblica della Florida occidentale e dagli Stati Confederati). Infine, gli Stati Uniti assunsero il controllo dell'intera regione, che \u00e8 divisa fra la Louisiana, il Mississippi, l'Alabama e la Florida.\nUna \u201cpedina\u201d di guerra.\nDal 1682 al 1763 la Florida occidentale fu divisa fra gli spagnoli, che detenevano a Pensacola un avamposto della loro colonia di Florida, e i francesi, che controllavano Mobile in Alabama come parte della Louisiana (Nuova Francia). Durante i negoziati di pace che conclusero la Guerra dei sette anni (sfociata in America nella Guerra franco-indiana), nel 1763 la Gran Bretagna ottenne dalla Spagna la Florida, e dalla Francia l'area a nord del lago Pontchartrain compresa tra i fiumi Mississippi e Perdido. I francesi trasferirono poi alla Spagna, con un altro trattato, il resto della Louisiana. Gli inglesi riorganizzarono il territorio nelle province della Florida orientale (che includeva la maggior parte del territorio dell'attuale Florida) e occidentale: quest'ultima delimitata dal Mississippi-Pontchartrain a ovest, dal 31\u00ba parallelo nord e dal fiume Apalachicola a est. La capitale della Florida occidentale fu stabilita a Pensacola. George Johnstone, nel novembre 1763, ne fu nominato governatore.\nNel 1764, i britannici trasferirono il confine settentrionale fino alla linea compresa tra il fiume Chattahoochee e la confluenza dello Yazoo nel Mississippi (32\u00b0 22' di latitudine nord), inglobando approssimativamente il terzo inferiore degli attuali stato del Mississippi e dell'Alabama. Allo scoppio della Rivoluzione americana, governatore della provincia era Peter Chester. Comandante delle forze inglesi, John Campbell di Strachur.\nNel Trattato di Parigi del 1783, che pose fine alla guerra civile americana, gli inglesi accettarono che il confine tra la Florida occidentale e i neonati Stati Uniti tornasse ad essere segnato dal 31\u00ba parallelo, fra il Mississippi e l'Apalachicola. La Gran Bretagna restitu\u00ec anche contestualmente, ma con un trattato a parte, l'intera Florida alla Spagna, senza per\u00f2 specificare tale confine. La conseguenza fu che la Spagna pretese il ripristino del confine del 1764, mentre gli Stati Uniti insistevano nel mantenere il 31\u00ba parallelo. Falliti i negoziati del 1785-1786 fra John Jay e don Diego de Gardoqui, tocc\u00f2 al Trattato di Madrid del 1795 porre fine alla disputa. In esso, la Spagna riconobbe finalmente il confine rivendicato dagli americani.\nMa le contese non erano affatto finite. Con il Trattato segreto di San Ildefonso del 1800, infatti, la Spagna restitu\u00ec alla Francia la colonia della Louisiana, ancora una volta senza specificare i confini. Quando poi, tre anni dopo, la Francia napoleonica vendette la Louisiana agli americani, questi rivendicarono il territorio fra il Mississippi e il Perdido, che apparteneva alla colonia francese fino al 1793. Gli spagnoli opposero di aver amministrato quel territorio come provincia della Florida occidentale, e di non averlo incluso nel trattato del 1800.\nLa breve repubblica.\nSpagna e Stati Uniti intrattennero lunghi e inconcludenti negoziati sullo status della Florida occidentale. Nel frattempo, i coloni americani vi avevano impiantato una base e resistevano al controllo spagnolo. Dal canto loro anche i coloni inglesi, che erano rimasti nella regione, mal tolleravano il dominio straniero. La situazione sfoci\u00f2 in una rivolta, che nel 1810 diede vita, per novanta giorni esatti, alla cosiddetta \"Repubblica della Florida occidentale\".\nIl 23 settembre, al termine di una serie di riunioni iniziate in giugno, i ribelli sconfissero le guarnigioni spagnole a Baton Rouge e spiegarono la bandiera del nuovo Stato, composta da una sola stella bianca in campo blu. La bandiera fu creata da Melissa, moglie del maggiore Isaac Johnson che comandava i dragoni della Florida occidentale. In seguito, essa sarebbe diventata famosa sotto il nome di \"Bonnie Blue Flag\".\nLa Repubblica di Florida occidentale abbracciava l'intero territorio entro il 31\u00ba parallelo, fra il Mississippi e il Perdido, a nord del lago Pontchartrain. Il confine meridionale era segnato dal Golfo del Messico. Includeva la porzione inferiore dell'attuale Alabama; le contee di Hancock, Pearl River, Harrison, Stone, Jackson, George e i territori meridionali di quelle di Lamar, Forrest, Perry e Wayne in Mississippi; le parrocchie di East Baton Rouge, East e West Feliciana, Livingston, St. Helena, Tangipahoa, St. Tammany e Washington in Louisiana. A dispetto del nome, nessuna delle contee della Florida attuale ricade entro le sue frontiere. La capitale della Repubblica di Florida occidentale era Saint Francisville in Louisiana.\nLo Stato si dot\u00f2 di una costituzione in gran parte ispirata a quella degli Stati Uniti, e attu\u00f2 la suddivisione dei poteri (legislativo, esecutivo e giudiziario). Il potere legislativo era ripartito fra il Senato e la Camera dei Rappresentanti. Il governatore veniva scelto dal parlamento. In base alla costituzione, il nome ufficiale del paese era \"Stato della Florida\".\nIl primo e unico governatore fu Fulwar Skipwith, un ex diplomatico statunitense che aveva contribuito a trattare l'acquisto della Louisiana. Nel suo discorso d'insediamento, Skipwith accenn\u00f2 all'eventualit\u00e0 di un'annessione agli Stati Uniti:\nIl pioniere Reuben Kemper guid\u00f2 una piccola truppa in un tentativo di strappare Mobile agli spagnoli, ma la spedizione fall\u00ec. Il canto di battaglia dei volontari della Florida occidentale recitava, fra l'altro:\nAnnessione.\nIl 27 ottobre 1810, porzioni della Florida occidentale furono annesse agli Stati Uniti per proclamazione del presidente James Madison, che rivendic\u00f2 la regione come parte dell'acquisto della Louisiana. Dapprima, Skipwith e il governo della repubblica si opposero, preferendo negoziare i termini dell'annessione all'Unione. Ma William Clairborne, che fu inviato a prendere possesso del territorio, rifiut\u00f2 di riconoscere la legittimit\u00e0 del governo. Skipwith si proclam\u00f2 allora pronto a \"morire in difesa della bandiera a una sola stella\" (\"Lone Star flag\"). Alla fine fece per\u00f2 marcia indietro, insieme al parlamento, e convenne di accettare la dichiarazione di Madison.\nGli Stati Uniti presero possesso di Saint Francisville il 6 dicembre e di Baton Rouge il 10. Le rispettive aree furono incorporate nell'inedito Territorio di Orleans. Gli americani annessero due anni dopo il distretto di Mobile, della Florida occidentale, al Territorio del Mississippi. Le dispute spagnole sulla regione peraltro proseguivano (nonostante gli Stati Uniti estendessero sempre di pi\u00f9 le zone occupate), finch\u00e9 la Spagna non cedette loro l'intera Florida con il Trattato Adams-On\u00eds (1819). Gli Stati Uniti crearono allora un Territorio della Florida, formato da gran parte della Florida orientale e da una piccola porzione dell'occidentale, il 30 marzo 1822.\nQuest'ultima include le suddivisioni amministrative della Louisiana note come parrocchie della Florida. Esiste un museo storico della Repubblica di Florida con sede a Jackson. Nel 1993 il parlamento nazionale della Louisiana rinomin\u00f2 l'autostrada Interstate 12, tutta compresa nelle parrocchie della Florida, \"Viale della Repubblica di Florida occidentale\" (\"Republic of West Florida Parkway\").\nNel 2002, Leila Lee Roberts, discendente di Fulwar Skipwith, don\u00f2 la copia originale della Costituzione della Repubblica e documenti connessi all'archivio di Stato della Louisiana."}
{"id": "1830397", "revid": "1632387", "url": "https://it.wikipedia.org/wiki?curid=1830397", "title": "Fantasia-Improvviso", "text": "La Fantasia-Improvviso in Do diesis minore op. 66, pubblicata postuma, \u00e8 un brano per pianoforte scritto da Fryderyk Chopin nel 1835.\nStoria.\nIl brano \u00e8 il primo Improvviso scritto da Chopin, composto alla fine del 1835 dopo aver ascoltato un'analoga composizione, in Mi bemolle maggiore, di Ignaz Moscheles che lo ispir\u00f2. Lo compose su richiesta della Baronessa d'Este, sua allieva, che voleva un'opera esclusiva del maestro. Chopin lo scrisse direttamente sull'album della giovane con la scritta \"Compos\u00e9 pour M.me la Baronesse d'Este\" e, come data, solo \"Venerd\u00ec 1835\"; probabilmente fu per questo motivo che il musicista non volle pubblicare il suo lavoro; secondo altri studiosi non volle darlo alle stampe poich\u00e9 temeva un'accusa di plagio nei confronti di Moscheles, anche se, in realt\u00e0, la somiglianza fra i due improvvisi riguarda solo alcune brevi cellule melodiche.\nDi questa prima stesura Chopin ne aveva gi\u00e0 fatto una copia per s\u00e9 che riportava notevoli differenze, in particolare nella parte dell'accompagnamento; il violoncellista Auguste Franchomme, amico di Chopin, fece due copie di questa personale edizione, con l'autorizzazione dell'autore pochi mesi prima della sua morte, che portano la scritta esatta \"Impromptu\"; una di queste fu in seguito consegnata a Julian Fontana. Il manoscritto originale fu rinvenuto, pi\u00f9 di un secolo dopo, nel 1960, dal pianista Arthur Rubinstein quando acquist\u00f2, a un'asta parigina, l'album della Baronessa. L'appellativo con cui il brano \u00e8 oggi conosciuto venne arbitrariamente datogli da Fontana, grande amico di Chopin e curatore di molti suoi lavori pubblicati postumi; \"il titolo \"Fantasia-Improvviso\", \u00e8 arbitrario e balordo perch\u00e9 nulla giustifica quel \"Fantasia\" dal momento che il pezzo ha la struttura propria degli Improvvisi\".\nFino a non molto tempo fa le edizioni esistenti contemplavano soltanto l'Improvviso della prima versione, quella fatta pubblicare da Fontana; in seguito, dopo il ritrovamento dell'autografo originale, pressoch\u00e9 tutti gli editori hanno dato alle stampe tutte e due le versioni.\nAnalisi.\nLa \"Fantasia-Improvviso\" \u00e8 stata spesso considerata dagli studiosi chopiniani solo come una semplice opera di intrattenimento; altri, fra cui il musicologo Hugo Leichtentritt, hanno avuto una considerazione molto alta di queste composizioni e in particolare dell'op. 66. In effetti questo \"Improvviso\" \u00e8 tutt'altro che un brano salottiero scritto per richiesta di un'allieva; \u00e8 un brano studiato e composto con cura, tanto \u00e8 vero che Chopin ne fece, ancor prima, una copia per s\u00e9 da conservare.\nLa \"Fantasia-Improvviso\" si collega alla forma dell'Improvviso op. 29 scritto due anni dopo e presenta, strutturalmente, un primo tema, vivace ed espressivo, il relativo sviluppo, una parte centrale che racchiude un tema cantabile e arioso; segue quindi la riproposizione del primo motivo che presenta diverse varianti e modulazioni armoniche che integrano e arricchiscono la parte iniziale.\nIl pezzo, in tempo tagliato, \u00e8 caratterizzato lungo tutta la sua durata da un ritmo incrociato di gruppi di semicrome alla mano destra, e di terzine alla sinistra. Dal punto di vista dei tempi, l'improvviso si apre con un \"Allegro agitato\", in cui un moto turbinoso alla mano destra scorre in legato sull'accompagnamento in ondulato arpeggio della mano sinistra. Dopo un breve ponte di collegamento si apre il momento lirico della parte centrale, un \"Moderato cantabile\". Qui muta la tonalit\u00e0, che passa al Do diesis maggiore (scritta enarmonicamente in Re bemolle maggiore), e si infittisce la cura per la microdinamica che scende fin nelle sue pi\u00f9 piccole sfumature, si generano inediti giochi timbrici, risaltano notevoli spunti melodici di delicata fattura. Con la ripresa, un \"Presto\", \u00e8 ripetuto il materiale della prima sezione, ma con l'aggiunta di una coda che \u00e8 un piccolo gioiello: attorno a un pedale di tonica ripetutamente ribadito al basso, si frange l'impetuoso incipit tematico. Nel curioso effetto di circuitazione, man mano perde spinta sino a rallentare visibilmente. Poi, come d'incanto, ricompare il tema lirico della parte centrale dell'improvviso, ma per aumentazione, ossia con i valori ulteriormente allargati in Do diesis maggiore (tonalit\u00e0 omologa di Re bemolle maggiore). Un ricordo che \u00e8 un'immagine di sollievo e speranza, un rasserenarsi di tinte dopo la tempesta.\nLa \"Fantasia-Improvviso\" \u00e8 il pi\u00f9 famoso e il pi\u00f9 eseguito fra gli Improvvisi di Chopin; \u00e8 una di quelle composizioni che, al pari della \"Polacca in La bemolle maggiore\" o dello Studio in Do Minore, per la loro notoriet\u00e0 eccessiva vengono pi\u00f9 volte utilizzati e banalizzati in svariate occasioni, dal cinema, alla musica leggera, alla pubblicit\u00e0."}
{"id": "1830402", "revid": "287204", "url": "https://it.wikipedia.org/wiki?curid=1830402", "title": "Bruno Bagnoli", "text": "Carriera.\nInizi\u00f2 la sua carriera nel 1983, ricoprendo il ruolo di allenatore-giocatore nella \"Polisportiva 2 Castelli di Antonio Mantovani\", formazione fondata con un gruppo di amici; la squadra seppe, nel giro di 7 anni e 5 promozioni, passare dalla Prima Divisione alla Serie B1. Dopo il diploma in Scienze Motorie, ottenuto nel 1989 con 110 su 110 e Lode, decise di abbandonare la pallavolo giocata per dedicarsi prioritariamente all'allenamento.\nNel 1992 esord\u00ec in Serie A2 con la Polisportiva Virgilio conquistando subito la promozione in Serie A1. Le traversie societarie tuttavia lo portarono in seguito ad allenare le formazioni giovanili, prima di ripartire in Serie A2 con la Pallavolo Torino nel 1995.\nNel 1996 approd\u00f2 in Trentino, riuscendo ad ottenere per il Mezzolombardo Volley la promozione dalla Serie B1 alla Serie A2. Questo successo, unitamente al successivo campionato di A2, lo fece notare da una delle maggiori formazioni della Serie A1, nella fattispecie la Pallavolo Modena: nel 1999 con la formazione emiliana giunse alla finale scudetto, dove venne per\u00f2 sconfitto dalla Sisley Volley allenata dal fratello Daniele.\nConclusasi l'esperienza modenese ritorn\u00f2 a Trento in concomitanza con l'ingresso nel mondo della pallavolo di Diego Mosna. Fu l'allenatore dei primi tre anni di vita della Trentino Volley, riuscendo ad ottenere la salvezza al primo anno e poi i play-off scudetto. Nel 2003 ripart\u00ec da Verona, conquistando con la squadra scaligera una promozione in massima serie vincendo tutte le partite e una Coppa Italia di Serie A2.\nNel 2006, chiamato dal Dott. Peja, torn\u00f2 a Modena, raggiungendo la finale di Top Team Cup, per proseguire la sua attivit\u00e0 in Serie A1 nei due anni seguenti a Padova. Dal 2009 ha allenato nuovamente la BluVolley Verona, riuscendo subito a conquistare l'accesso ai play off scudetto. Dopo quattro campionati a Verona, nella stagione 2013-14 avrebbe dovuto passare alla New Mater Volley di Castellana Grotte ma, per motivi incomprensibili, la squadra ritir\u00f2 l'iscrizione al campionato lasciandolo cos\u00ec a riposo. Nel 2016 \u00e8 ritornato in SuperLega alla guida della Bios\u00ec-Indexa Sora raggiungendo i quarti di Finale di Coppa Italia. Nel 2017 ha sposato il progetto dell'Emma Villas Volley con l'obiettivo della SuperLega, dimettendosi tuttavia nel novembre dello stesso anno.\nVita privata.\nSposato con Francesca, padre di Giacomo, \u00e8 il fratello minore di un altro famoso allenatore italiano, Daniele Bagnoli."}
{"id": "1830403", "revid": "729019", "url": "https://it.wikipedia.org/wiki?curid=1830403", "title": "Barrett M99", "text": "Il fucile M99 Barrett (\"Big Shot\") \u00e8 stato prodotto nel 1999 (da qui la designazione M99) ed \u00e8 uno dei modelli pi\u00f9 recenti prodotti dalla Barrett Firearms Company gi\u00e0 famosa per i precedenti M82 e M95.\nQuesto modello \u00e8 un fucile di precisione anti-materiale usato in scenari dove il volume di fuoco \u00e8 di minor importanza rispetto alla precisione, come in operazioni urbane contro cecchini nemici o per l'eliminazione di materiale esplosivo dove il raggio d'azione \u00e8 relativamente pi\u00f9 corto ma la potenza del cal .50 BMG \u00e8 ancora necessaria per svolgere il lavoro.\nStoria, evoluzione e modelli.\nQuesto modello \u00e8 disponibile in due versioni, M99 e M99-1, che differiscono tra loro solo per la lunghezza della canna. La prima ha una canna da 33 pollici (838 mm) mentre la seconda ha la canna da 29 pollici (737\u00a0mm).\nInoltre, per entrambe le versioni \u00e8 disponibile - oltre al calibro .50 BMG - anche il calibro .416 Barrett.\nTecnica.\nL'M99 inizialmente \u00e8 stato concepito per essere un'alternativa meno costosa al pi\u00f9 diffuso M95, e nonostante esternamente sia molto simile ai precedenti modelli l'M99 ne differisce in vari aspetti. Innanzitutto \u00e8 un fucile a otturatore girevole-scorrevole a caricamento successivo e singolo; questo vuol dire che dopo ogni colpo ne deve essere inserito manualmente uno nuovo direttamente in camera dalla finestra di espulsione, e per questo non \u00e8 presente il caricatore. Questo modello, a differenza dei precedenti, presenta un receiver in lega d'alluminio in un pezzo unico (nell'M82 e nell'M95 erano due pezzi in lamiera d'acciaio stampata), il gruppo impugnatura-grilletto \u00e8 fissato al receiver grazie a tre push-pin (due posteriori e uno anteriore) e pu\u00f2 quindi essere velocemente smontato per la pulizia e la manutenzione, mentre nei modelli precedenti era parte integrante del low-receiver.\nL'otturatore dell'M99 \u00e8 ricavato da un unico pezzo d'acciaio, e presenta ben 15 alette di bloccaggio (nell'M95 erano tre), che vanno a inserirsi nella culatta e ne assicurano un'ottima chiusura. Come nell'M95 non sono presenti mirini metallici, ma una guida di tipo Picatinny costituisce parte integrante del receiver; in questo modello manca anche il monopiede nella calciatura tipico dei modelli precedenti, mentre il bi-pod \u00e8 dotato di gambe regolabili ed \u00e8 velocemente rimovibile.\nCuriosit\u00e0.\nL'M99 \u00e8 usato anche per concorsi di tiro su lunga distanza, e nel 2001 ha stabilito il record mondiale nelle 1000 yards con il calibro .50 BMG, con una rosata di 5 colpi in solo 4,09\u00a0inches (104\u00a0mm)."}
{"id": "1830405", "revid": "119341659", "url": "https://it.wikipedia.org/wiki?curid=1830405", "title": "Irony Is a Dead Scene", "text": "Irony Is a Dead Scene \u00e8 un EP del 2002 del gruppo mathcore statunitense The Dillinger Escape Plan con Mike Patton (Mr. Bungle, Faith No More, Fantomas); \u00e8 uscito negli Usa il 27 agosto 2002."}
{"id": "1830407", "revid": "22475", "url": "https://it.wikipedia.org/wiki?curid=1830407", "title": "Galagoides zanzibaricus", "text": "Il galagone nano (Galagoides zanzibaricus )) \u00e8 un primate strepsirrino della famiglia Galagidae.\nDescrizione.\nDimensioni.\nMisura una trentina di centimetri di lunghezza, per un peso di 150\u00a0g.\nAspetto.\nIl pelo \u00e8 soffice e folto, di colore solitamente bruno, con sfumature pi\u00f9 chiare nella zona ventrale.\nGli occhi e le orecchie sono molto grandi, le mani sono dotate di dita lunghe e dai polpastrelli allargati per una migliore presa su superfici lisce. Le zampe posteriori sono pi\u00f9 lunghe di quelle anteriori\nBiologia.\nSi tratta di animali notturni, che durante il giorno dormono in cavit\u00e0 dei tronchi d'albero od in nidi d'uccello abbandonati. Sia i maschi che le femmine occupano un territorio di circa 2,2 ettari che non confina con altri territori: la frammentazione della specie \u00e8 quindi molto elevata e i vari gruppi raramente vengono in contatto fra loro. Occasionalmente le femmine dormono insieme in gruppi di due, mentre i maschi sono sempre solitari.\nAlimentazione.\nLa dieta \u00e8 costituita da insetti, frutti maturi e gomma: la proporzione fra questi tre cibi varia a seconda della stagione, infatti dopo le piogge i galagoni nani si nutrono soprattutto d'insetti, mentre durante i periodi siccitosi sopravvivono nutrendosi quasi esclusivamente di gomma, predando occasionalmente altri piccoli animali.\nRiproduzione.\nLa stagione riproduttiva va da luglio e marzo: la gestazione dura solo due mesi, al termine dei quali viene dato alla luce solitamente un unico cucciolo, che viene svezzato a un mese d'et\u00e0 ed \u00e8 pronto a riprodursi a nove mesi se femmina, a un anno se maschio.\nI maschi frequentano i territori delle femmine e si accoppiano con tutte quelle presenti nel territorio: in condizioni ottimali, le femmine allevano due cucciolate, una a settembre ed una a marzo.\nIn cattivit\u00e0, questi animali possono vivere oltre i 12 anni, anche se in natura sono stai registrati casi di individui di 15-16 anni d'et\u00e0.\nDistribuzione e habitat.\nCon due sottospecie (\"G. z. udzungwensis\" e \"G. z. zanzibaricus\") \u00e8 diffuso in Tanzania, a Zanzibar, e sull'isola di Mafia.\nPreferiscono le aree di foresta pluviale costiera, anche se li si trova anche al di sopra dei 1000\u00a0m d'altezza."}
{"id": "1830413", "revid": "599013", "url": "https://it.wikipedia.org/wiki?curid=1830413", "title": "Alan King", "text": ""}
{"id": "1830419", "revid": "279261", "url": "https://it.wikipedia.org/wiki?curid=1830419", "title": "Parete addominale", "text": ""}
{"id": "1830420", "revid": "438678", "url": "https://it.wikipedia.org/wiki?curid=1830420", "title": "Il giuoco del pigiama", "text": "Il gioco del pigiama (\"The Pajama Game\") \u00e8 un film del 1957 diretto da George Abbott e Stanley Donen. Trasposizione cinematografica dell'omonima commedia musicale, tratta dal romanzo \"7\u00bd Cents\" di Richard Bissell.\nTrama.\nSid \u00e8 stato appena assunto come sovrintendente della \"Pigiama Nanne d'oro\" a Cedar Rapids. Egli presto s'innamora di Babe, un'operaia della fabbrica, che \u00e8 anche membro del Consiglio del sindacato di fabbrica. Ad un \"picnic\" aziendale essi si presentano come coppia, ma Babe teme che i loro diversi ruoli aziendali (dirigente e sindacalista) li dividano, ed ha ragione.\nIl sindacato spinge per ottenere un aumento del 7,5 \"cents\" di paga oraria per portare la produzione in linea con quella del settore, ma il capo dell'azienda risponde loro evasivamente. Per rappresaglia, gli operai attuano un rallentamento nella produzione e producono deliberatamente pigiami difettosi, ma quando Babe sabota effettivamente alcuni macchinari, Sid la licenzia.\nNel frattempo per\u00f2 Sid si chiede quale segreto il direttore dell'azienda nasconda nei libri contabili, che tiene sotto chiave. Alla fine egli d\u00e0 un appuntamento nel locale notturno \"Hernando's Hideaway\" a Gladys, assistente del direttore, che accetta nonostante la gelosia del fidanzato \u2018\u2018Hine-sie\u2019\u2019. Sid riesce a far ubriacare Gladys, che gli consegna le chiavi del luogo ove il direttore tiene i libri contabili. Tornato in azienda, Sid scopre che l'aumento era gi\u00e0 stato deliberato dal Consiglio di amministrazione dell'azienda alcuni mesi prima, ma che il corrispettivo se lo era intascato il direttore stesso.\nSid lo minaccia di inviare i libri contabili al Consiglio di Amministrazione, se l'aumento richiesto non verr\u00e0 concesso immediatamente. Alla successiva riunione con il sindacato, il direttore acconsente pubblicamente alla concessione dell'aumento salariale agli operai. Quando Babe si rende conto che \u00e8 stato Sid a fare in modo che fosse concesso l'aumento e che l'invito a Gladys aveva il solo scopo di evitare lo sciopero, ritorna da lui."}
{"id": "1830421", "revid": "1573940", "url": "https://it.wikipedia.org/wiki?curid=1830421", "title": "Galagoides cocos", "text": "Il galagone di Diani (Galagoides cocos ()) \u00e8 un primate strepsirrino della famiglia dei Galagidi.\nDescrizione.\nIl pelo pu\u00f2 essere da bruno a grigio nella zona dorsale, con la zona ventrale biancastra ed una mascherina nera attorno ad occhi e muso: una striscia nera rettangolare \u00e8 posta fra i due grandi occhi rosso rubino. Le orecchie sono nude, grandi, ovali e nero-violacee.\nDistribuzione e habitat.\nVive nella zona costiera del Kenya e della Tanzania nord-orientale.\nTassonomia.\nVenne inizialmente classificato come sottospecie di \"Galago moholi\" (\"Galago moholi cocos\"), venne poi spostato a \"Galago gallarum\" (\"Galago gallarum cocos\"): in seguito, con la revisione della famiglia Galagidae, venne considerato una sottospecie di \"Galago zanzibaricus\" (\"Galago zanzibaricus cocos\"): in base a differenze nelle vocalizzazioni emesse dalle due specie, alcuni autori hanno optato per la riclassificazione di questi animali come specie a s\u00e9 stante."}
{"id": "1830422", "revid": "339392", "url": "https://it.wikipedia.org/wiki?curid=1830422", "title": "Galago zanzibaricus cocos", "text": ""}
{"id": "1830423", "revid": "599013", "url": "https://it.wikipedia.org/wiki?curid=1830423", "title": "Alan Gordon", "text": ""}
{"id": "1830425", "revid": "167951", "url": "https://it.wikipedia.org/wiki?curid=1830425", "title": "Il gioco del pigiama", "text": ""}
{"id": "1830433", "revid": "1982", "url": "https://it.wikipedia.org/wiki?curid=1830433", "title": "Esopianeti", "text": ""}
{"id": "1830434", "revid": "1752782", "url": "https://it.wikipedia.org/wiki?curid=1830434", "title": "Anfiteatro romano di Cagliari", "text": "L'anfiteatro romano di Cagliari \u00e8 un edificio di epoca romana, situato a Cagliari.\nDescrizione.\nL'anfiteatro \u00e8 per met\u00e0 scavato nella roccia mentre la parte restante era in calcare bianco, e la facciata sud, oggi scomparsa, doveva superare i 20 metri d'altezza. L'anfiteatro ospitava combattimenti tra animali, tra gladiatori e tra combattenti specializzati che venivano reclutati anche fuori dalla Sardegna. In egual misura venivano eseguite le pene capitali davanti alla folla esultante nonch\u00e9 spettacoli teatrali.\nPoteva contenere 8.000 o 10.000 spettatori circa, quasi 1/3 degli abitanti della \"Carales\" romana. Sopra l'arena vi era il \"podium\", riservato ai personaggi di spicco. I cittadini liberi prendevano posto, a seconda del rango, nell\"'ima, media, summa cavea\". Alle donne e agli schiavi era invece destinata l'ultima gradinata coperta.\nStoria.\nEt\u00e0 romana e secoli successivi.\nVenne edificato tra il I e il II secolo d.C., quando la Sardegna, assieme alla Corsica, era sottoposta, ormai da secoli, alla dominazione romana (\"Sardinia et Corsica\").\nA seguito della diffusione del cristianesimo nei territori dell'Impero romano, le lotte gladiatorie divennero sempre pi\u00f9 impopolari tant'\u00e8 che nel 438 d.C. l'imperatore Valentiniano III le proib\u00ec per legge.\nL'anfiteatro cadde cos\u00ec in disuso e a partire dal periodo altomedioevale fino al medioevo venne utilizzato come cava dai vari conquistatori (bizantini, pisani, aragonesi ecc.) che necessitavano di materiali a buon mercato per la costruzione di nuove fortificazioni.\nEpoca contemporanea.\nNel XIX secolo l'area venne acquisita dal comune di Cagliari che affid\u00f2 gli scavi archeologici al canonico Giovanni Spano.\nNei primi anni 2000 l'anfiteatro fu ricoperto da una struttura in ferro e legno che permetteva di ospitare spettacoli e concerti durante la stagione estiva. Queste strutture vennero poi rimosse dalle successive amministrazioni comunali per riportare l'anfiteatro alla sua originaria funzione di sito archeologico."}
{"id": "1830435", "revid": "279261", "url": "https://it.wikipedia.org/wiki?curid=1830435", "title": "Sistema di riconoscimento vocale", "text": ""}
{"id": "1830436", "revid": "1573940", "url": "https://it.wikipedia.org/wiki?curid=1830436", "title": "Galagoides", "text": "Galagoides \u00e8 un genere di primati strepsirrini della famiglia dei Galagidi.\nTassonomia.\nIl genere comprende le seguenti specie e sottospecie:"}
{"id": "1830440", "revid": "287204", "url": "https://it.wikipedia.org/wiki?curid=1830440", "title": "Alameda de Hercules", "text": ""}
{"id": "1830450", "revid": "838137", "url": "https://it.wikipedia.org/wiki?curid=1830450", "title": "Daniele Ricci", "text": "Carriera.\nChiusa la carriera da giocatore con la Porto Ravenna, ex Casadio, esord\u00ec da allenatore nel 1983 come allenatore della Spem di Faenza. L'anno successivo torn\u00f2 a Ravenna; con la squadra romagnola fu protagonista di una prodigiosa scalata che, dopo la promozione in A1 del 1987-88, port\u00f2 il club ai vertici in Italia, in Europa e infine nel mondo. Vinse uno scudetto (1990-91), una Coppa Italia (1990-91), tre Coppe dei Campioni (1992, 1993, 1994), due Supercoppe Europee (1992, 1993), una Coppa CEV (1997) e un Mondiale per Club (1992).\nLasci\u00f2 Ravenna nel 1998, dopo che la societ\u00e0 fu colpita da una crisi finanziaria; nelle due stagioni successive allen\u00f2 Lube Banca Marche Macerata e Cosmogas Forl\u00ec, squadra dalla quale si dimise nel gennaio 2000. Espatri\u00f2 dunque ad Atene, dove allen\u00f2 l'Olympiakos Syndesmos Filathl\u014dn Peirai\u014ds (vinse un campionato greco e una coppa nazionale nel 2001) e poi la squadra rivale del Panathinaikos Athlitikos Omilos. Ritornato in Italia guid\u00f2 la Tonno Callipo Vibo Valentia alla promozione in A1 (2003-04), a una finale di Coppa Italia e ai \"play-off\" scudetto (2004-05).\nNel 2006 fu ingaggiato dalla neonata Sparkling Volley Milano; ottenne la sua terza promozione in A1 e la Coppa Italia di Serie A2. In A1 chiude al nono posto la regular season sfiorando i playoff, nonostante i gravissimi problemi societari. La Sparkling fallisce nell'estate 2009 e Ricci viene ingaggiato dall'Andreoli Latina, in A2.\nAlla guida della squadra pontina, Daniele Ricci vince la Coppa Italia di A2 battendo in finale il Gioia del Colle per 3 a 1. Il Latina viene promosso in A 1. Nel campionato 2009-2010, dopo una sconfitta a Loreto (30 novembre 2009), viene esonerato. Il 10 novembre dell'anno successivo viene chiamato dal Volley Segrate 1978 al posto di Mario Motta: nelle prime 11 partite (dalla 5\u00aa alla 15\u00aa giornata, ultima del girone di andata) conquista 8 vittorie portando i milanesi dall'ultimo al settimo posto. Nella stagione 2011-12, sempre alla guida del Volley Segrate 1978, chiude il girone di andata della serie A2 al comando ma una serie di risultati negativi della squadra nel girone di ritorno portano al suo esonero il 14 febbraio e la sostituzione con Massimo Eccheli."}
{"id": "1830452", "revid": "767487", "url": "https://it.wikipedia.org/wiki?curid=1830452", "title": "Amore provinciale", "text": "\"Amore provinciale (Small Town Girl)\" \u00e8 un film del 1953 diretto da L\u00e1szl\u00f3 Kardos."}
{"id": "1830456", "revid": "1776051", "url": "https://it.wikipedia.org/wiki?curid=1830456", "title": "Death Metal (album)", "text": "Death Metal \u00e8 una compilation pubblicata nel 1984 da Noise Records e contenente tracce di Hellhammer, Helloween e Running Wild, all'epoca all'inizio della carriera. Contiene inoltre le uniche tracce dei Dark Avenger, scioltisi poco dopo la pubblicazione.\nLe tracce degli Hellhammer, degli Helloween e dei Running Wild sono in seguito state ripubblicate, rispettivamente in \"Apocalyptic Raids 1990 A.D.\", nella ristampa di \"Walls of Jericho\" e nella ristampa di \"Masquerade\".\nTracce.\nRunning Wild\nHellhammer\nDark Avenger\nHelloween"}
{"id": "1830460", "revid": "599013", "url": "https://it.wikipedia.org/wiki?curid=1830460", "title": "Castello di San Michele (Cagliari)", "text": "Il castello San Michele \u00e8 un edificio fortificato, risalente al periodo giudicale, che sorge sull'omonimo colle di Cagliari.\nStoria.\nGli scavi del 1990 hanno messo in luce i resti di una chiesa campestre, probabilmente di periodo altomedievale, sulla quale sorse in seguito il castello, almeno nel XII secolo, a difesa della citt\u00e0 di Santa Igia, capitale del Giudicato di Cagliari. Il complesso presenta tre torri e un fossato che circonda la struttura. Il periodo pi\u00f9 importante del Castello \u00e8 senza dubbio tra il 1350 e il 1511, periodo in cui fu abitato dalla Famiglia Carroz, nobile casata spagnola.\nSuccessivamente fu abbandonato e utilizzato come lazzaretto durante l'epidemia di peste \"di Sant'Efisio\" (1652-1656). Fu nuovamente fortificato in funzione difensiva degli attacchi francesi tra Seicento e Settecento. Intorno al 1940, fu presidiato dalla Regia Marina (poi Marina Militare) e poi sdemanializzato fino a passare allo Stato e al Comune di Cagliari. Attualmente il Castello ha subito una sostanziale modificazione nella struttura, adibita a Centro d'Arte e Cultura."}
{"id": "1830463", "revid": "110157", "url": "https://it.wikipedia.org/wiki?curid=1830463", "title": "Chiesa di San Tomaso Cantuariense", "text": "La chiesa di San Tomaso Becket, meglio conosciuta come chiesa di San Tomaso Cantuariense, \u00e8 un luogo di culto cattolico situato nei pressi del centro storico di Verona, appena oltre il Ponte Nuovo del Popolo. \u00c8 dedicata al santo inglese Tommaso Becket, assassinato nel 1170 a causa della sua avversione a Enrico II d'Inghilterra.\nDurante il Basso Medioevo nella zona erano presenti due chiese: una, pi\u00f9 antica, dedicata a Tommaso Becket, la seconda intitolata alla Vergine Annunciata e accanto alla quale sorgeva un monastero benedettino. Nei primi anni del XV secolo i carmelitani decisero di procedere con l'ampliamento della seconda, gettando cos\u00ec le basi per l'attuale edificio che prender\u00e0 il nome da quella di San Tommaso, che venne abbattuta. Secondo un'iscrizione posta sulla facciata il cantiere ebbe inizio intorno al 1449 proseguendo, non senza difficolt\u00e0 economiche, fino al 1504, anno della sua consacrazione. Con l'arrivo di Napoleone la chiesa venne adibita a infermeria per le truppe francesi e nel 1805 il convento venne definitivamente soppresso. Sotto la successiva dominazione austriaca il chiostro fu parzialmente abbattuto e molti dei locali dell'ex convento utilizzati come carcere militare. Si dovette aspettare l'annessione del Veneto all'Italia affinch\u00e9 la chiesa potesse essere riaperta al culto.\nL'attuale edificio si presenta come un'unione tra il romanico tradizionale veronese e il tardo gotico. L'esterno \u00e8 caratterizzato da un'austera facciata con un rosone circolare e un ampio portale, quest'ultimo, si ipotizza, proveniente da un altro edificio. L'interno \u00e8 a unica navata e il pavimentato \u00e8 composto da riquadri bianchi e rossi con l'eccezione del presbiterio, mentre il soffitto \u00e8 coperto da capriate lignee. Sui muri laterali interni della navata vi sono due monumenti sepolcrali scolpiti da Ugo Zannoni e otto altari di stile gotico inseriti in archi rinascimentali. Numerose le opere d'arte custodite che vennero realizzate da celebri pittori veronesi, tra cui Paolo Farinati, Girolamo dai Libri, Alessandro Turchi e Antonio Balestra.\nStoria.\nUn documento dell'VIII secolo ha fatto per lungo tempo ritenere che sul sito attuale sorgesse fin dall'Alto Medioevo una primitiva chiesa paleocristiana, tuttavia studi pi\u00f9 attenti hanno messo in discussione questa teoria. Per un prima menzione sicura di un edificio religioso nella zona bisogna far riferimento a una bolla pontificia emanata nel 1185 da papa Lucio III in cui si fa riferimento a \u00abunam capellam Sancti Thomae in Insula veronensi sitam\u00bb, ovvero di una cappella dedicata a San Tommaso e posta nell'isolo di Verona. L'\"isolo\" \u00e8 una zona della citt\u00e0 che un tempo si trovava tra il letto del fiume Adige e un suo canale secondario rendendola pertanto una vera e propria isola; con la costruzione dei muraglioni sull'Adige a seguito dell'inondazione del 1882, il canale secondario venne interrotto e prosciugato e quindi l'isolo cess\u00f2 di esistere. Il San Tommaso a cui si fa riferimento \u00e8, invece, Tommaso Becket, arcivescovo di Canterbury vittima nel 1170 del celebre assassinio nella Cattedrale e proclamato santo tre anni pi\u00f9 tardi da papa Alessandro III. La decisione di dedicare la costruzione al santo inglese si deve probabilmente al vescovo di Verona Adelardo, suo fervente devoto.\nAccanto a questa primitiva chiesa sorgeva anche un monastero benedettino dipendente dall'Abbazia di Villanova, situata nei pressi di San Bonifacio. Nei primi anni del XIV secolo gli appartenenti all'Ordine della Beata Vergine del Monte Carmelo, comunemente chiamati carmelitani, si insediarono nel monastero al posto dei benedettini e, il 5 marzo 1351, ottennero dal signore Pietro della Scala il permesso di costruire nelle vicinanze, su un terreno donato da alcuni ricchi cittadini dell'isolo, una nuova chiesa da dedicare alla Vergine Annunciata.\nI decenni successivi furono, quindi, caratterizzati dalla presenza di due chiese, una situazione che dur\u00f2 fino agli inizi del XV secolo quando si decise di abbattere la chiesa pi\u00f9 antica, ovvero quella dedicata a San Tommaso, e di ampliare quella successiva intitolata invece alla Vergine Annunciata che sar\u00e0 poi quella che sopravvive tutt'oggi. Pertanto, la chiesa attuale, pur essendo costruita sulla base di quella che fu dedicata all'Annunciata (ed \u00e8 ancora ufficialmente a lei titolata) viene conosciuta con la titolazione di quella precedente e demolita di San Tommaso. La data di inizio del cantiere viene collocata intorno al 1449 e ci\u00f2 si \u00e8 potuto ricavare da un'iscrizione, relativa all'acquisto di alcune pietre, incisa in un pilastro collocato alla destra della facciata. I lavori procedettero tutt'altro che spediti e i carmelitani, cronicamente in difficolt\u00e0 finanziarie, dovettero contare sulla generosit\u00e0 dei parrocchiani per far fronte alle spese che il cantiere comportava. Anche il comune di Verona dovette partecipare agli oneri contribuendo, a partire dal 1487, con una somma di otto ducati all'anno. Un privato cittadino, tale Jacopo figlio di Bongiovanni da Pesena, si fece carico della costruzione della porta laterale in quanto legato testamentario; un'iscrizione sull'architrave ricorda l'adempimento. Finalmente, il 22 settembre 1504 Marco Corner, coadiutore apostolico, pot\u00e9 consacrare la nuova chiesa.\nPer lungo tempo si \u00e8 ritenuto che tra il 1545 e il 1550 fossero stati affidati all'architetto veronese Michele Sanmicheli alcuni progetti di riordino architettonico della chiesa rimasti tuttavia sulla carta, tra cui la divisione in tre navate e la realizzazione di un ampio transetto. Studi pi\u00f9 recenti hanno comunque smentito tale ipotesi, confermando che il celebre architetto fosse s\u00ec interessato alla chiesa, ma solo spiritualmente, in quanto qui era collocata la tomba di famiglia e dove anche lui volle essere sepolto.\nCon l'arrivo a Verona, sul finire del XVIII secolo, delle truppe napoleoniche, la chiesa venne destinata a ospedale per i soldati francesi e successivamente, nel 1805, il convento fu definitivamente soppresso. Tra il 1856 e il 1857 il chiostro venne in gran parte demolito e le parti restanti trasformate in sagrestia e oratorio. In piena dominazione austriaca parte di questi edifici vennero adibiti a carcere militare della guarnigione. Poco tempo dopo l'annessione del Veneto all'Italia la chiesa di San Tomaso torn\u00f2 a essere aperta al culto.\nEsterno.\nLa facciata a capanna, rimasta presumibilmente incompiuta a causa delle difficolt\u00e0 economiche riscontrate durante la costruzione dell'edificio, si presenta con un aspetto sobrio e spoglio. Al centro l'ampio portale strombato, in stile tardogotico, \u00e8 costituito dal portone di accesso racchiuso in cornici di marmo finemente scolpite. L'iscrizione sulla trabeazione, risalente al 1493, indica che il giurista Cristoforo Lanfranchini lo dedic\u00f2 a Cristo e alla Vergine e ci\u00f2 fa supporre che originariamente fosse collocato in un'altra chiesa e poi qui spostato: un'ulteriore prova delle ristrettezze finanziarie che afflissero il cantiere. La lunetta racchiude un\"Annunciazione di Maria\" opera dell'artista novecentesco Carlo Donati, che sostitu\u00ec l'originale attribuita a Domenico Brusasorzi, la quale \u00e8 andata perduta. Sulla sommit\u00e0 del portale \u00e8 posta una statua di \"Maria con in braccio il Figlio benedetto\", mentre ai lati ulteriori due sculture sono collocate in nicchie ricavate nelle paraste.\nSopra il portale si apre un rosone circolare inscritto in una serie di decorazioni a dentelli, ovuli e girali che ricordano lo stile romanico, pur tuttavia inserito in un contesto dal chiaro gusto tardo rinascimentale.\nSul lato nord vi \u00e8 una porta incorniciata da uno stipite di marmo, sul cui architrave si trova un'iscrizione che racconta come fosse stata costruita grazie a una donazione di tale Jacopo, che si sobbarc\u00f2 tale onore per rispettare le volont\u00e0 paterne. Sopra l'architrave, la cornice di marmo continua, intervallata solo da due capitelli di marmo quattrocenteschi, e forma un arco acuto inserito in un protiro pensile. Ai lati due alte bifore permettono l'illuminazione degli spazi interni.\nCampanile.\nContemporaneamente alla costruzione della chiesa venne innalzato anche il campanile; si ritiene che esso poggi sulla base di quello della chiesa precedente dedicata dell'Annunciata. Posto lungo il fianco destro della chiesa, venne realizzato con lo stesso materiale, laterizio, dell'edificio principale. La torre termina con una pigna che si estende per 18,4 metri e la cui punta raggiunge la ragguardevole altezza di 60 metri. Di aspetto spartano, presenta alcuni elementi rinascimentali. Il fusto \u00e8 abbellito da lesene poste ai lati e al centro che si raccordano con archetti pensili. La cella campanaria \u00e8 costituita da bifore con arco a tutto sesto realizzate in marmo rosa locale. Sulla base si trova, incastonata nel muro, una pietra su cui \u00e8 scolpita un'epigrafe: \u00ab\u2026IUS ECCLESIAE RECTOR\u2026 // (F)ECIT MCCCCLXXVIII\u00bb.\nAll'interno della cella campanaria sono ospitate dieci campane in scala musicale di Re3 calante, fuse dalla ditta Cavadini nel 1930, che vengono suonate manualmente secondo la tecnica dei concerti di campane alla veronese. Queste sono rinomate per il suono, ritenuto (dall'atto di collaudo) preciso e melodioso, e ne sostituiscono sei precedenti in Mi3.\nInterno.\nL'interno della chiesa si presenta a navata unica. Il pavimentato \u00e8 a riquadri bianchi e rossi, fatta eccezione per quello del presbiterio. Il soffitto, anch'esso a riquadri, \u00e8 sostenuto da capriate lignee a due montanti. Lateralmente alla navata vi sono otto altari barocchi, quattro a destra e quattro a sinistra, tutti inseriti in archi rinascimentali. Il presbiterio \u00e8 separato dalla navata da tre ampi fornici, di cui quello centrale \u00e8 nettamente pi\u00f9 alto rispetto ai due laterali. A sua volta, il presbiterio \u00e8 contornato da quattro archi trionfali sostenuti da altrettante colonne arricchite da capitelli in stile rinascimentale, a cui sono sovrapposti pulvini di grandi dimensioni. Un arco di dimensioni minori delimita l'inizio dell'abside.\nNella chiesa sono conservati dipinti di celebri esponenti della scuola veronese di pittura tra cui Paolo Farinati, Francesco Torbido, Girolamo dai Libri, Antonio Balestra e Alessandro Turchi. Sono presenti anche i mausolei neoclassici di Michele Sanmicheli e don Nicola Mazza, opere di Ugo Zannoni.\nFianco destro della navata.\nAll'entrata della chiesa, dal portone principale seguendo il fianco destro della navata, si trova, dentro una nicchia, un fonte battesimale, inizialmente realizzata per la vicina chiesa di Santa Maria Rocca Maggiore (oggi sconsacrata) e qui portata dopo che l'originale del XVII secolo era stata venduta nel 1904.\nIl primo altare in cui ci si imbatte \u00e8 quello appartenente alla famiglia Dolcetti, caratterizzato da una statua di Ugo Zannoni in cui rappresent\u00f2 \"San Gioacchino, Sant'Anna e la vergine fanciulla che legge\". Questo gruppo scultoreo venne tuttavia qui collocato solamente nel 1909 in sostituzione di una precedente statua lignea della \"Maddalena\" (oggi posta nel vicino altare dei Da Prato) che, a sua volta, aveva preso il posto di una pala d'altare raffigurante \"Santa Maria Maddalena de' Pazzi\" del pittore vicentino Pietro Bartolomeo Cittadella. Subito dopo, sempre di Ugo Zannoni, vi \u00e8 incastonato nel muro il monumento funebre a Michele Sanmicheli.\nProseguendo si incontra l'altare Da Prato, caratterizzato da una cornice in stile neoclassico che racchiude una pala barocca, \"Estasi di Santa Maria\", commissionata da Giacomo Dal Prato e firmata e datata da Alessandro Turchi, in cui si nota la contrapposizione di un luminoso paradiso popolato da angeli con la cupa rappresentazione del mondo terrestre ove si trova la Maddalena. Ai lati del timpano due statue, realizzate tra il XIX e il XX secolo, rappresentanti angeli, mentre in alto \u00e8 posta la scultura lignea della \"Maddalena\", una volta sull'altare Dolcetti. Ai piedi dell'altare le tombe dei committenti: Girolamo da Prato e i suoi fratelli Giacomo e Bonifacio.\nL'altare successivo, realizzato nel 1681 e denominato dell\"'Annunciata\", si presenta decorato da diversi elementi barocchi, come cherubini, mistilinee e piani ondulati. Due eleganti colonne tortili sorreggono un'arcata. Antonio Balestra \u00e8 l'autore della pala, datata 1702, oltre a dipingere anche un \"Dio Padre\" nel tondo superiore. In cima si trova una statua risalente al 1736 di Michelangelo Speranza, raffigurante \"San Giovanni Nepomuceno\", inizialmente collocata al centro del vicino ponte nuovo e poi spostata nella chiesa nel 1801, quando le truppe francesi e austriache, che a seguito del trattato di Lun\u00e9ville si erano spartite Verona, avevano sbarrato il ponte.\nPi\u00f9 avanti, l'altare della confraternita di San Rocco accoglie una pala di Girolamo dai Libri. Questo altare sostitu\u00ec nel 1727 uno precedente dell'inizio del XVI secolo. Alla sua sinistra una statua di un artista anonimo, collocabile tra il XV e il XVI secolo, rappresentante una \"Madonna con Bambino\". Infine, proveniente dalla vicina ex chiesa di Santa Maria della Disciplina, vi \u00e8 l'altare Orti, situato sulla parete settentrionale di fianco al presbiterio. Esso ospita un crocifisso ligneo di autore anonimo della fine del XIV secolo posto su uno sfondo in cui \u00e8 dipinta la citt\u00e0 di Gerusalemme, con il cielo tetro ad amplificare la tragicit\u00e0 della scena.\nPresbiterio.\nL'ampio presbiterio della chiesa, a cui si accede superando una balaustra, ospita l'altare maggiore realizzato nel XVIII secolo da Giuseppe Antonio Schiavi; dell'originale, tuttavia, \u00e8 rimasta solamente la mensa, composta da un ovale in cui \u00e8 scolpito \"Il profeta Elia che riceve nutrimento dall'angelo\". La pala posta alle sue spalle, datata 1579, \u00e8 opera del pittore veronese Felice Brusasorzi, che rappresent\u00f2 una \"Madonna con il Bambino e Santi\". Tra i personaggi che il Brusasorzi dipinse si possono riconoscere san Tommaso Becket (titolare della chiesa), san Francesco, san Marco, san Giovanni Battista e sant'Alberto raffigurato nell'atto di tenere in mano un modellino della stessa chiesa.\nFianco sinistro della navata.\nIl primo altare che si incontra sul fianco sinistro della navata \u00e8 quello \"dei Tintori\", cos\u00ec chiamato perch\u00e9 appartenuto alla corporazione dei Tintori, come testimoniato dal cartiglio collocato nella parte superiore. La relativa pala venne dipinta da Paolo Farinati nel 1559 e raffigura i \"Santi Onofrio e Antonio abate\", protettori dei tintori e delle altre attivit\u00e0 tessili. A fianco dell'altare \u00e8 posto in una nicchia il busto di Nicola Mazza scolpito da Ugo Zannoni. Nell'altare successivo, l'altare Carteri, trova collocazione la pala \"San Giovanni Battista, San Pietro e San Paolo\", tradizionalmente attribuita a Francesco Torbido ma pi\u00f9 probabilmente opera di pittori della sua bottega. \u00c8 stata avanzata anche l'ipotesi che l'autore possa essere Dionisio Battaglia, anch'egli allievo del Torbido. Sopra l'arco rinascimentale che racchiude l'altare vi \u00e8 iscritto: \u00abDIVI S. IO. BAPTISTAE PIETRO MAR. VICENTIO SACRAU\u00bb.\nPrima di giungere all'altare successivo si possono intravedere alcuni resti degli affreschi che una volta dovevano decorare le pareti. L'altare Dionisi, che \u00e8 il terzo, si presenta racchiuso da una ricca cornice rinascimentale; l'interno non \u00e8 terminato, tuttavia ospita una tela di Paolo Farinati, \"Vergine con i Santi Girolamo e Alberto\" (dipinta nel 1555), sovrastata da una lunetta, \"Colomba dello Spirito Santo\", attribuita ad Agostino Ugolini.\nL'ultimo altare della fiancata sinistra \u00e8 il cosiddetto \"altare dello Spasimo\". La relativa pala \"Incontro di Ges\u00f9 con la Madonna sul Calvario\" venne dipinta nel 1524 dal medaglista Giovanni Maria Pomedello; gli angeli raffigurati nei pennacchi sono invece opera di Giovanni Caliari. Alla sinistra vi \u00e8 la porta laterale della chiesa sormontata da un sarcofago che porta lo stemma della famiglia Pesenza.\nOrgano a canne.\nSulla cantoria alla sinistra del presbiterio si trova uno storico organo a canne del tipo barocco, costruito nel 1716 da Giuseppe Bonatti, organaro di Desenzano e allievo di Carlo Prati. Fu suonato dal giovane Wolfgang Amadeus Mozart il 7 gennaio 1770, durante uno dei suoi viaggi in Italia, e sembra che con un coltellino incise le sue iniziali W.G.M. sulla cassa, tuttora visibili. Nel 1786 venne restaurato per la prima volta per opera di Girolamo Zavarise, mentre il veronese Giuseppe Grigolli lo rimaneggi\u00f2 nella seconda meta del XIX secolo.\nLo strumento, restaurato nuovamente nel 2002, a trasmissione integralmente meccanica, ha due tastiere e pedaliera a leggio, e un totale di 24 registri.\nI tasti diatonici sono realizzati in bosso mentre quelli cromatici in ebano. Originariamente la cassa disponeva di due portelle dipinte oggi, tuttavia, mancanti. Il frontone, diviso in quattro corpi, \u00e8 riccamente decorato con intagli e dorature; sul frontone, al centro, \u00e8 raffigurato lo stemma nobiliare dei marchesi Saibante. La facciata presenta 36 canne in stagno suddivise in quattro campate, sulla canna maggiore del campo di sinistra \u00e8 impressa la scritta: \u00abOpus Joseph Bonatti Xni 1716\u00bb mentre all'interno \u00e8 stata trovata, in occasione di un restauro, un'incisione: \u00abJoseph Bonati Desentiano Opus in pristinum restitutum a Hieronymo Zavarise Verona et auxit Contrabassi anno Domini MDCCLXXXVI\u00bb.\nChiostro e sagrestia.\nL'antico chiostro quattrocentesco sorge a est della chiesa ed \u00e8 raggiungibile attraverso un porta che si apre a lato del presbiterio. Parzialmente demolito nella met\u00e0 del XIX secolo per far posto alla caserma austriaca, dell'originale rimane solamente l'ala settentrionale e una parte di quella meridionale anche se le sue arcate sono oramai cieche. A sinistra vi \u00e8 l'arca sepolcrale della famiglia Gifalconi, come si pu\u00f2 leggere nell'iscrizione sottostante: \u00abDe Grifalchonis sunt hoc situata sepulcro // corpora nobilium clara de gente vororum // restruxere sui post an(n)os mille trecento // regli Scaligerum bis seprem tempore lustra\u00bb. Sul sarcofago \u00e8 scolpita una croce al centro con ai lati due grifoni; nella parte inferiore vi \u00e8 una scena dell'\"Annunciazione di Maria\".\nNelle altre porzioni ancora esistenti del chiostro sopravvivono alcune lunette decorate ad affresco opera di Bernardino Muttoni (XVII secolo), in cui \u00e8 rappresentato un ciclo pittorico: \"Vita e miracoli di Sant'Alberto e Sant'Angelo\". Tra le lunette vi sono anche le immagini di alcuni santi carmelitani un tempo accompagnate dal loro nome, ora cancellato.\nDal chiostro si accede alla vecchia sagrestia in cui \u00e8 conservata la pala di Giuseppe Zannoni, realizzata inizialmente per l'altare Saibante e poi qui spostata. Sul lato est, contornata dagli stemmi dei carmelitani, vi \u00e8 una tela di autore ignoto ma per cui sono stati fatti i nomi di Caroto, Raffaello e Garofalo che consiste in una copia della Madonna del Prato di Raffaello. Tra le altre opere qui custodite, una \"Comunione degli Apostoli\" (1780) di Gian Domenico Cignaroli, \"Adorazione dei pastori\" attribuita a Carletto Caliari e alcuni quadri di Giovanni Battista Caliari."}
{"id": "1830468", "revid": "858577", "url": "https://it.wikipedia.org/wiki?curid=1830468", "title": "United States Strategic Command", "text": "Il United States Strategic Command (USSTRATCOM) \u00e8 uno degli undici centri di comando congiunti del dipartimento della difesa statunitense. Fondato nel 1992 e divenuto operativo a partire dal primo giugno 2001. Come successore del Strategic Air Command ha il suo centro di comando presso la Offutt AFB nei pressi di Omaha in Nebraska.\nL'USSTRATCOM controlla l'intero arsenale nucleare delle forze armate statunitensi e ha il comando sulla difesa missilistica. Inoltre gli competono compiti di intelligence, ricognizione, sorveglianza, deterrente strategico e si occupa anche della difesa della nazione contro armi di distruzione di massa."}
{"id": "1830469", "revid": "400694", "url": "https://it.wikipedia.org/wiki?curid=1830469", "title": "Melina Merkour\u012b", "text": ""}
{"id": "1830470", "revid": "1613185", "url": "https://it.wikipedia.org/wiki?curid=1830470", "title": "Codice Guta-Sintram", "text": "Il Codice Guta-Sintram \u00e8 un manoscritto miniato realizzato in Alsazia nel 1154.\nFu concepito e generato da due religiosi agostiniani, la suora Guta von Schwarzenthann e il frate Sintram di Marbach, che vi si dedicarono nel monastero di Marbach, a poca distanza da V\u0153gtlinshoffen. La calligrafia \u00e8 opera di Guta, mentre Sintram ha curato la decorazione del libro con immagini fuori testo e le numerose grandi e piccole iniziali. Il lavoro fu dedicato a Maria Vergine. \nQuesto libro di preghiere fu utilizzato dalle suore del monastero di Schwarzenthann e fu, nel corso del Medioevo, libro di consultazione per la vita quotidiana, quasi un almanacco per l'uso del calendario, il calcolo della data locale, per suggerimenti di vita e di medicina, cos\u00ec come per il Martyrologium. \nIl codice Guta-Sintram \u00e8 oggi conservato presso la Biblioth\u00e8que du Grand S\u00e9minaire a Strasburgo."}
{"id": "1830473", "revid": "54354", "url": "https://it.wikipedia.org/wiki?curid=1830473", "title": "Anello di Brodgar", "text": ""}
{"id": "1830481", "revid": "287204", "url": "https://it.wikipedia.org/wiki?curid=1830481", "title": "Akinyele", "text": ""}
{"id": "1830485", "revid": "22356", "url": "https://it.wikipedia.org/wiki?curid=1830485", "title": "Omomyidae", "text": "Omomyidae \u00e8 una famiglia di aplorrini estinti evolutasi fra i 55 ed i 34 milioni di anni fa, durante l'Eocene. Resti fossili di appartenenti a questa famiglia sono stati ritrovati in Nord America, Eurasia e forse anche Africa, il che ne fa assieme agli adapidi gli unici primati viventi nei continenti olartici.\nQuesti animali possedevano grandi orbite oculari, un muso corto con piccole arcate dentali e senza premolari anteriori, piccole dimensioni (peso dell'animale vivo stimato a meno di mezzo chilogrammo) e chiostra dentaria tipica di chi ha una dieta insettivora e frugivora.\nA partire dal tardo Eocene, in Nord America cominciarono ad evolversi omomidi di maggiori dimensioni (oltre 1\u00a0kg di peso) con dieta prettamente erbivora, mentre altre specie svilupparono probabilmente abitudini diurne (come si pu\u00f2 evincere dalla diminuzione di dimensioni delle orbite oculari).\nLe mani avevano dita allungate e pollici opponibili ed erano dotate di unghie anzich\u00e9 artigli. Dall'analisi delle ossa postcraniali si pu\u00f2 supporre che questi animali avevano abitudini arboricole, con alcune specie in cui la tibia e la fibula erano fuse come negli attuali tarsi, ad indicare abitudini saltatorie piuttosto che scalatorie.\nTassonomia.\nLa sistematica degli omomidi \u00e8 piuttosto controversa: le attuali correnti di pensiero li vorrebbero piazzati come aplorrini primitivi, come tarsiformi primitivi od ancora al di fuori degli aplorrini, come gruppo primitivo legato agli adapidi.\nIn effetti, questi animali mancano di molte specializzazioni ossee tipiche degli aplorrini.\nLa famiglia viene cos\u00ec divisa:\nEvoluzione.\nDagli Omomyidae si \u00e8 probabilmente evoluto l'attuale Tarsio, al quale somigliano in quanto hanno le ampie orbite frontalizzate, segno evidente di adattamento alla vita notturna, e il muso pi\u00f9 corto, segno di una riduzione della regione olfattiva."}
{"id": "1830486", "revid": "339392", "url": "https://it.wikipedia.org/wiki?curid=1830486", "title": "Linea 4 (metropolitana di Milano)", "text": ""}
{"id": "1830487", "revid": "92723", "url": "https://it.wikipedia.org/wiki?curid=1830487", "title": "Kilusang Mayo Uno", "text": "Il Kilusang Mayo Uno (nome filippino per Movimento del Lavoro Primo Maggio) \u00e8 un sindacato filippino. Al suo interno coesistono numerose organizzazioni sindacali.\nStoria.\nIl KMU fu fondato il 1\u00ba maggio 1980, durante la dittatura di Ferdinand Marcos, da un gruppo di attivisti democratici e sindacali filippini di estrema sinistra, per rappresentare le organizzazioni dei lavoratori del paese contro l'amministrazione e l\"'imperialismo USA\", in sostegno alla lotta per la democrazia e un maggiore livellamento delle differenze sociali, un incremento economico a favore del popolo basato sullo sviluppo dell'industria, con l'agricoltura come fattore base. Rolando Olalia, fra i suoi fondatori, ne venne eletto presidente.\nIl KMU fu perseguitato dal governo di Marcos, di Corazon Aquino e dei presidenti successivi, soprattutto per la sua simpatia verso la guerra popolare condotta dal Partito Comunista delle Filippine. Nel novembre 1986, Olalia fu ritrovato ucciso e la responsabilit\u00e0 dell'assassinio fu attribuita al governo. Crispin Beltran lo sostitu\u00ec come presidente del Movimento.\nAttualmente, il KMU conta 12 organizzazioni affiliate. Il suo presidente nazionale \u00e8 Elmer Labog, succeduto a Beltran nel 1993.\nIl 20 maggio 2008, dopo la morte di Beltran, il KMU ha dichiarato il governo di Gloria Macapagal-Arroyo responsabile della sua morte per non avergli fornito l'assistenza necessaria mentre era in prigione.\nCampagne.\nNel 1999, il KMU lanci\u00f2 una campagna per un aumento generale degli stipendi di 125 pesos. Nel dicembre 2006, il parlamento filippino approv\u00f2 un decreto che regolasse l'applicazione di questa misura.\nIl KMU \u00e8 stato recentemente impegnato nella campagna \"Free Ka Bel\" per la liberazione di Crispin Beltran dalla detenzione poliziesca.\nSpecialmente dopo la morte di diversi attivisti sindacali nel 2001, il KMU ha lanciato una campagna contro le uccisioni extra-giudiziarie accusando il governo di Gloria Macapagal-Arroyo di essere dietro a tali omicidi.\nInoltre, il KMU promuove una campagna per boicottare la Nestl\u00e9, accusata di violazioni dei diritti dei lavoratori nella provincia di Laguna, sull'isola filippina di Luzon.\nIl KMU ha inoltre denunciato Gloria Macapagal-Arroyo alle Nazioni Unite per violazioni dei diritti umani, della libert\u00e0 di espressione e di associazione e per le condizioni economiche nelle Filippine.\nOgni anno, il KMU promuove un \"incontro di solidariet\u00e0 internazionale\" fra varie forze politiche e sindacali del mondo, allo scopo di discutere le questioni comune e trovare punti generali per risolverle.\nStruttura.\nLa massima istanza del KMU \u00e8 il Congresso nazionale, che elegge gli \"ufficiali nazionali\", i quali compongono il Comitato Esecutivo Nazionale.\nIl Comitato Esecutivo Nazionale \u00e8 composto da: presidente nazionale, vicepresidente nazionale, segretario generale, vicesegretario generale, tesoriere, vicepresidente per gli affari federali, vicepresidente per gli affari politici ed esterni, vicepresidente per gli affari internazionali, vicepresidente per gli affari femminili e cinque vicepresidenti per le regioni delle Filippine."}
{"id": "1830488", "revid": "122315", "url": "https://it.wikipedia.org/wiki?curid=1830488", "title": "Aplorrini", "text": ""}
{"id": "1830492", "revid": "125364456", "url": "https://it.wikipedia.org/wiki?curid=1830492", "title": "Fred Tatasciore", "text": ""}
{"id": "1830494", "revid": "122315", "url": "https://it.wikipedia.org/wiki?curid=1830494", "title": "Adapidi", "text": ""}
{"id": "1830495", "revid": "1762097", "url": "https://it.wikipedia.org/wiki?curid=1830495", "title": "Angelita di Anzio", "text": "Angelita di Anzio \u00e8 una canzone italiana del 1964 del gruppo musicale Los Marcellos Ferial. Gli autori sono Romano, Biggero, Minerbi, Tim\u00f2.\nStoria.\nSecondo il testo della canzone, una bambina dell'et\u00e0 di circa cinque anni fu trovata sola e in lacrime su una spiaggia della costa laziale all'altezza dell'attuale Anzio, al momento dello Sbarco di Anzio, nel gennaio del 1944, quando la seconda guerra mondiale entrava nella fase culminante.\nSecondo la versione pi\u00f9 conosciuta della vicenda, il soldato scozzese del Royal Scots Fusiliers, Christopher S. Hayes, ed alcuni suoi commilitoni, o forse alcuni soldati brasiliani, raccolsero la bimba e, poich\u00e9 non riuscirono a trovare la sua famiglia n\u00e9 alcun'altra informazione su di lei, la adottarono dandole il nome di Angelita.\nAlcuni giorni dopo, quando la tardiva reazione tedesca si era ormai fatta concreta e decisa, la bambina sarebbe morta durante un bombardamento insieme ad una crocerossina, alla quale era stata affidata.\nIl monumento.\nMolti anni dopo il Comune di Anzio, in considerazione della popolarit\u00e0 che la storia tramandata aveva assunto e del suo possibile valore simbolico, decise di erigere un monumento dedicato alla bambina. L'opera, affidata allo scultore Sergio Cappellini, rappresenta la bimba circondata da un volo di gabbiani.\nL'inaugurazione del monumento \u00e8 avvenuta il 22 gennaio 1979, in occasione dell'anno mondiale dei bambini."}
{"id": "1830501", "revid": "110157", "url": "https://it.wikipedia.org/wiki?curid=1830501", "title": "Identified", "text": "Identified \u00e8 il secondo album dell'attrice e cantante Vanessa Hudgens.\nL'album.\nL'album venne pubblicato negli USA il 1\u00ba luglio 2008; la settimana successiva debutt\u00f2 nella Billboard 200 alla posizione numero 23, vendendo nei primi giorni 22.000 copie, 12.000 il meno del primo album al debutto.\nL'album \u00e8 stato molto meno nelle classifiche rispetto al suo primo lavoro, V, basti pensare che il primo album \u00e8 stato nella Billboard 200 per 32 settimane mentre \"Identified\" solo per 8 settimane. Tuttavia l'album non ricorda il suo precedente lavoro discografico, V, infatti molti critici musicali americani hanno detto che in Identified si denota una maggiore maturit\u00e0 dell'artista. All Music Guide ha dato all'album tre stelle e mezzo mentre Billboard ne ha fatto una recensione positiva, descrivendolo come un lavoro molto valido per i suoi fan, per la maggior parte adolescenti. A febbraio l'album venne pubblicato anche in Europa.\nI singoli.\nSneakernight \u00e8 stato pubblicato come primo singolo e ne \u00e8 stato fatto anche un videoclip; il secondo singolo fu \"Identified\", pubblicato nel 2008, mentre il terzo e ultimo singolo fu \"Amazed\", uscito nel 2008"}
{"id": "1830504", "revid": "47767", "url": "https://it.wikipedia.org/wiki?curid=1830504", "title": "Werner Von Croy", "text": ""}
{"id": "1830507", "revid": "184755", "url": "https://it.wikipedia.org/wiki?curid=1830507", "title": "Cangiante (Dungeons and Dragons)", "text": ""}
{"id": "1830514", "revid": "228587", "url": "https://it.wikipedia.org/wiki?curid=1830514", "title": "Toronto Blueshirts", "text": "Il Toronto Hockey Club, noto come \"Torontos\" o \"Toronto Blueshirts\", fu una squadra di hockey su ghiaccio professionista con sede a Toronto, Ontario, Canada, e membro della National Hockey Association (NHA). Il club \u00e8 stato fondato nel 1911 e ha iniziato ad operare nel 1912. Ha vinto la sua unica Stanley Cup nel 1914.\nIl club divenne il centro di una controversia riguardante i proprietari della NHA che port\u00f2 alla sospensione delle operazioni della stessa NHA e alla successiva formazione della National Hockey League (NHL) da parte dei proprietari della precedente lega. I Blueshirts furono sostituiti, nella NHL, dal nuovo club Toronto Hockey, nel 1917, sotto la propriet\u00e0 della Toronto Arena Company, ex padrone di casa e stadio dei Blueshirts. I giocatori dei Toronto Blue Shirts furono ceduti temporaneamente alla propriet\u00e0 dell'Arena e giocarono nella NHL nella stagione 1917\u201318 indossando la maglia dei Toronto Hockey e vincendo la Stanley Cup. Alla Toronto Arena Company fu quindi concesso un franchising permanente per la stagione 1918-19 ed il club si \u00e8 successivamente evoluto negli attuali Toronto Maple Leafs.\nDalla fondazione alla Stanley Cup.\nLa NHA \u00e8 stata fondata nel 1909 e inizialmente non vi partecipava nessun club con sede a Toronto. Il fondatore della National Hockey Association (NHA) Ambrose O'Brien gestiva quattro franchigie nella NHA: i Cobalt Silver Kings, gli Haileybury Comets, i Les Canadiens e i Renfrew Creamery Kings. Nel 1910, O'Brien sospese i club Cobalt, Haileybury e Canadiens e vendette una franchigia per formare i Montreal Canadiens, che presero i giocatori dei Les Canadiens. Nel 1911, O'Brien infine decise di lasciare del tutto l'hockey su ghiaccio professionale. Alcuni interessati del Quebec acquistarono una franchigia, mentre le ultime due furono vendute ad altri interessati che avevano in programma di trasferire le squadre a Toronto. Toronto, che fino a quel momento non aveva avuto un'arena con ghiaccio artificiale abbastanza grande per ospitare una squadra della NHA, vide iniziare nel 1911 i lavori per la costruzione degli Arena Gardens. L'arena era di propriet\u00e0 della Toronto Arena Company, compagnia fondata il 19 settembre 1911 sotto la presidenza di Sir Henry Pellatt, Lol Solman come amministratore delegato e i direttori Aemilius Jarvis, Joseph Kilgour, T.W. Corno, R.A. Smith e il colonnello Carlson. W.J. Bellingham \u00e8 stato il primo manager.\nLa franchigia divenuta poi il Toronto Hockey Club era stata acquistata da Frank Robinson, Percy Quinn e altri investitori per circa $ 2.000. Quinn era presidente della Dominion Lacrosse Association, una lega di lacrosse professionale canadese che si era modellata sulla NHA. La seconda franchigia di Toronto era stata assegnata a un gruppo affiliato al Tecumsehs Lacrosse Club di Toronto. Il Tecumsehs acquist\u00f2 una franchigia da O'Brien, pagando 500 dollari canadesi in contanti e cambiali per altri 2.000 dollari. Secondo Coleman, la franchigia per i Torontos era quella usata dai Les Canadiens. Altri libri riportano la vendita della franchigia dei Canadiens da parte di O'Brien a George Kennedy, lasciando irrisolto il dubbio su quale franchigia sia stata venduta a Frank Robinson. In ogni caso, la squadra di Toronto \u00e8 stata costruita da zero e non includeva giocatori di Les Canadiens, che come abbiamo visto finirono a giocare nei Montreal Canadiens. Il primo allenatore fu Bruce Ridpath, nativo di Toronto ed ex giocatore degli Ottawa Senators, inizialmente intenzionato a diventare un allenatore-giocante (player-coach, figura professionista presente in diverse discipline sportive americane. Tipica delle societ\u00e0 sportive novizie di circuiti professionisti con condizioni economiche inizialmente ristrette) non fu poi pi\u00f9 in grado di giocare a causa di un infortunio subito dopo essere stato investito da un'automobile, l'anno precedente alla prima stagione.\nIl programma per la stagione 1911\u201312 fu stilato con due squadre di Toronto. Poich\u00e9 l'Arena non era terminata, non erano previste partite a Toronto fino alla fine di gennaio, quando la nuova arena sarebbe dovuta essere pronta. Divenne presto chiaro per\u00f2 che la costruzione dell'Arena Gardens non sarebbe stata completata in tempo, e a met\u00e0 dicembre fu annunciato che le due squadre di Toronto erano state eliminate dal programma e che la lega avrebbe giocato con solo quattro squadre, in quella stagione.\nIl programma della stagione 1911-1912 fu redatto con due squadre di Toronto. Poich\u00e9 l'Arena delle due squadre fu terminata solo a fine gennaio 1912, parte di quella stagione non fu giocata in essa. Visto che la costruzione dell'Arena Gardens non si complet\u00f2 in tempo, a met\u00e0 dicembre fu annunciata l\u2019eliminazione dalla lega delle due squadre di Toronto, con il proseguimento della stagione con sole 4 squadre.\nI Torontos giocarono la loro prima partita il 25 dicembre 1912 davanti a 4.000 spettatori dell'Arena Gardens. Il Toronto Hockey Club era di propriet\u00e0 di Quinn, gestito da Ridpath, e inizialmente allenato da Tom Humphrey, anche se presto venne sostituito da Jack Marshall, giocatore ed allenatore. La squadra che Ridpath gest\u00ec, includeva Cully Wilson e i futuri campioni Hap Holmes, Harry Cameron, Frank Foyston e Frank Nighbor. I Torontos conclusero l'anno in parit\u00e0 per il terzo posto.\nPrima della stagione 1913-1914, il club dovette affrontare alcuni sconvolgimenti. Ridpath si dimise da manager nell'ottobre 1913 e fu sostituito da Marshall. Ridpath prov\u00f2 ad intraprendere la carriera da giocatore, ma rinunci\u00f2 ancor prima dell'inizio della nuova stagione. Nonostante i cambiamenti, i Torontos vinsero la Stanley Cup nel 1914, sconfiggendo i Montreal Canadiens in uno spareggio per decretare il campione NHA.\nDopo la stagione, la squadra ha poi giocato una serie di partite contro i Victoria Aristocrats della Pacific Coast Hockey League. Ci fu una polemica quando arriv\u00f2 una lettera dagli amministratori della Stanley Cup il 17 marzo, secondo i quali non avrebbero lasciato che la Stanley Cup viaggiasse verso ovest, poich\u00e9 non consideravano la squadra dei Victoria un vero sfidante, dato che non notific\u00f2 formalmente gli amministratori della competizione. Tuttavia, il 18 marzo, il fiduciario William Foran dichiar\u00f2 che si tratt\u00f2 di un malinteso. Il presidente della PCHA Frank Patrick non present\u00f2 una sfida, perch\u00e9 si aspettava che Emmett Quinn della NHA prendesse tutti gli accordi nel suo ruolo di commissario per l'hockey, mentre i fiduciari pensavano di essere stati deliberatamente ignorati. In ogni caso, risolti gli equivoci, la sfida dei Victoria fu accettata. I Torontos sconfissero i Victoria al meglio di cinque con sole 3 partite giocate.\nL'era Livingstone.\nQuinn lasci\u00f2 la squadra dopo la vittoria della Stanley Cup per tornare al proprio lavoro e la sua decisione provoc\u00f2 delle conseguenze. Infatti, nella stagione successiva, la squadra scese al quarto posto nella NHA a sei squadre, chiudendo con 8 vittorie e 12 sconfitte (in calo rispetto a 13 vittorie e 7 sconfitte).\nPrima della stagione 1915-1916, si verificarono diversi eventi che cambiarono soprattutto la NHA e i Blueshirts. Robinson si arruol\u00f2 nell'esercito canadese nel 1915 e mise in vendita i Blueshirts. Lui ricevette due offerte per il club; una dai fratelli McNamara e una da Eddie Livingstone, proprietario dei Toronto Shamrocks. Livingstone era originario di Toronto e offr\u00ec di pi\u00f9, e Robinson accett\u00f2 la sua offerta. Allo stesso tempo, la Pacific Coast Hockey Association, sconvolta dagli sforzi della NHA per riportare Cyclone Taylor a est, ruppe tutti i legami con la NHA e condusse un raid di giocatori. La PCHA ha creato una nuova squadra a Seattle e l'ha rifornita con i due migliori marcatori dei Torontos, Wilson e Foyston, il loro portiere, Hap Holmes e altri due membri chiave della squadra di Toronto, Jack Walker e Eddie Carpenter. Gli unici giocatori titolari dei Blueshirts rimasti a Toronto furono Cameron e Roy McGiffin. Livingstone annunci\u00f2 di voler vendere i Shamrocks. Dopo che la polvere si calm\u00f2, i Patricks rifornirono la loro nuova squadra, conducendo un raid sulla NHA, Robinson \u00e8 stato in grado di vendere la sua squadra e Livingstone ha avuto il mercato di Toronto per s\u00e9. Nonostante il raid, Livingstone non si vendic\u00f2 contro la PCHA e non lo fece mai. Secondo gli autori Morey Holzman e Joseph Nieforth, questo suggeriva fortemente che fosse stato fatto un accordo tra Livingstone, Robinson e i Patricks. Per recuperare i giocatori persi nel raid, Livingstone ha trasferito i giocatori di Shamrocks ai Blueshirts e ha permesso al franchising di Shamrock di andare in letargo. I Torontos, composti principalmente da ex giocatori dello Shamrock, pattinarono a un record di 9 vittorie, 14 sconfitte e 1 pareggio nella stagione NHA 1915\u201316, finendo all'ultimo posto nel campionato a cinque squadre.\nLivingstone era spesso in disaccordo con i suoi compagni proprietari, in particolare Sam Lichtenhein dei Montreal Wanderers. Gli animi si infuocarono quando l'NHA aggiunse una seconda squadra di Toronto nel 1916\u201317, che rappresentava il duecentoventottesimo battaglione dell'esercito canadese. Quest\u2019ultimo \u00e8 stato costretto a ritirare la sua squadra a met\u00e0 stagione quando l'unit\u00e0 \u00e8 stata chiamata all'estero. Questo ha lasciato la NHA con un numero dispari di squadre. Il 12 febbraio, i proprietari delle squadre, in una riunione che non includeva Livingstone, decisero di pareggiare il numero delle squadre sospendendo le operazioni dei Torontos per il resto della stagione. Tutti i giocatori sono stati dati ad altre squadre NHA per il resto della stagione. All'epoca, il piano era quello di riportare i giocatori nella franchigia di Toronto, ma gli altri proprietari volevano che Livingstone uscisse. Alla fine della stagione, Toronto \u00e8 stata reintegrata, con la condizione che Livingstone cedesse il club entro 60 giorni. Tuttavia, Livingstone ottenne un'ingiunzione del tribunale per impedire la vendita.\n1917-1919: L\u2019era dell'Arena.\nIl 22 novembre, i proprietari della NHA annunciarono che la lega avrebbe sospeso le operazioni per la stagione 1917-1918. Circa due settimane dopo, tutti i proprietari tranne Livingstone, annunciarono la creazione di una nuova Lega, la National Hockey League. Tuttavia, non invitarono Livingstone a unirsi a loro, lasciandolo di fatto in un campionato a una squadra. I proprietari della NHA utilizzarono questa mossa per aggirare la costituzione della NHA, che impediva loro di espellere i Blueshirts. \nNonostante si fossero sbarazzati di Livingstone, le altre squadre desideravano mantenere una squadra a Toronto. Avevano anche bisogno di una quarta squadra per bilanciare il programma a causa della decisione dei Quebec Bulldogs di saltare la stagione. Di conseguenza, al proprietario di Livingstone, la Toronto Arena Company, \u00e8 stata assegnata una franchigia temporanea di Toronto nella NHL e ha noleggiato i giocatori di Torontos di Livingstone per la stagione inaugurale della NHL 1917\u201318. All'epoca, Frank Calder, il presidente della NHL, chiedeva che Arena Company e Livingstone raggiungessero un accordo per trasferire la franchigia. Ai tifosi di Toronto sembr\u00f2 che qualcosa sul ghiaccio era un po\u2019 cambiato. Anche se non avevano ancora un nome ufficiale, erano composti principalmente da ex \u201cMagliette Blu\u201d. Di conseguenza i giornali continuarono a chiamarli \u201cBlueshirts\u201d o \u201cI Torontos\u201d, come avevano sempre fatto. Inoltre, la squadra indossava una divisa bianca con una \u201cT\u201d blu, esattamente come le \u201cBlueshirts\u201d nella stagione precedente. Guidata dal manager generale Charlie Querrie e allenata dal coach Dick Carroll, la squadra vinse la Stanley Cup nel 1918. In quell\u2019anno non fu inciso nessun nome sul trofeo. Tuttavia, nel 1947, la NHL aggiunse il nome dei Toronto Arenas per la vittoria nel 1918.\nL\u2019arena company aveva, originariamente, promesso che se il trasferimento non poteva essere fatto, i giocatori del Toronto sarebbero ritornati a Livingstone. Invece, prima della stagione 1918-19, si form\u00f2 una nuova squadra, i Toronto Arena Hockey Club. Questa nuova franchigia \u00e8 stata separata dall'Arena Company perch\u00e9 era dovuta ai soldi di Livingstone dai giocatori e dalle entrate della Stanley Cup (fissate in seguito dal tribunale a $ 20.000). Inoltre, potrebbe esistere separatamente da qualsiasi azione legale intentata da Livingstone. Sulla carta la squadra era di propriet\u00e0 del segretario-tesoriere della Arena Company Hubert Vearncombe e Querrie, con Vearncombe come presidente della squadra.\u00a0 La NHL ha immediatamente ammesso questa nuova squadra come membro in regola. Querrie \u00e8 rimasto come manager generale. Tuttavia, la squadra ha fatto solo 5 vittorie, ed \u00e8 stato obbligata a smettere a febbraio, Livingstone \u00e8 stato incolpato per interferenza.\nNel 1919, i proprietari della NHA avevano stabilito che non ci sarebbe stato un ritorno della NHA. Tuttavia, la disputa con Livingstone port\u00f2 l\u2019arena company al fallimento. Gli Arenas furono venduti a un gruppo guidato da Querrie, che li ribattezz\u00f2 i Toronto St. Patricks. Questa squadra divenne Toronto Maple Leafs a met\u00e0 della stagione 1926-27. La NHA/NHL dichiar\u00f2 che la quota di franchigia di $5000 dai St. Patricks nel 1919 erano per comprare la squadra di hockey di Livigstone. A detta di tutti, per\u00f2, i soldi sono finiti nelle tasche di Calder.\nNonostante i legami con i Torontos, i Maple Leafs non rivendicano la storia dei Blueshirts come propria (a differenza dei Canadiens, l'altra franchigia NHL con radici NHA). Tuttavia, rivendicano la storia della franchigia \"temporanea\" di Toronto NHL del 1917-18.\nGiocatori delle stagioni 1916\u201317 e 1917\u201318.\nQuesti giocatori erano di propriet\u00e0 del Toronto Hockey Club nel 1916\u201317 e tornarono a giocare per i Torontos del 1917\u201318.\nGiocatori rilevanti.\nI seguenti ex Toronto sono stati inseriti nella Hockey Hall of Fame:"}
{"id": "1830521", "revid": "158913", "url": "https://it.wikipedia.org/wiki?curid=1830521", "title": "Tempi nostri - Zibaldone N.2", "text": ""}
{"id": "1830526", "revid": "124123", "url": "https://it.wikipedia.org/wiki?curid=1830526", "title": "Francesco Lagomarsino", "text": "Figlio di Paolo e Francesca Margherita Lagomarsino, Francesco fu un evangelista legato alla Chiesa libera italiana ottocentesca ed al movimento della Chiesa dei Fratelli.\nInsegn\u00f2 nella scuola per evangelisti di Milano della Chiesa libera, poi si stabil\u00ec a Spinetta Marengo da cui part\u00ec per evangelizzare il Piemonte e creare comunit\u00e0 evangeliche locali fra cui quella di Biella."}
{"id": "1830530", "revid": "124609840", "url": "https://it.wikipedia.org/wiki?curid=1830530", "title": "Tiv\u00f9 (azienda)", "text": "Tiv\u00f9 S.r.l. \u00e8 una societ\u00e0 italiana partecipata da Rai e Mediaset, Telecom Italia, Confindustria Radio Televisioni e Aeranti-Corallo.\nLa societ\u00e0 \u00e8 nata nel settembre 2008 per promuovere in Italia l'offerta televisiva digitale terrestre gratuita e lanciare la prima piattaforma satellitare gratuita italiana, Tiv\u00f9sat, ispirandosi anche al successo ottenuto nel Regno Unito dalle piattaforme televisive gratuite \"Freeview\" (piattaforma digitale terrestre) e Freesat (piattaforma digitale satellitare). \u00c8 operativa con la piattaforma televisiva satellitare gratuita Tiv\u00f9sat (via satellite) a partire dal 31 luglio 2009.\nStoria.\nIl progetto Tiv\u00f9 ha mosso i primi passi con la collaborazione del consorzio DGTVi nel luglio 2006 in seguito al successo della piattaforma digitale terrestre \"Freeview\", piattaforma televisiva gratuita del Regno Unito. Dopo essere stato accantonato per diversi mesi, il progetto \u00e8 venuto alla ribalta in seguito alla nascita di Tiv\u00f9sat, piattaforma digitale satellitare approvata dalla Rai in data 28 maggio 2008, che permette, dal 31 luglio 2009, di ricevere via satellite in Italia tutta l'offerta televisiva gratuita del digitale terrestre italiano anche agli utenti non coperti da tale tecnologia."}
{"id": "1830534", "revid": "131011", "url": "https://it.wikipedia.org/wiki?curid=1830534", "title": "San Michele (Cagliari)", "text": ""}
{"id": "1830536", "revid": "42179", "url": "https://it.wikipedia.org/wiki?curid=1830536", "title": "Il computer sotto il mondo", "text": ""}
{"id": "1830537", "revid": "204012", "url": "https://it.wikipedia.org/wiki?curid=1830537", "title": "Curva di Domanda", "text": ""}
{"id": "1830544", "revid": "116231556", "url": "https://it.wikipedia.org/wiki?curid=1830544", "title": "Tony Alva", "text": "Si tratta di uno degli originali Z-Boys ed \u00e8 considerato uno dei pi\u00f9 influenti skater di tutti i tempi.\nBiografia.\nTony Alva nasce in California da una famiglia di origine messicana.\nL'aggressivit\u00e0 da lui mostrata sullo skate era fortemente in contrasto con lo stile tradizionale del tempo, basato sostanzialmente su mosse elaborate negli anni sessanta; inoltre lui e gli altri Z-Boys sono stati i primi a diffondere l'uso di skateare nelle piscine vuote. \u00c8 ricordato come l'inventore dei \"trick aerei\", nonostante egli stesso abbia indicato George Orton come l'inventore della tecnica.\nNel 1977, all'et\u00e0 di 19 anni, lascia una delle pi\u00f9 grandi compagnie di skate per fondarne una propria, la Alva Skates: sar\u00e0 la prima fondata e posseduta da uno skater, oltre che una delle prime ad utilizzare compensato rivestito d'acero per le tavole. Lo stesso anno viene eletto \"Skater dell'anno\" dai lettori di \"Skateboarder Magazine\" ed entra nel Guinness dei Primati.\nTony Alva ha siglato un contratto di tre anni con la Vans ed \u00e8 anche sponsorizzato da Independent Trucks and Vestal Watches. Suona il basso nella band The Skoundrelz, di cui fanno parte anche Mike Dunnigan e Mike Ball, ex-membri dei Suicidal Tendencies, e Dave Hurricane, un tempo membro dei Wasted Youth.\nTony Alva \u00e8 apparso anche nel videogioco \"Tony Hawk's American Wasteland\".\nLa band skacore Shandon gli ha dedicato la prima traccia dell'ultimo album \"Back on board\"."}
{"id": "1830550", "revid": "1243", "url": "https://it.wikipedia.org/wiki?curid=1830550", "title": "Ferrovia Rimini-Mercatino Marecchia", "text": ""}
{"id": "1830553", "revid": "1573940", "url": "https://it.wikipedia.org/wiki?curid=1830553", "title": "Teuthida", "text": "Teuthida () \u00e8 un ordine di Molluschi Cefalopodi, cui appartengono 2 sottordini. I Teuthida sono comunemente ma impropriamente detti calamari o totani, che propriamente sono i nomi volgari delle due specie pi\u00f9 note: il \"Loligo vulgaris\" e il \"Todarodes sagittatus\". Come tutti i Cefalopodi, possiedono una testa distinta dal resto del corpo, simmetria bilaterale, un mantello e delle braccia. Come le seppie (Sepiidae) possiedono 8 braccia e una coppia di tentacoli.\nAdattamenti evolutivi.\nI teutidi si sono differenziati dai loro progenitori in modo tale che il piano corporeo si \u00e8 condensato antero-posteriormente e si \u00e8 allargato dorso-ventralmente. Il piede si \u00e8 modificato in un complesso insieme di braccia, tentacoli e altri organi sensoriali, inclusi occhi simili strutturalmente a quelli dei Vertebrati.\nQuesti molluschi hanno perso la conchiglia, di cui rimane solo una struttura interna, detta gladio o penna.\nAnatomia.\nLa massa corporea \u00e8 racchiusa all'interno del mantello, che presenta una sorta di pinna lungo ogni lato. Queste pinne non costituiscono la principale fonte di movimento di questi animali.\nLa pelle \u00e8 ricoperta da cromatofori che permettono all'animale di cambiare colore in funzione dell'ambiente circostante. La parte ventrale del corpo \u00e8 in genere pi\u00f9 chiara di quella dorsale, in modo da evitare di essere identificati sia dalle prede sia dai predatori.\nSotto il corpo sono presenti le aperture della cavit\u00e0 palleale, che contiene le branchie (ctenidi) e gli orifizi dei sistemi escretore e riproduttivo.\nDi fronte alla cavit\u00e0 palleale si trova il sifone, che i teutidi usano per la locomozione \"a reazione\". Questa consiste nel risucchiare l'acqua all'interno della cavit\u00e0 e poi espellerla rapidamente dal sifone. La direzione del sifone pu\u00f2 essere cambiata per permettere agli animali di poter cambiare la rotta del nuoto.\nDentro la cavit\u00e0 palleale si trovano tutti gli organi interni, ricoperti da un'epidermide sottile e membranosa.\nSistema nervoso.\nI teutidi possiedono un assone gigante, che pu\u00f2 raggiungere il diametro di un mm e che innerva il mantello e controlla parte del sistema di propulsione.\nApparato genitale.\nNelle femmine, la sacca dell'inchiostro \u00e8 nascosta alla vista da un paio di ghiandole nidimentali, che si trovano davanti alle branchie. Entrambe servono alla produzione delle sostanze di riserva e dei gusci delle uova. L'ovario \u00e8 situato verso la parte posteriore della massa viscerale.\nI maschi possiedono un singolo grande testicolo, una vescicola in cui si formano le spermatofore e una sorta di sacca in cui queste si accumulano. Le spermatofore sono dei \"contenitori\" di spermatozoi che vengono inseriti all'interno della cavit\u00e0 palleale della femmina per mezzo di un tentacolo modificato, detto ectocotile.\nApparato digerente.\nPresentano un apparato digerente piuttosto complesso. Il cibo \u00e8 trasportato verso uno stomaco muscolare , che si trova pi\u00f9 o meno a met\u00e0 della massa viscerale. Il bolo viene poi trasportato all'interno del cieco per la digestione. Il cieco \u00e8 un organo lungo e bianco che si trova in prossimit\u00e0 delle gonadi e con l'aumentare dell'et\u00e0 spesso raggrinzisce per dare priorit\u00e0 alla riproduzione. Infine, il cibo raggiunge il fegato, dove viene assorbito. I rifiuti solidi vengono poi espulsi attraverso il retto.\nApparato circolatorio.\nI teutidi hanno tre cuori: due branchiali, che pompano il sangue alle branchie e uno sistemico, pi\u00f9 grande e che pompa il sangue al resto del corpo. I cuori appaiono di colore verde e sono circondati dai sacchi renali, il principale sistema escretore dei teutidi. I reni sono difficili da identificare e si allungano dai cuori verso il fegato. Il cuore sistemico \u00e8 formato da tre cavit\u00e0, un ventricolo inferiore e due atri superiori.\nCapo.\nLa parte finale del capo porta 8 braccia e due tentacoli, tutti dotati di ventose lungo i margini.\nLa bocca presenta un \"becco\" formato da chitina e altre proteine. Viene usato per uccidere e ridurre le prede in pezzi pi\u00f9 piccoli e maneggevoli. All'interno della bocca \u00e8 presente anche la radula, una sorta di lingua rugosa comune a tutti i molluschi tranne bivalvi e aplacofori.\nGli occhi, posti su entrambi i lati della testa presentano una lente simile al cristallino ma che mette a fuoco per mezzo del suo movimento, piuttosto che attraverso cambiamenti di forma come avviene nei vertebrati.\nTaglia.\nLa maggior parte dei teutidi non sono pi\u00f9 lunghi di , sebbene i calamari giganti \"Architeuthis sp\" possano raggiungere i .\nNel 2003 \u00e8 stato scoperto un grande esemplare di calamaro colossale (\"Mesonychoteuthis hamiltoni\"). Questa specie pu\u00f2 raggiungere i di lunghezza ed \u00e8 l'invertebrato pi\u00f9 grande del mondo.\nQuesta specie possiede anche gli occhi pi\u00f9 grandi di tutto il regno animale.\nTassonomia.\nL'ordine Teuthida appartiene alla classe dei Cephalopoda e comprende due sottordini, Myopsina e Oegopsina.\nTeuthida \u00e8 l'ordine dei Cefalopodi cui appartengono pi\u00f9 specie, 298, divise in 28 famiglie\nIn cucina.\nMolte specie di teutidi, come calamari (\"Loligo vulgaris\") e totani (\"Todarodes sagittatus\") sono comuni nella cucina italiana (ricordiamo i calamari fritti). L'intero corpo pu\u00f2 essere cotto ripieno o pu\u00f2 essere tagliato in piccoli pezzi o ad anelli. Anche braccia e tentacoli sono edibili e le uniche parti non commestibili sono il becco e il gladio.\nTipici italiani sono anche i calamari ripieni: la farcitura \u00e8 a base di uova, pane inumidito nel latte, piselli, talvolta prosciutto cotto, aglio e prezzemolo, il tutto poi cotto al forno con pane grattato e vino bianco."}
{"id": "1830558", "revid": "767487", "url": "https://it.wikipedia.org/wiki?curid=1830558", "title": "L'uomo che sapeva troppo poco", "text": "L'uomo che sapeva troppo poco \u00e8 un film del 1997 diretto da Jon Amiel con Bill Murray.\nTrama.\nRitchie \u00e8 un commesso di un negozio di video noleggio in vacanza a Londra in visita al fratello.\nRitchie \u00e8 particolarmente stupido e problematico da gestire per il fratello che decide di sbarazzarsene per una sera facendolo partecipare ad un programma televisivo \"Il teatro della vita\". Da qui ha inizio una vera commedia degli equivoci.\nRitchie riceve una chiamata destinata ad un vero killer e la scambia per l'invito a partecipare al programma, trascinandosi in un turbine di eventi che lo porteranno a divenire per una notte un agente segreto con in mano le sorti del mondo, senza mai accorgersi che non si tratta di un programma televisivo.\nGrazie alla sua fortuna, per\u00f2, l'improvvisato agente segreto riesce a salvare le sorti del mondo, salvandosi da assassini, una torturatrice ucraina, dardi avvelenati e una bomba ad orologeria.\nDopo l'impresa portata a termine anche grazie a Dory, una ragazza immischiata in un ricatto contro il primo ministro inglese, viene assunto come agente segreto da una misteriosa agenzia, Ritchie accetta credendo di venire assunto come conduttore di un programma televisivo."}
{"id": "1830568", "revid": "200154", "url": "https://it.wikipedia.org/wiki?curid=1830568", "title": "Egizio", "text": ""}
{"id": "1830569", "revid": "287204", "url": "https://it.wikipedia.org/wiki?curid=1830569", "title": "Il mondo senza di noi", "text": "Il mondo senza di noi (\"The World Without Us\") \u00e8 un libro scritto in forma documentale che esamina cosa accadrebbe all'ambiente naturale e artificiale se l'uomo scomparisse all'improvviso dalla faccia della Terra.\nScritto dal giornalista americano Alan Weisman, e inteso come un esercizio di pensiero ampiamente documentato, il libro documenta, tra l'altro, le modalit\u00e0 con cui citt\u00e0 ed edifici si disferebbero nel tempo, per quanto ancora durerebbero gli artefatti costruiti dall'uomo, e come le forme di vita sopravvissute potrebbero evolversi. Weisman conclude che le periferie residenziali diventerebbero foreste nell'arco di 500 anni, e che i rifiuti radioattivi, le statue in bronzo, la plastica e il Monte Rushmore resteranno tra le pi\u00f9 longeve e durature prove della presenza umana sulla Terra.\nDa una rivista anglosassone che ha trattato proprio questo argomento \u00e8 stato tratto il documentario \"La Terra dopo l'uomo\"."}
{"id": "1830571", "revid": "2155330", "url": "https://it.wikipedia.org/wiki?curid=1830571", "title": "Esametilentetrammina diperclorato", "text": "L'Esametilentetrammina Diperclorato si forma dalla reazione di soluzioni di acido perclorico concentrato sull'esammina, conosciuta anche come urotropina a temperatura inferiore agli 0 \u00b0C. \u00c8 poco solubile in acqua e facilmente solubile in acetone.\nLa sua formula chimica \u00e8 C6H10N4Cl2O6 e \nla reazione di sintesi \u00e8 \nC6H12N4+2HClO4\u2192C6H10N4(ClO3)2+2H2O\n\u00c8 considerato un esplosivo ad alto potenziale: la sua velocit\u00e0 di detonazione \u00e8 superiore a quella del TNT.\nesplode con la reazione:\n2C6H10N4Cl2O6+11O2\u219212CO2+10H2O+4N2+2Cl2."}
{"id": "1830575", "revid": "125853962", "url": "https://it.wikipedia.org/wiki?curid=1830575", "title": "Palazzo Margherita (Roma)", "text": "Il Palazzo Margherita \u00e8 un edificio di Roma, situato nel rione Ludovisi, su via Vittorio Veneto.\nPrende il nome della Regina Margherita che ne fece sua residenza ufficiale dopo l'assassinio del re consorte Umberto I avvenuto nel 1900.\nStoria.\nIl palazzo fu costruito tra il 1886 e il 1890 su progetto di Gaetano Koch per il Principe di Piombino Rodolfo Boncompagni Ludovisi, che nel fervore edilizio che aveva sommerso la nuova capitale si era visto espropriare il palazzo Piombino in via del Corso (dove \u00e8 attualmente la Galleria Alberto Sordi, gi\u00e0 nota come Galleria Colonna) e volle sostituirlo con questo. Esso sorge su una porzione della Villa Ludovisi, il cui vastissimo parco era stato lottizzato dal medesimo principe, in convenzione con il Comune di Roma e la Societ\u00e0 Generale Immobiliare nel 1883, per creare un quartiere residenziale per la nuova borghesia - la lottizzazione diventer\u00e0 infatti il rione Ludovisi nel 1921. Gli alberi del giardino della villa rappresentano l'ultimo residuo del parco originale. Incorpora sul retro Palazzo Grande, denominato anche Villa Ludovisi, (del 1622), che era stato il primo nucleo della villa Ludovisi.\nL'immobile fu presto venduto - in quanto l'exploit immobiliare del Principe di Piombino gli aveva procurato pi\u00f9 problemi che guadagni - ai Savoia, che l'acquistarono nel 1900 per farne la residenza della regina Margherita, divenuta regina madre dopo l'assassinio di Umberto I e il passaggio del trono al figlio Vittorio Emanuele III, la quale lo abit\u00f2 fino alla morte nel 1926.\nDal 1931 il palazzo divenne sede dell'Ambasciata statunitense in Italia e nel 1946 fu acquistato dal Governo degli Stati Uniti d'America."}
{"id": "1830576", "revid": "148107", "url": "https://it.wikipedia.org/wiki?curid=1830576", "title": "Etilendiammina dinitrato", "text": "Letilendiammina dinitrato \u00e8 un prodotto chimico esplosivo che si ottiene per opera dell'acido nitrico su soluzioni di etilendiammina.\nLa sua velocit\u00e0 di detonazione \u00e8 quasi di 8000 m/s.\nLa sua formula chimica \u00e8:\n\u00c8 solubile in acqua a caldo, ma poco solubile a freddo; \u00e8 solubile anche in acetone, ma molto meno solubile in alcool etilico anidro."}
{"id": "1830578", "revid": "1602064", "url": "https://it.wikipedia.org/wiki?curid=1830578", "title": "Il signor G", "text": "Il signor G \u00e8 un album di Giorgio Gaber pubblicato nel 1970.\nIl disco.\nL'album \u00e8 la registrazione dal vivo dell'omonimo spettacolo (messo in scena durante la stagione teatrale 1970-1971), effettuata negli Studi Regson di Milano il 6 ottobre 1970; il tecnico del suono \u00e8 Gianluigi Pezzera, mentre la realizzazione \u00e8 a cura di Claudio Celli.\nIn questo disco per la prima volta i brani cantati si alternano ai monologhi recitati dallo stesso Gaber, secondo una formula tipica di quasi tutti gli album che testimonieranno i suoi spettacoli negli anni settanta e ottanta.\nI pezzi sono tutti di Gaber e Sandro Luporini (anche se nel disco originale sono tutti firmati dal solo Gaber, in quanto Luporini non era ancora iscritto alla SIAE), tranne \"Suona chitarra\" (di Gaber e Federico Monti Arduini) e \"Il signor G sul ponte\" (di Gaber e Giuseppe Tarozzi), \"Le nostre serate\" (Gaber e Umberto Simonetta), e la prosa \"Preghiera\" (di Tarozzi).\nGli arrangiamenti sono di Giorgio Casellato.\nAlcune canzoni erano gi\u00e0 state pubblicate:\nNel 2003 l'album \u00e8 stato ripubblicato in un CD doppio, insieme a I borghesi.\nTracce.\nDisco 1.\nLATO A\nLATO B\nDisco 2.\nLATO A\nLATO B"}
{"id": "1830580", "revid": "287204", "url": "https://it.wikipedia.org/wiki?curid=1830580", "title": "Esanitrobenzene", "text": "L'esanitrobenzene \u00e8 un composto chimico con propriet\u00e0 esplosive. Si ottiene dall'ossidazione del triamminotrinitrobenzene. Ha una velocit\u00e0 di detonazione superiore a 9000 m/s."}
{"id": "1830581", "revid": "200154", "url": "https://it.wikipedia.org/wiki?curid=1830581", "title": "Esoterico", "text": ""}
{"id": "1830583", "revid": "767487", "url": "https://it.wikipedia.org/wiki?curid=1830583", "title": "Dinitrodiamminoetilene", "text": "Il dinitrodiamminoetilene \u00e8 un esplosivo insensibile agli urti e chimicamente molto stabile sintetizzato per la prima volta dalla FOI (Swedish Defence Research Agency) nel 1998. La velocit\u00e0 di detonazione \u00e8 pari a 8870 m/s."}
{"id": "1830587", "revid": "110157", "url": "https://it.wikipedia.org/wiki?curid=1830587", "title": "Triamminotrinitrobenzene", "text": "Il triamminotrinitrobenzene (TATB) \u00e8 un composto chimico che ottiene dal trinitrotriclorobenzene per reazione con ammoniaca. La sua formula chimica \u00e8 C6(NH2)3(NO2)3.\nHa un potere esplosivo superiore TNT ed \u00e8 meno sensibile agli urti.\nHa una notevole stabilit\u00e0 chimica e fa parte della categoria degli IHE (\"Insensitive High Explosive\"), assieme al FOX-7 e ad altri esplosivi."}
{"id": "1830588", "revid": "1603714", "url": "https://it.wikipedia.org/wiki?curid=1830588", "title": "Gaspare Negro", "text": "Biografia.\nNato a Venezia nel 1475, \u00e8 documentato in Udine a partire dal 1503, quando sposa Maddalena, figlia del pittore e intagliatore Floreano \"delle Cantinelle\".Nella pala d'altare che raffigura la \"Piet\u00e0 con Santi Sebastiano, Biagio, Margherita e Giacomo Maggiore\", prima opera certa risalente al 1513 ed ora al Museum of Fine Arts di Boston, e negli affreschi della chiesa di Santa Maria delle Grazie a Castions di Strada (1534) mostra l'evoluzione del suo stile pittorico, inizialmente legato ai modi di Cima da Conegliano e Giovanni Bellini.\nIl suo lungo soggiorno in Friuli, dal 1503 fino alla morte, lo port\u00f2 a subire l'influenza della pittura quattrocentesca locale, in particolare di Giovanni Martini e di Pellegrino da San Daniele, a sua volta formato allo stile del Giorgione. Anzi, probabilmente collabora con \"Pellegrino\" al ciclo di affreschi della Chiesa di Sant'Antonio Abate a San Daniele del Friuli.\nOper\u00f2 soprattutto in Friuli; tra le sue opere vanno ricordati un ciclo di affreschi risalente al 1518 nella cappella della Madonna del Santuario della Beata Vergine delle Grazie di Udine ed alcuni scomparti per il soffitto della chiesa di san Giovanni in Brolo a Gemona del Friuli, ora conservati nel Museo civico della cittadina friulana. Inoltre verso il 1530 dipinse il ciclo di affreschi della Chiesa di Sant'Antonio Abate a Venzone. Tra il 1530 ed il 1534 dipinse \"Vergine in trono con il Bambino tra i santi Agnese e Antonio abate\" nella parrocchiale di Carpeneto. Al 1534 risale, invece, il ciclo di affreschi della \"chiesa di Santa Maria delle Grazie\" a Castions di Strada, dove il Negro dimostra di aver recepito la lezione del Pordenone.\nCome architetto sono da menzionare i progetti per la facciata e il campanile della Chiesa di Santa Maria di Castello ad Udine."}
{"id": "1830594", "revid": "1940251", "url": "https://it.wikipedia.org/wiki?curid=1830594", "title": "Prima (ora canonica)", "text": "La prima \u00e8 la preghiera del mattino, ed era una delle ore canoniche ed \u00e8 recitata circa un'ora dopo l'alba. Essa \u00e8 basata su tre salmi e una lettura biblica.\nNella Chiesa cattolica tale ora \u00e8 stata soppressa dal Breviario secondo il rito romano dalla riforma liturgica successiva al Concilio Vaticano II, la quale mirava ad adattare la Liturgia delle Ore alla vita moderna. \nNella costituzione Sacrosanctum Concilium al num. 89/d viene dichiarato che \"L'ora di Prima sia soppressa\". L'invito \u00e8 stato accolto dai riformatori che nello stendere l'Ufficio divino riformato, sia nel rito romano sia in quello ambrosiano, hanno soppresso Prima.\nI certosini recitano ancora l'Ora di Prima.\nNella Chiesa cristiana ortodossa l'ora di Prima \u00e8 un'ora canonica ancora in uso.\nLiturgia precedente la riforma di Paolo VI.\nColoro che celebrano a cui \u00e8 concesso l'uso del rito tradizionale sono ancora tenuti a officiare l'Ora di Prima, secondo il seguente schema:\nSecondo le rubriche del 1962, qualora l'ufficio non sia celebrato pubblicamente, i saluti \"Dominus vobiscum\" sono sostituiti dall'invocazione \"\u2123 Domine exaudi orationem meam. \u211f Et clamor meus ad te veniat.\""}
{"id": "1830608", "revid": "110157", "url": "https://it.wikipedia.org/wiki?curid=1830608", "title": "Kajerkan", "text": "Kajerkan, () \u00e8 una cittadina mineraria della Russia siberiana settentrionale, situata nella parte settentrionale del Territorio di Krasnojarsk e nella parte meridionale della penisola del Tajmyr, 20\u00a0km ad ovest di Noril'sk.\nKajerkan \u00e8 stata fondata nel 1943 in relazione alle miniere di carbone della zona, ottenne lo status di citt\u00e0 nel 1982 ma nel 2005 \u00e8 stata unita amministrativamente a Noril'sk.\nFacendo ora parte di Noril'sk \u00e8 stata dichiarata, come questa, citt\u00e0 chiusa: \u00e8 vietato l'ingresso agli stranieri se non per giustificati motivi di lavoro o invito di residenti nella citt\u00e0.\nDal 1979 \u00e8 in funzione un importante impianto metallurgico della \"MMC Norilsk Nickel\"."}
{"id": "1830609", "revid": "44876", "url": "https://it.wikipedia.org/wiki?curid=1830609", "title": "Lorenzo Battaglia", "text": "Carriera.\nGiocatore.\nIn carriera ha cambiato molte squadre: ha cominciato nel Bari nella stagione 1983-1984, per poi giocare nel corso degli anni con: Noicattaro, Pro Matera, , Campania Puteolana, Palermo, , , , Catania, , , , Gela, Bitonto.\nCon la Nocerina ha raggiunto gli ottavi di finale della Coppa Italia 1996-1997. Nel campionato di Serie B 1997-1998, con il Genoa, aveva come compagni di reparto Kallon, Nappi, Pizzi e Giampaolo.\nLa sua carriera \u00e8 proseguita a livello dilettantistico in Promozione pugliese. Nel campionato 2007-2008 ha militato nelle file del Racale, portando la squadra nei play-off e segnando 15 reti. Nella stagione 2008-2009 ha giocato nell'Audace Cerignola, sempre in Promozione pugliese, contribuendo con i suoi 15 gol alla promozione della squadra nel campionato di Eccellenza.\nNel 2011 \u00e8 stato ingaggiato dal Mesagne, disputando l'anno seguente il campionato di Seconda Categoria. Al termine del campionato 2013-2014, concluso al primo posto con l'approdo in Promozione, ha deciso di porre fine alla sua carriera da calciatore.\nAllenatore.\nNella stagione 2013-2014, oltre al ruolo di centrocampista, ha assunto il ruolo di allenatore del Mesagne, in Prima Categoria. \u00c8 stato esonerato dalla societ\u00e0 nel novembre del 2014.\nNella stagione 2015-2016, dopo circa 35 anni, ha fatto ritorno da allenatore degli Allievi alla Puglia Sport Bari, societ\u00e0 dove aveva mosso i primi passi da calciatore.\nIl 24 Novembre 2021 viene annunciato come nuovo allenatore della Rinascita Rutiglianese, squadra pugliese militante nel campionato di promozione."}
{"id": "1830614", "revid": "641883", "url": "https://it.wikipedia.org/wiki?curid=1830614", "title": "Attenzione fluttuante", "text": "Nella formulazione che ne diede Sigmund Freud, la tecnica della psicoanalisi \u00e8 basata su una particolare forma di ascolto detta attenzione fluttuante, nella quale lo psicoanalista ascolta quello che dice il paziente nelle sue associazioni libere, quasi in una dimensione stoica in cui tutto ha ugualmente significato.\nLa \"regola fondamentale\" prescrive al paziente di dire le cose cos\u00ec come per la prima volta gli si presentano alla mente; in altre parole, il paziente deve dare diritto di cittadinanza al materiale inconscio come all'ideazione conscia. Nello stesso identico modo, lo psicoanalista che ascolta il paziente non deve (solo) imporre alle verbalizzazioni di questo l'attivit\u00e0 razionalizzante e interpretante del suo Io (che potrebbe avere la funzione di difenderlo da verit\u00e0 sgradite), ma dare uguale ascolto alle risonanze interiori che le confessioni del paziente gli suscitano. In questo modo, la sua attenzione non deve essere fissa sulle associazioni libere del paziente, ma per cos\u00ec dire, concedersi una lieve distrazione, guardarsi dentro, mantenere un'attenzione fluttuante."}
{"id": "1830615", "revid": "308548", "url": "https://it.wikipedia.org/wiki?curid=1830615", "title": "Airone (periodico)", "text": "Airone \u00e8 un mensile italiano edito dai primi anni ottanta, fondato da Egidio Gavazzi. Il cambio di propriet\u00e0 avvenuto nei primi anni duemila ha segnato una trasformazione della rivista: prima di allora infatti si occupava esclusivamente di reportage naturalistici, dopo ha iniziato a occuparsi anche di altri argomenti e con un taglio pi\u00f9 divulgativo.\nStoria.\nPrima fase: Editoriale Giorgio Mondadori.\nLa rivista viene lanciata sul mercato nel 1981 dall'Editoriale Giorgio Mondadori. \"Airone\" si caratterizz\u00f2 subito come la prima pubblicazione italiana di divulgazione scientifica sui temi dell'etologia, dell'ecologia e, pi\u00f9 in generale, dello studio degli animali e dell'ambiente. Sotto la direzione di Salvatore Giannella, in quegli anni \"Airone\" proponeva inediti servizi giornalistici di taglio reportagistico e divenne il primo e pi\u00f9 diffuso mensile di natura e civilt\u00e0.\nSeconda fase: Cairo Communication.\nDopo la crisi di vendite dei tardi anni Novanta, nel contesto di una pi\u00f9 generalizzata crisi dell'editoria tradizionale, \"Airone\" \u00e8 stato acquisito, insieme ad altri periodici della casa editrice, da Cairo Communication, che ne era gi\u00e0 la concessionaria per la pubblicit\u00e0. La gestione, conscia della valenza storica del marchio \"Airone\", decise di trasformare radicalmente la rivista sia nella scelta dei contenuti che nella forma divulgativa ma mantenendone il nome. Da quel momento la rivista ha iniziato a occuparsi di tematiche di interesse pi\u00f9 ampio (ad esempio comportamento, salute, storia, religione, natura, scienza, arte) trattate con un taglio maggiormente divulgativo."}
{"id": "1830616", "revid": "7", "url": "https://it.wikipedia.org/wiki?curid=1830616", "title": "Riconquista", "text": ""}
{"id": "1830618", "revid": "30300", "url": "https://it.wikipedia.org/wiki?curid=1830618", "title": "The Sugababes", "text": ""}
{"id": "1830619", "revid": "1318658", "url": "https://it.wikipedia.org/wiki?curid=1830619", "title": "Palazzo Firenze", "text": "Palazzo Firenze si trova a Roma, nella zona di Campo Marzio, nell'omonima piazza di Firenze. Appartenne alla famiglia del Monte, poi ai Medici di Firenze (donde il nome): gi\u00e0 sede del Ministero di grazia e giustizia, attualmente ospita la Societ\u00e0 Dante Alighieri (dal 1926) e la commissione nazionale italiana UNESCO (dal 1950).\nLe origini.\nIn vista del Giubileo del 1550, papa Paolo III avvi\u00f2 un grandioso piano di rinnovamento del quartiere di Campo Marzio, in stato di abbandono sin dalla caduta dell'Impero romano d'Occidente: l'elemento pi\u00f9 qualificante del progetto consisteva nell'apertura della \"via Trinitatis\" (le attuali vie dei Condotti e della Fontanella di Borghese), per collegare la zona del Pincio al porto di Ripetta.\nMorto il Farnese nel 1549, l'opera fu proseguita dal suo successore, Giulio III del Monte. Approfittando dell'imminente sviluppo dell'area, tra il 1550 e il 1552 il nuovo pontefice fece acquistare per i suoi familiari (Balduino, Innocenzo e Fabiano) diversi palazzi di Campo Marzio (che, nelle intenzioni di papa Giulio, avrebbero dovuto essere trasformate in un'unica grande residenza).\nL'intervento dell'Ammannati.\nIl primo edificio di cui i del Monte entrarono in possesso fu la casa dell'imolese Jacopo Cardelli, che aveva ricoperto importanti cariche in curia sotto il pontificato di Leone X.\nTra le altre propriet\u00e0 che i del Monte acquistarono dal Cardelli doveva esserci anche un terreno prospiciente la Via Trinitatis: \u00e8 probabile che Giulio III, non potendo permettersi un palazzo sontuoso come quello dei Farnese, cercasse di collegare due edifici distinti attraverso un giardino porticato per formare un'unica sontuosa residenza.\nPer trasformare l'abitazione in un vero palazzo rinascimentale, venne chiamato l'architetto toscano Bartolomeo Ammannati, che aveva gi\u00e0 lavorato per la decorazione della villa e della cappella della famiglia del pontefice in San Pietro in Montorio: per ovviare all'irregolarit\u00e0 del sito del palazzo e della piazza su cui si affacciava, Ammannati rinunci\u00f2 a fissare un punto di vista centrale, che avrebbe impedito di ammirare l'intera facciata, ma fiss\u00f2 un punto di vista che regolarizzava illusoriamente il fronte dell'edificio; nonostante la pianta trapezoidale del palazzo, riusc\u00ec a creare anche delle sale interne piuttosto regolari.\nLe aggiunte e gli interventi di restauro ottocenteschi hanno per\u00f2 radicalmente alterato quanto progettato dall'architetto e rendono difficile ricostruirne l'aspetto originale.\nGli affreschi di Prospero Fontana.\nLa decorazione pittorica delle sale del palazzo era tradizionalmente attribuita al Primaticcio o a Federico Zuccari, ma i del Monte, in realt\u00e0, si rivolsero al bolognese Prospero Fontana, che realizz\u00f2 gli affreschi per tre ambienti dell'edificio: la loggia del pianterreno (gi\u00e0 detta \"del Primaticcio\"), il Camerino dei Continenti e la Sala del Granduca.\nParticolarmente interessante la loggia del Primaticcio. I nove riquadri maggiori della volta sono decorati con scene tratte dalla mitologia e dalla storia antica: non formano un ciclo unitario, ma alludono, in vario modo, ai proprietari. Alcune immagini (\"Giove allattato dalla capra Amaltea\", la \"Contesa delle Pieridi\") sono ambientate su un monte (richiamo al cognome di Giulio III), altre costituivano lo stemma personale (impresa) di alcuni membri della famiglia (l'immagine di \"Ercole al bivio\" compariva sullo stemma di Balduino).\nI Medici.\nDopo la morte di Giulio III e la caduta in disgrazia dei suoi eredi, il palazzo venne confiscato da Pio IV e il granduca Cosimo I, tra il 1561 e il 1562, si adoper\u00f2 per acquistare l'edificio: su questa abitazione dovevano poter contare i figli cardinali (prima Giovanni, poi Ferdinando).\nFerdinando fece ornare da Jacopo Zucchi i soffitti della stanza degli Elementi e di quella delle Stagioni. Due ambienti di piccole dimensioni, probabilmente studioli. La decorazione della prima sala ruota attorno alla scena della separazione degli elementi dal Caos da parte di Demogorgone; a tema allegorico-mitologico anche la decorazione della seconda stanza. Dal palazzo potrebbero provenire anche le nove tele da soffitto dello Zucchi fatte trasferire a Firenze da Ferdinando, ormai divenuto granduca, per ornare la sala delle Carte Geografiche degli Uffizi.\nResesi disponibili altre residenze (Palazzo Madama, Villa Medici), il cardinale Ferdinando abbandon\u00f2 Palazzo Firenze, edificio che aveva sempre considerato inadeguato e insufficiente a ospitare una corte: nel 1587 il palazzo divenne sede dell'ambasciatore fiorentino a Roma.\nDopo l'annessione di Roma al Regno d'Italia, si pens\u00f2 di fare di Palazzo Firenze la sede del Ministero dell'Interno, ma Giovanni Lanza lo ritenne troppo piccolo per lo scopo; nel 1872 divenne residenza del Ministro di Grazia e Giustizia, quindi sede dell'Avvocatura dello Stato. Dal 1926 vi ha sede la Societ\u00e0 Dante Alighieri."}
{"id": "1830622", "revid": "261248", "url": "https://it.wikipedia.org/wiki?curid=1830622", "title": "Grazie, zia", "text": ""}
{"id": "1830633", "revid": "1517931", "url": "https://it.wikipedia.org/wiki?curid=1830633", "title": "Opere di Isaac Asimov", "text": "Questa voce fornisce una bibliografia delle opere dello scrittore statunitense Isaac Asimov\nFantascienza.\nGrande Universo della Fondazione.\nAltri romanzi collegati al GUF.\nIn realt\u00e0 possono essere inseriti, nell'insieme del Grande Universo della Fondazione, anche altre opere, alcune perch\u00e9 citate nelle opere appena elencate con riferimenti pi\u00f9 o meno diretti, altre perch\u00e9, pur con qualche incoerenza o contraddizione, mostrano di colmare il gap storico tra il presente (in cui l'umanit\u00e0 \u00e8 ancora sostanzialmente confinata sulla Terra) e la situazione di diffusione dell'umanit\u00e0 su svariati sistemi stellari indipendenti come appare nel Ciclo dei Robot. In particolare possiamo inserire, prima del Ciclo dei Robot, la seguente cronologia:\nRacconti.\nAntologie sui robot.\nQueste raccolte contengono solo racconti sui robot, e fanno trampolino di lancio per tutto l'Universo della Fondazione.\nAntologie.\nQueste raccolte e quelle sui robot contengono quasi tutti i racconti di fantascienza editi in Italia.\nAltre antologie.\nRacconti gi\u00e0 editi nelle antologie delle sezioni precedenti.\nAntologie curate da Isaac Asimov.\nRaccolte di racconti di fantascienza di vari autori che ripercorrono la storia della \"science fiction\", dagli albori agli anni ottanta."}
{"id": "1830637", "revid": "54354", "url": "https://it.wikipedia.org/wiki?curid=1830637", "title": "Navigatore (informatica)", "text": ""}
{"id": "1830640", "revid": "216538", "url": "https://it.wikipedia.org/wiki?curid=1830640", "title": "Lon Chaney jr.", "text": ""}
{"id": "1830651", "revid": "547992", "url": "https://it.wikipedia.org/wiki?curid=1830651", "title": "Silvio Fiorillo", "text": "Biografia.\nLe notizie biografiche su Fiorillo sono molto limitate: figlio del commediografo Tiberio Fiorillo, sappiamo che proveniva da Capua e che si aggreg\u00f2 alla Compagnia degli Uniti, una compagnia teatrale che oper\u00f2 in Italia e in Europa tra il 1578 e il 1640. \nNella compagnia, Fiorillo vestiva la maschera di Capitan Matamoros, ma sarebbe stato Pulcinella a renderlo famoso: sembra, infatti, che sia stato il primo attore a creare e a interpretare il personaggio napoletano.\nCome commediografo, fu autore di importanti commedie:"}
{"id": "1830654", "revid": "15756", "url": "https://it.wikipedia.org/wiki?curid=1830654", "title": "Luca Lombardi", "text": "Biografia.\nCompie i suoi studi musicali (pianoforte e composizione) in Italia, Austria e Germania e Olanda. In particolare ha studiato composizione con Armando Renzi e Boris Porena a Roma, Roberto Lupi a Firenze, Karl Schiske a Vienna, Bernd Alois Zimmermann, Vinko Globokar e Karlheinz Stockhausen a Colonia. A Utrecht ha studiato anche musica elettronica. Nel 1973 a Berlino \u00e8 stato allievo (\"Meistersch\u00fcler\") di Paul Dessau. Nel 1975 si \u00e8 laureato a Roma con una tesi sulla musica di Hanns Eisler. Ha insegnato Composizione presso il Conservatorio di Pesaro dal 1973 al 1978 e, successivamente, fino al 1993, al Conservatorio di Milano.\nLombardi \u00e8 autore di numerose composizioni; ha scritto diversi saggi musicologici su Eisler, Petrassi, Dessau; ha tenuto conferenze e seminari in Europa, Giappone, Stati Uniti e America Latina, Israele.\nGrazie ai suoi studi giovanili alla scuola tedesca di Roma, \u00e8 divenuto un intermediario culturale tra Italia e Germania, dove ha trascorso lunghi periodi come ospite di istituzioni tedesche (Berlin Wissenschaftskolleg, K\u00fcnstlerhof Schreyahn, Hanse Wissenschaftskolleg Delmenhorst).\nHa ricevuto diversi premi e riconoscimenti tra i quali il Premio SIAE per il Teatro Musicale (per l'Opera \"Faust. Un travestimento\") e il Premio Goffredo Petrassi.\nPartito da un'iniziale passione per Stravinskij e Bart\u00f3k, dopo gli studi di composizione, Lombardi si \u00e8 avvicinato alle esperienze dell'avanguardia negli anni tra il 1968 e il 1972, in particolare attraverso Karlheinz Stockhausen, Bernd Alois Zimmermann, Henri Pousseur, Mauricio Kagel, Frederic Rzewski, Dieter Schnebel, Vinko Globokar, con i quali ha studiato a Colonia. L'interesse per una musica politicamente impegnata lo ha avvicinato, in quegli stessi anni, a Hanns Eisler e Paul Dessau. Sul primo ha scritto la sua tesi di laurea (Universit\u00e0 di Roma, 1975, relatori Paolo Chiarini e Fedele d'Amico), mentre col secondo ha studiato a Berlino, dove si era recato per preparare la tesi. Entrambi collaboratori di Bertolt Brecht, Eisler e Dessau hanno rappresentato per il compositore modelli alternativi e complementari a quelli proposti dall'avanguardia. Lombardi stesso, a distanza d'anni (1982), ha definito questa compresenza in lui di diversi orientamenti stilistici attraverso i concetti di \u201cex\u2013clusivo\u201d (la possibilit\u00e0 di giungere a forme complesse a partire da un materiale di partenza molto ridotto) e \u201cinclusivo\u201d (la disponibilit\u00e0 ad accogliere una molteplicit\u00e0 di \u201ccomportamenti\u201d musicali).\nMolti dei suoi scritti sono confluiti nel volume Construction of Freedom and Other Writings, a cura di J\u00fcrgen Thym (Baden-Baden, Valentin Koerner Verlag, 2006). \u00c8 coautore, insieme a Walter Gieseler e Rolf-Dieter Weyer, del trattato d'orchestrazione Instrumentation in der Musik des 20. Jahrhunderts. Akustik. Instrumente. Zusammenwirken (Celle, Moeck Verlag, 1985). Pur all'interno di un vasto catalogo che comprende musica solistica, da camera e per orchestra, fondamentale \u00e8 il ruolo che via via ha assunto per il compositore la produzione operistica, a partire dalla seconda met\u00e0 degli anni Ottanta, quando Lombardi scrive Faust. Un travestimento (1986-90), nel quale convergono molte delle peculiarit\u00e0 stilistiche del compositore romano, cui s'aggiungono un'oramai disinvolta padronanza di mezzi espressivi e un notevole senso teatrale che, complice il libretto d'Edoardo Sanguineti, s'inverano in un continuo alternarsi di serio e comico, citazione scanzonata e dramma. Seguono al Faust altre tre opere: Dmitri oder der K\u00fcnstler und die Macht (1994-99), Prospero (2005-2006) e Il re nudo (2007-2008), la prima vera e propria opera comica di Lombardi. Nel corso degli anni, Lombardi \u00e8 pervenuto ad una sempre pi\u00f9 compiuta sintesi delle sue diverse esperienze musicali, con un marcato riferimento alla musica della grande tradizione: da Beethoven (per Lombardi il pi\u00f9 \u201cumano\u201d dei grandi compositori del passato) a Stravinskij, Bart\u00f3k e Sostakovi\u010d e, per quanto riguarda l'opera, a Rossini, Verdi e Puccini \u2013 sempre per\u00f2 a partire da una posizione non nostalgica e retrospettiva, ma calata nella contemporaneit\u00e0.\n\u00c8 membro dell'Accademia delle Arti di Berlino e della Bayerische Akademie der sch\u00f6nen K\u00fcnste (Accademia Bavarese di Belle Arti).\nLuca Lombardi vive sul Lago Albano, nei pressi di Roma, e a Tel Aviv.\nOpere.\nLa produzione musicale Lombardi \u00e8 vasta (oltre 150 composizioni) ed \u00e8 stata pubblicata da diversi editori musicali, tra i quali Moeck, Schirmer, Suvini Zerboni, Ricordi e Rai Trade). La maggior parte delle sue composizioni gli sono state commissionate da importanti istituzioni, fra cui l'IRCAM di Parigi, la WDR di Colonia, il Saarl\u00e4ndischer Rundfunk di Saarbr\u00fccken, la Radio DDR di Berlino, la RAI di Roma, la Radiotelevisione svizzera di lingua italiana di Lugano, la RSO di Berlino, la Musikbiennale di Berlino, il K\u00f6lnmusik di Colonia, il Frankfurter Feste di Francoforte sul Meno, il Wiener Festwochen di Vienna, il Rikskonserter di Stoccolma, il Teatro dell'Opera di Basilea, il Teatro dell'Opera di Lipsia, il Teatro dell'Opera di Norimberga.\nTra le sue composizioni pi\u00f9 significative:"}
{"id": "1830657", "revid": "92723", "url": "https://it.wikipedia.org/wiki?curid=1830657", "title": "Slavuty\u010d", "text": "Slavuty\u010d () \u00e8 una citt\u00e0 dell'estremo Nord dell'Ucraina il cui nome deriva dalla parola antico-slava che designava il vicino fiume Dnepr. Slavuty\u010d \u00e8 situata sulla riva sinistra del fiume, a 40\u00a0km in linea d'aria da \u010cernobyl', 45 da Pryp\"jat' e 200 da Kiev; \u00e8 collocata all'interno dell'Oblast' di \u010cernihiv, ma \u00e8 un'enclave appartenente all'Oblast' di Kiev da cui dipende amministrativamente.\nLa citt\u00e0 venne costruita appositamente subito dopo il disastro di \u010cernobyl' per ospitare gli addetti alla centrale nucleare e le loro famiglie, provenienti in massima parte da Pryp\"jat'. Nel 2005 la citt\u00e0 contava circa 25.000 abitanti. La situazione sociale ed economica del paese \u00e8 ancora strettamente dipendente dalle attivit\u00e0 connesse al reattore nucleare ed alla zona di alienazione. Ancora oggi, infatti, la gran parte degli abitanti sono gli addetti a tali strutture. \nFondazione e problemi attuali.\nIn un'intervista alla \"Pravda\" pubblicata il 10 ottobre 1986, Eric Pozdy\u0161ev, il neoeletto Direttore del reattore nucleare di \u010cernobyl', annunci\u00f2 che stava per essere costruita una nuova citt\u00e0. I lavori cominciarono subito dopo e i primi abitanti vi si stanziarono gi\u00e0 entro l'anno. La nuova citt\u00e0 venne costruita per sostituire Pryp\"jat' che era divenuta una citt\u00e0 fantasma dopoch\u00e9 era stata evacuata in seguito al fallout nucleare.\nAbitanti.\nLa citt\u00e0 \u00e8 perlopi\u00f9 residenza dei sopravvissuti al disastro che abitavano quella che poi divent\u00f2 la zona di alienazione; fra di loro circa 8.000 all'epoca erano bambini. Molti di loro lavorano ancora nel sito dell'ex-reattore con compiti di monitoraggio, manutenzione o ricerca scientifica. Si recano nella zona regolarmente e una linea ferroviaria che attraversa una piccola parte del territorio bielorusso collega direttamente la citt\u00e0 all'ex-sito nucleare.\nCollocazione.\nSlavuty\u010d venne costruita 50\u00a0km ad est dell'impianto per essere al di fuori della zona pi\u00f9 a rischio in corrispondenza di una ex-stazione ferroviaria chiamata Nerefa per approfittare della linea ferroviaria gi\u00e0 esistente e della vicinanza del fiume Nipro, altra via di comunicazione attraverso cui far arrivare il necessario in citt\u00e0. Prima della costruzione il suolo venne ricoperto con uno strato spesso due metri di terra incontaminata.\nArchitettura.\nFin dall'inizio Slavuty\u010d venne progettata per essere una citt\u00e0 all'avanguardia. Rispetto ad altre citt\u00e0 ucraine Slavuty\u010d ha una moderna architettura con periferie gradevoli, e lo standard di vita \u00e8 molto pi\u00f9 alto che nella maggior parte delle altre citt\u00e0 ucraine. La citt\u00e0 venne costruita da architetti e manodopera provenienti da 8 delle ex-Repubbliche dell'Unione Sovietica: Lituania, Lettonia, Estonia, Georgia, Azerbaigian, Armenia, Ucraina e Russia. La citt\u00e0 risultava perci\u00f2 divisa in otto circoscrizioni, ciascuna delle quali con il suo unico stile ed atmosfera; oggi la citt\u00e0 conta 13 quartieri ognuno con un nome di citt\u00e0: Baku, Belgorod, Vilnius, Dobryninsky, Erevan, Kiev, Leningrado, Mosca, Riga, Tallinn, Tbilisi, \u010cernigov e Pe\u010dersky. Tutti gli asili possiedono una piscina coperta. In pi\u00f9 c'\u00e8 un centro di aggregazione giovanile, un moderno centro civico, un Internet caf\u00e9, numerose strutture sportive, moderne strutture sanitarie e un hotel. Circa l'80% degli appartamenti sono stati costruiti come case da 4 a 6 piani mentre il rimanente 20% sono piccole mono-bifamiliari, alcune indipendenti, altre a schiera. La popolazione ha un tasso di natalit\u00e0 eccezionalmente alto e di mortalit\u00e0 altrettanto basso. L'et\u00e0 media a Slavuty\u010d \u00e8 perci\u00f2 la pi\u00f9 bassa dell'Ucraina: pi\u00f9 di un terzo di abitanti sono bambini.\nSituazione socio-economica.\nLe infrastrutture e le strutture pubbliche sono pagate perlopi\u00f9 dalla compagnia che gestiva l'impianto. Ma dal 2001 anche le unit\u00e0 rimaste in funzione dopo l'incidente sono state chiuse e da allora la citt\u00e0 deve fronteggiare problemi economici e sociali sempre maggiori, dovuti ad un futuro oltremodo incerto; si consideri che fino ad allora lavoravano nell'impianto 9.000 persone, circa met\u00e0 della popolazione, mentre dalla completa chiusura questo numero scese a sole 3.000 unit\u00e0, addette al monitoraggio e alla manutenzione. In pi\u00f9 circa l'ottantacinque percento del budget della citt\u00e0 \u00e8 stato finanziato dal gestore dell'impianto. Per sostenere l'ingresso e l'installazione di nuove compagnie, Slavuty\u010d \u00e8 stata dichiarata zona economica speciale. In pi\u00f9 il governo sta finanziando programmi di riqualificazione professionale per aumentare le prospettive occupazionali di coloro che hanno perso il lavoro. Nonostante questi sforzi circa 1.500 persone hanno gi\u00e0 abbandonato la citt\u00e0, un trend che si prevede non cambier\u00e0 almeno nell'immediato futuro. \nInoltre la popolazione presenta un alto tasso di malattie legate alle radiazioni."}
{"id": "1830664", "revid": "119159", "url": "https://it.wikipedia.org/wiki?curid=1830664", "title": "Flashmen", "text": "I Flashmen sono stati un gruppo musicale italiano di musica beat, formatosi a Cremona negli anni sessanta, che nel decennio successivo si \u00e8 accostato al rock progressivo e al pop.\nStoria del gruppo.\nLa band si forma nel 1967 a Cremona, per iniziativa di Silverio Scivoli (toscano, nato a Carrara), soprannominato Silver, che ha avuto alcune esperienze dal vivo con il complesso dei Corvi prima del loro debutto discografico; il nome della compagine deriva dal film Flashman, diretto da Luciano Martino e Mino Loy, uscito nel 1966.\nOttenuto un contratto con la Decca Records, il complesso debutta nel 1969 con un 45 giri, a cavallo tra il beat ed il pop, stile che si ritrova anche nel disco successivo, pubblicato per la Kansas.\nCon il primo album, Cercando la vita, pubblicato nel 1970, i Flashmen si avvicinano al rock progressivo specialmente per l'uso delle tastiere, genere che sviluppano maggiormente nei \"long playing \"successivi (i 45 giri invece rimangono su sonorit\u00e0 pop pi\u00f9 leggere), ed in particolare nell'album del 1972, Pensando, considerato dai critici il loro disco pi\u00f9 significativo, insieme al 45 giri Guarda / Mes amis (in particolare per la canzone sul lato B, un bel brano con il flauto in evidenza, mentre il lato A \u00e8 la cover di una canzone dei The Rogers).\nSempre nel 1972 la band partecipa ad alcuni Festival pop, tra cui il \"Primo Incontro Davoli Pop\" che si svolge a Reggio Emilia nel mese di aprile.\nNei dischi seguenti i Flashmen si avvicinano sempre di pi\u00f9 al pop melodico, con alcune incursioni in altri generi (come il rhythm 'n' blues nell'album Sempre e solo lei del 1974) e varie partecipazioni a trasmissioni televisive, come Adesso musica (condotta da Vanna Brosio e Nino Fuscagni).\nNel 1975 passano alla Joker e nello stesso anno partecipano a Un disco per l'estate con il brano \"Piccolo amore\".\nDopo un altro 45 giri, pubblicato nel 1978, il complesso decide di sciogliersi.\nSilver Scivoli si trasferisce in Groenlandia (ad Ata, un paesino nei pressi di Ilulisat), diventando tour operator.\nNegli anni novanta tre loro album sono stati ristampati in CD, e due in Giappone, nazione dove i gruppi italiani di rock progressivo hanno molto seguito.\nFormazione.\nNel corso degli anni vi suonarono anche Maurizio Carrettin (suo il flauto di \"Mes amis\"), Rino Regazzini tastiere (entrambi provenienti dai \"Rerum Novarum\"), Massimo Villa (basso per l'incisione di \"Guarda\" e \"Mes amis\"), Bruno Bertelli chitarra, Giulio Quarenghi, chitarra, (entrambi ex \"Decalogo\"), Massimo Cusumano, basso.\nDiscografia.\nCD.\nLato 1\nLato 2\nLato 1 \nLato 2"}
{"id": "1830674", "revid": "110157", "url": "https://it.wikipedia.org/wiki?curid=1830674", "title": "British Film Institute", "text": "Il British Film Institute (BFI) \u00e8 la maggiore istituzione cinematografica britannica, una charity fondata secondo il Royal Charter, guidata da un Board di 15 governatori, con l'obiettivo di promuovere la cultura cinematografica.\nSi distingue per l'ampio spettro di attivit\u00e0 svolte, che vanno dalla gestione di sale cinematografiche all'organizzazione di festival, dalla conservazione di uno dei pi\u00f9 grandi archivi cinematografici del mondo alle attivit\u00e0 di educazione presso le scuole, dalla pubblicazione di saggi e di una rivista mensile alla distribuzione in sala e in DVD di film classici.\nDistribuzione cinematografica.\nIl BFI gestisce due sale cinematografiche, il BFI Southbank (noto in precedenza come National Film Theatre), dedicato alla proiezione di titoli classici della storia del cinema, e il BFI IMAX, il pi\u00f9 grande schermo della Gran Bretagna, dedicato alla proiezioni di opere recenti e in 3D offrendo la miglior esperienza visiva possibile, allo stato dell'arte della tecnologia. Entrambe sono situate nella zona di South Bank a Londra.\nIl BFI organizza anche rassegne itineranti nei cinema di tutta la nazione.\nFestival.\nIl BFI organizza il London Film Festival, dal 1956, e il London Lesbian and Gay Film Festival, dal 1986.\nArchivi.\nIl BFI si occupa anche di conservare uno dei maggiori archivi cinematografici mondiali, il BFI National Archive, fondato nel 1935, costituito da oltre 50.000 film di finzione, 100.000 non di finzione e circa 625.000 programmi televisivi. Si tratta nella maggior parte di materiale britannico, della pi\u00f9 ampia variet\u00e0, dai \"newsreels\" muti ai kolossal in Cinemascope, dagli \"home movies\" agli esperimenti d'avanguardia, dai documentari agli spettacoli televisivi, dagli spot pubblicitari ai film in 3D. \u00c8 l'archivio ufficiale dei canali televisivi terrestri britannici e delle registrazioni dei lavori parlamentari.\nOgni anno centinaia di film del National Archive sono proiettati nei festival cinematografici di tutto il mondo.\nIl National Archive \u00e8 affiancato dalla BFI Library, la pi\u00f9 grande collezione libraria mondiale specializzata in cinema e televisione , e dalla Stills, Posters and Designs collection.\nPubblicazioni.\nIl BFI pubblica libri dedicati ai pubblici pi\u00f9 diversi, dal materiale educativo per le scuole alle monografie per il grande pubblico ai saggi specialistici.\nPubblica anche una rivista periodica mensile, \"Sight &amp; Sound\", e cura il sito web \"Screenonline\".\nRiconoscimenti.\nDal 1983, anno del cinquantenario della fondazione, viene assegnata la British Film Institute Fellowship a individui che si siano distinti per il loro contributo alla cultura cinematografica e televisiva. Al 2015, ne sono state assegnate settantanove."}
{"id": "1830675", "revid": "287204", "url": "https://it.wikipedia.org/wiki?curid=1830675", "title": "Nube di Smith", "text": "La Nube di Smith \u00e8 una nube interstellare di idrogeno ad alta velocit\u00e0 con una massa pari a circa un milione di M\u2609, con una lunghezza di 11.000 anni luce ed una larghezza di 2.300 anni luce. La nube \u00e8 posta fra i 9.800 pc (32.000 al) e i 15.100 pc (49.000 al) dalla Terra e possiede un diametro angolare di circa 10-12 gradi, approssimativamente come le dimensioni apparenti della costellazione di Orione, circa 20 volte il diametro della Luna piena, sebbene la nube non sia visibile ad occhio nudo. La Nube di Smith si trova in direzione della costellazione dell'Aquila, alle coordinate galattiche di ar (l)=40 e dec (b)=-1.\nNel gennaio 2008 fu annunciato che la direzione apparente della nube punta verso il disco della Via Lattea ad una velocit\u00e0 di 240 km/s; la Nube di Smith si fonder\u00e0 dunque con la Via Lattea entro 20-40 milioni di anni in un punto del Braccio di Perseo, distante, se ci si pone idealmente nel centro galattico, circa 90\u00b0 dalla posizione del Sistema solare. Gli astronomi credono che colpir\u00e0 il disco galattico con un'angolazione di 45\u00b0 ed il suo impatto probabilmente scatener\u00e0 un violento fenomeno di formazione stellare nel Braccio di Perseo. La nube fu scoperta nel 1963 da Gail P. Smith, allora studentessa di Astronomia americana presso l'Universit\u00e0 di Leida nei Paesi Bassi.\nI segni dello scontro sono gi\u00e0 evidenti. La nube \u00e8 allungata perch\u00e9 \u00e8 come se stesse \"arando\" i gas pi\u00f9 esterni della Via Lattea. La forza di gravit\u00e0 della nostra galassia, inoltre, sta agendo in modo tale che presto la nube si spaccher\u00e0 in due o pi\u00f9 parti. La Nube di Smith, insomma, si scontrer\u00e0 con la nostra galassia a pi\u00f9 riprese.\nAnalizzando la traiettoria a ritroso nel tempo della nube, si \u00e8 stimato che fosse passata attraverso il disco della Via Lattea circa 70 milioni di anni fa. Per questo sopravvissuto incontro, si \u00e8 pensato che la nube fosse inserita all'interno di un enorme alone di materia oscura, e che la sua massa di polveri fosse molto di pi\u00f9, di quanto si pensasse, tanto che oggi la si definisce anche con il termine di galassia oscura."}
{"id": "1830678", "revid": "146644", "url": "https://it.wikipedia.org/wiki?curid=1830678", "title": "Isole Falklands", "text": ""}
{"id": "1830681", "revid": "21583", "url": "https://it.wikipedia.org/wiki?curid=1830681", "title": "Principe Andrew, Duca di York", "text": ""}
{"id": "1830682", "revid": "1538224", "url": "https://it.wikipedia.org/wiki?curid=1830682", "title": "Non tutti gli uomini", "text": "Non tutti gli uomini \u00e8 il terzo album ufficiale pubblicato dal cantautore Luca Barbarossa pubblicato nel 1988.\nIl disco.\nIl terzo album di Barbarossa viene pubblicato dopo la sua partecipazione al Festival di Sanremo 1988 con una canzone che fa scalpore per il testo che affronta il tema della violenza sulle donne, \"L'amore rubato\": il cantautore riceve in diretta televisiva i complimenti da Franca Rame e Dario Fo che gli mandano un telegramma, e la canzone, pubblicata anche su 45 giri, riscuote un grande successo.\nSempre nello stesso anno partecipa all'Eurovision Song Contest con \"Ti scrivo\", canzone gi\u00e0 pubblicata con il titolo \"Vivo\" sul lato B di \"L'amore rubato\", entrambe canzoni contenute nell'album.\nVi \u00e8 anche un'altra canzone gi\u00e0 nota, \"Belle le tue labbra\", che nel 1984 era stata incisa come retro di \"Colore\" e che qui \u00e8 presente in una nuova versione.\nLa canzone di maggior successo radiofonico del disco \u00e8 \"Yuppies\", satira leggera ma pungente sugli arrivisti della \"Milano da bere\" degli anni '80; altre canzoni da ricordare sono \"Quartiere\", che descrive la vita di un borgo cittadino, e la title track.\nTutte le canzoni sono scritte da Luca Barbarossa, mentre gli arrangiamenti sono curati da Pinuccio Pirazzoli e la produzione \u00e8 di Antonio Coggio.\nTracce.\nLATO A\nLATO B"}
{"id": "1830683", "revid": "24989", "url": "https://it.wikipedia.org/wiki?curid=1830683", "title": "Afesip", "text": ""}
{"id": "1830684", "revid": "52076", "url": "https://it.wikipedia.org/wiki?curid=1830684", "title": "Khendjer", "text": ""}
{"id": "1830688", "revid": "105867758", "url": "https://it.wikipedia.org/wiki?curid=1830688", "title": "Copy strategy", "text": "La copy strategy \u00e8 un tipo di modello operativo usato in pubblicit\u00e0. Implementato durante gli anni sessanta ad opera di alcune aziende e agenzie pubblicitarie statunitensi, esso definisce le scelte strategiche di un'azione pubblicitaria articolandole in cinque punti: \nTale modello nasce dall'esigenza di creare pubblicit\u00e0 coerenti e costituire un punto di riferimento non solo per la creazione del , ma di tutta quanta la pubblicit\u00e0.\nLa \"copy strategy\" \u00e8 stata messa in discussione verso la fine degli anni settanta da Jacques S\u00e9gu\u00e9la, che elabora la star strategy."}
{"id": "1830692", "revid": "767487", "url": "https://it.wikipedia.org/wiki?curid=1830692", "title": "Uronarti", "text": " \nUronarti fu un antico insediamento egizio situato su un'isola sul Nilo nella regione della seconda cateratta. \nIl sito \u00e8 conosciuto per la fortezza di forma triangolare eretta dai sovrani, del \"Medio Regno\", Sesostri I e Sesostri III della XII dinastia nel XIX secolo a.C.\nUronarti fu uno dei numerosi insediamenti egizi posizionati in Nubia durante la fase di espansione verso sud del regno egizio.\n\u00c8 documentato che Sesostri III condusse quattro campagne militari verso Kush costruendo una linea di fortezze a protezione delle sue conquiste. Buhen fu quella pi\u00f9 a nord seguita, lungo la riva del Nilo da Kor, Dorginarti, Mergissa, Dabenarti, Askut, Shafalk, Uronarti, Semna e Kumna.\nI kushiti conquistarono Buhen nel periodo della XIII dinastia e la tennero fino a che Ahmose I (inizio XVIII dinastia) non la riport\u00f2 sotto il controllo egizio. Sul finire della XX dinastia torn\u00f2 definitivamente sotto il controllo del regno di Kush\nLa fortezza di Uronarti, tra le pi\u00f9 piccole delle fortezze protettive costruite lungo il Nilo aveva il compito di controllare il passaggio del fiume tra le pareti del canyon ed era dotata di bastioni e fossati.\nI muri, costruiti in mattoni essiccati al sole, avevano uno spessore di cinque metri ed un'altezza di dieci. I due lati lunghi del triangolo misuravano circa 120 metri mentre il terzo lato misurava solo 60 metri.\n\u00c8 stato ipotizzato che le dimensioni delle fortezze confinarie superassero le mere esigenze militari e che la loro costruzione volesse essere una dimostrazione della potenza dello Stato egizio.\nUronarti \u00e8 stata studiata da George Reisner prima che, nel 1964, venisse sommersa dalle acque del Lago Nasser formatosi a seguito della costruzione della diga di Assuan.\nNei pressi della fortezza sono anche stati rinvenuti i resti di un tempio dedicato a Montu\nBibliografia.\nReisner, George A. and Noel F. Wheeler. Second Cataract Forts. Volume II: Uronarti, Shalfak, Mirgissa: Excavated by George Andrew Reisner and Noel F. Wheeler - Boston, Museum of Fine Arts, 1967"}
{"id": "1830693", "revid": "2032414", "url": "https://it.wikipedia.org/wiki?curid=1830693", "title": "Carlo Sarti", "text": "Biografia.\nHa scritto e diretto quattro lungometraggi tra il 1995 e il 2019, oltre a diversi cortometraggi e documentari.\nIl suo ultimo film \"La freccia del tempo\", e' distribuito da Officine UBU.\nCome scrittore ha pubblicato numerosi racconti, nel 1999 il romanzo di fantascienza \"190 miliardi di anni dopo\" e nel 2015 il romanzo \"L'aspirapolvere e la salvezza dell'anima\" .\nLa sua produzione scientifica e scientifico-divulgativa spazia dalla Museologia, alla Storia della Scienza, alla Paleontologia e su questi argomenti ha scritto pi\u00f9 di settanta articoli in riviste e in libri, e i tre volumi monografici: I fossili e il Diluvio Universale (1988, Pitagora Editore); Il Kimmeridgiano delle Prealpi veneto-trentine (1993, Museo Civico di Storia Naturale di Verona Editore); Il Titoniano del Trento Plateau (Alpi Meridionali): faune ad Ammoniti, Stratigrafia e variazioni paleo-ambientali (2020, Muse: Studi Trentini di Scienze Naturali Editore).\nIn campo scientifico ha condotto numerose campagne di scavo, scoprendo una cinquantina di nuove specie e una decina di nuovi generi di Ammonoidi. Specialista di Paleobiogeografia e Stratigrafia del Giurassico, tra il 1984 e il 1993 ha effettuato la prima biozonazione moderna del Giurassico superiore delle Alpi Meridionali. Nel 2003 ha messo in luce un nuovo meccanismo nell'evoluzione dei cefalopodi giurassici di altofondo pelagico per cui \"una nuova specie non si pu\u00f2 originare da una popolazione che presenti un ampio range di variabilit\u00e0 intraspecifica, ma la speciazione avviene solo quando questa variabilit\u00e0 decresce e contemporaneamente la popolazione diviene numericamente ridotta. Quando, nonostante sia presente un basso numero di esemplari, si osserva un\u2019alta variabilit\u00e0 intraspecifica, la specie in brevissimo tempo si estingue.\" Questa osservazione \u00e8 di grande importanza per comprendere in generale il meccanismo dei processi di estinzione delle specie viventi.\nRiconoscimenti.\n- \u201cSe c'\u00e8 rimedio perch\u00e9 ti preoccupi?\u201d: \n- \u201cAvere o leggere?\u201d:\n- \"Goodbye Mr. Zeus!\": \n- Finalista Premio Solinas 1998 con lo script \u201cZeus\u201d: \n- \"La Finestra di Alice\": \n- \"La Freccia del Tempo\":"}
{"id": "1830697", "revid": "6923", "url": "https://it.wikipedia.org/wiki?curid=1830697", "title": "Gran Turismo (automobile)", "text": "Con il termine Gran Turismo, Granturismo o anche con la sigla GT, si indica un'automobile con prestazioni elevate, ma adatta anche alle lunghe percorrenze. \nIn ambito sportivo, la Federazione Internazionale dell'Automobile le definisce cos\u00ec nell'Allegato J del 1961 al \"Codice Sportivo Internazionale\":\nLe automobili Gran Turismo sono veicoli costruiti in piccola serie per clienti alla ricerca di migliori prestazioni e/o la massima comodit\u00e0 e che non sono particolarmente preoccupati per l'economicit\u00e0.\nStoria e definizione.\nNegli anni seguenti tale definizione viene leggermente modificata nel testo, pur rimanendo invariata nella sostanza. Le Gran Turismo si differenziano dalle \"Sports cars\" in quanto queste ultime sono concepite alla ricerca delle massime prestazioni, seppur obbligatoriamente equipaggiate di tutti i dispositivi necessari alla circolazione stradale, anche se a partire dal 1972 tali equipaggiamenti fossero ancora permessi ma non obbligatori.\nPertanto la definizione di Gran Turismo \u00e8 generalista e non corrisponde a delle caratteristiche specifiche o di forma estetica della carrozzeria come invece \u00e8 nei casi delle berlinette, coup\u00e9, spider, barchetta, roadster ecc. La sigla GT viene spesso utilizzata dalle case automobilistiche nelle denominazioni ufficiali dei propri modelli e dalla FIA per definire delle specifiche classi delle competizioni automobilistiche (Campionato FIA GT).\nLa sua carrozzeria ha normalmente due porte e una linea molto aerodinamica e filante, molto spesso ha il motore disposto anteriormente e possiede un bagagliaio di buona capacit\u00e0. Alcuni sostengono che esso debba infatti contenere \"due sacche da golf\". Il suo motore \u00e8 potente e la sua velocit\u00e0 di punta \u00e8 elevata.\nIl nome deriva dal fatto che tali automobili sono in grado di percorrere facilmente lunghe distanze in tempi brevi e con una relativa comodit\u00e0.\nVarianti stradali.\nIl termine GT ha numerose varianti e spesso viene applicato a vetture compatte per le loro versioni sportive:\nVarianti nelle competizioni.\nIl termine GT ha numerose varianti anche nelle Competizioni Gran Turismo:\nVideogioco.\nIl termine \u00e8 utilizzato dall'omonima serie di videogiochi."}
{"id": "1830702", "revid": "2289", "url": "https://it.wikipedia.org/wiki?curid=1830702", "title": "Ellera (Albisola Superiore)", "text": "\u00c8llera (\"\u00c8llia\" in ligure) \u00e8 una frazione del comune di Albisola Superiore, in provincia di Savona, posta circa a met\u00e0 della strada provinciale n\u00b0 2 che collega Albisola a Stella.\nGi\u00e0 comune autonomo, il Regio decreto n. 289 del 18 febbraio 1929 sanc\u00ec la soppressione dell'ente e il suo inglobamento nel comune di Albisola Superiore come frazione.\nStoria.\nIl borgo principale, arroccato sulla sponda destra del torrente Sansobbia alla confluenza con il rio Montegrosso, ha probabili origini alto medievali. In posizione pi\u00f9 difendibile della vicina Albisola (all'epoca \"Alba Docilia\"), fu probabilmente costruita come rifugio in caso di attacchi dei pirati saraceni e in seguito al progressivo abbandono della piana albisolese divenuta insalubre.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nLe alture di Ellera furono teatro di alcune battaglie napoleoniche: sull'estremit\u00e0 del Monte San Giorgio, uno dei monti pi\u00f9 alti della zona, l'esercito Napoleonico attacc\u00f2 di notte l'esercito austriaco respingendolo. \nAl nucleo storico, si aggiungono numerose case sparse di epoca pi\u00f9 tarda (dal Cinquecento in poi) quando la colonizzazione contadina si espanse sulle colline circostanti. I nuclei pi\u00f9 consistenti sono le localit\u00e0 Olmo, Magrania, Canavisse, Magrini, Barletto, Marroni, Pernigari. Numerosi erano in passato i mulini che traevano forza dall'acqua del torrente Sansobbia, utilizzati per macinare grano e per la spremitura delle olive. Alcuni di questi mulini iniziarono ad essere utilizzati per macinare i colori utilizzati dall'industria ceramica albisolese, a partire dal XVII secolo. \n\u00c8llera fu comune autonomo dal 1804 al 1929, quando venne riassorbita da Albisola Superiore.\nI cognomi originari del luogo sono: Rossello, Giacchino, Siri e Saettone.\nMonumenti e Luoghi d'Interesse.\nArchitetture religiose.\nNel territorio sono presenti due chiese:\ned una Cappelletta, detta di \"Loreto\", situata nei pressi dell'edificio delle ex scuole elementari, lungo la strada provinciale, di recente ristrutturata da volontari dell'Associazione Nazionale Alpini, che ogni anno l'8 dicembre qui tengono una cerimonia.\nArte.\nDa alcuni anni, in occasione del Festival della Maiolica, nel borgo sono stati installati a pi\u00f9 riprese numerosi pannelli ceramici con l'intento di costituire una \"Galleria all'aperto della ceramica d'arte\"."}
{"id": "1830703", "revid": "287204", "url": "https://it.wikipedia.org/wiki?curid=1830703", "title": "Il sicario (Laura Iuorio)", "text": "Il sicario \u00e8 un romanzo di fantascienza creato da Laura Iuorio. La prima edizione \u00e8 stata pubblicata nel 2001, dopo aver vinto il premio Solaria. Dopo una ristampa del 2004, il romanzo viene ripubblicato nel 2009 e accluso nell'unico volume \"Trilogia del sicario\" insieme ai due seguiti \"La caccia\" e \"Nel profondo\".\nTrama.\nSol Maio, accusato dell'omicidio della moglie Oriane, viene sottoposto ad una rivoluzionaria terapia rieducativa volta a sopprimere le inclinazioni criminali. Ma l'uomo \u00e8 innocente e la terapia ha come unico risultato di trasformare il paziente proprio in quel sicario cinico e disincantato che si proponeva di curare.\nIn un futuro in cui l'ozonosfera si \u00e8 assottigliata a tal punto da costringere le classi pi\u00f9 agiate a rintanarsi in citt\u00e0 sotterranee, tra intrighi governativi, regolamenti di conti tra mafiosi, gruppi rivoluzionari di ambientalisti, mostruosit\u00e0 tecnologiche e androidi tanto perfetti da essere pi\u00f9 umani degli stessi uomini, Sol si muove tra un \"contratto\" e l'altro incontrando personaggi che forse saranno in grado di scalfire la sua corazza di dura malinconia."}
{"id": "1830704", "revid": "287204", "url": "https://it.wikipedia.org/wiki?curid=1830704", "title": "Il destino degli Eldowin", "text": "Il destino degli Eldowin \u00e8 un romanzo fantasy del 2007 della scrittrice italiana Laura Iuorio, primo capitolo della trilogia degli Eldowin.\nTrama.\nIl regno elfico degli Eldowin \u00e8 al massimo del suo splendore e, nella prospera citt\u00e0 di Azales, uomini ed elfi convivono in pace da secoli. Gli Eldowin regnano con saggezza e giustizia, gestendo diplomaticamente gli arrembanti uomini e conservando la tradizione dei longevi elfi, ma questo equilibrio \u00e8 tanto idilliaco quanto fragile. E un antico nemico celato dietro una facciata insospettabile si prepara a consumare la sua terribile vendetta, volta a distruggere la famiglia e tutto quanto la favolosa stirpe ha costruito.\nMolto tempo dopo, un'improbabile compagnia di avventurieri dalle origini disparate si trova ad affrontare una perigliosa ricerca, dai confini dell'Argelar, dominati dal misterioso ed implacabile Adras l'Oscuro, fino ai segreti inconfessabili del Varlas e di una mitica e favolosa citt\u00e0 di cui si \u00e8 persa la memoria."}
{"id": "1830706", "revid": "125168597", "url": "https://it.wikipedia.org/wiki?curid=1830706", "title": "Sean S. Cunningham", "text": "Biografia.\nNoto soprattutto per essere regista e produttore del film \"Venerd\u00ec 13\" del 1980, negli anni ottanta la sua carriera di cineasta \u00e8 proseguita, perlopi\u00f9, come produttore di B-movie del genere horror.\n\u00c8 stato sempre accreditato con il secondo nome puntato, sia dalle pubblicazioni di spettacolo, sia dai testi cinematografici."}
{"id": "1830710", "revid": "216538", "url": "https://it.wikipedia.org/wiki?curid=1830710", "title": "Sean Cunningham", "text": ""}
{"id": "1830713", "revid": "14691", "url": "https://it.wikipedia.org/wiki?curid=1830713", "title": "Parco nazionale di Tsavo Est", "text": ""}
{"id": "1830716", "revid": "14691", "url": "https://it.wikipedia.org/wiki?curid=1830716", "title": "Bacino fluviale", "text": ""}
{"id": "1830717", "revid": "599013", "url": "https://it.wikipedia.org/wiki?curid=1830717", "title": "Sabaki", "text": ""}
{"id": "1830719", "revid": "287204", "url": "https://it.wikipedia.org/wiki?curid=1830719", "title": "Athi", "text": ""}
{"id": "1830721", "revid": "14691", "url": "https://it.wikipedia.org/wiki?curid=1830721", "title": "Galana", "text": ""}
{"id": "1830723", "revid": "838137", "url": "https://it.wikipedia.org/wiki?curid=1830723", "title": "Primo teorema dell'economia del benessere", "text": ""}
{"id": "1830729", "revid": "198277", "url": "https://it.wikipedia.org/wiki?curid=1830729", "title": "Silhouette (automobile)", "text": "La silhouette \u00e8 un tipo di automobile espressamente realizzata per le competizioni, il cui profilo esteriore (\"silhouette\") richiama fortemente un modello costruito in serie della stessa casa automobilistica, allo scopo di creare un collegamento visivo tra le due vetture, con evidenti fini pubblicitari e di marketing.\nDescrizione.\nLe similitudini, per\u00f2, sono generalmente limitate all'aspetto della carrozzeria e ad altri particolari tecnicamente trascurabili, mentre lo \"chassis\", la meccanica e il propulsore sono del tutto diversi e adatti allo scopo agonistico.\nQuasi sempre la loro carrozzeria non \u00e8 in metallo ma in materiali molto pi\u00f9 leggeri, quali fibra di vetro o fibra di carbonio, e al di sotto di essa il telaio originale \u00e8 sostituito da uno specificamente progettato per le competizioni.\nStoria.\nL'idea di produrre vetture di tipo silhouette \u00e8 nata nei primi anni 1980, quando la necessit\u00e0 di progettare automobili specificatamente destinate ai rally pose il problema dell'assenza di un ritorno commerciale d'immagine. Ne fu esempio la Lancia Stratos, le cui numerose vittorie sulle piste del campionato mondiale rally non erano riuscite a incentivare le vendite del modello sportivo di serie, com'era invece precedentemente avvenuto per la Lancia Fulvia Coup\u00e9. Fu questo il motivo che orient\u00f2 l'azienda alla costruzione della successiva Lancia Rally 037, che riprendeva le forme della Lancia Beta Montecarlo, ma derivava fattualmente dal prototipo Fiat Abarth 030.\nLe vetture che partecipano ai campionati Deutsche Tourenwagen Masters e NASCAR sono di questa tipologia; mentre nel passato potevano essere classificate come silhouette le vetture di Gruppo 5 e del mai nato Campionato Production Car nelle competizioni stradali, e le vetture di Gruppo B nei rally."}
{"id": "1830731", "revid": "1201880", "url": "https://it.wikipedia.org/wiki?curid=1830731", "title": "Serial killer cinematografici", "text": "I Serial Killer cinematografici \u00e8 la locuzione esatta che si usa per definire un assassino seriale, all'interno di un contesto cinematografico. Tale figura \u00e8 presente sin dagli albori della storia del cinema, con opere gi\u00e0 riconducibili tra la fine del XIX secolo e l'inizio del XX secolo.\nI criminali seriali sono rappresentati principalmente in opere del cinema dell'orrore, nei thriller o nei film di narrativa come il giallo, il poliziesco, lo spionaggio o il noir. Fra le prime figure imponenti del genere vi fu lo scienziato Henry Jekyll, tratto dal famoso romanzo di Robert Louis Stevenson, \"Lo strano caso del dottor Jekyll e del signor Hyde\" del 1886, ove la prima rappresentazione cinematografica risale al 1908.\nLa figura del serial killer nel cinema si conferm\u00f2 con la nascita del genere \"slasher\", tra la fine degli anni settanta \u00e8 l'inizio degli anni ottanta. Durante la \"Golden Age\" di genere, nacquero importanti figure criminose che diedero il via ad un filone di saghe cinematografiche, rappresentate da i maggiori assassini seriali del cinema quali Leatherface, Jason Voorhees, Michael Myers, Freddy Krueger, Hannibal Lecter, Pinhead, Ghostface e Chucky.\nStoria.\nLe origini dei serial killer nel mondo del cinema sono riconducibili gi\u00e0 agli albori del cinema muto, con l'opera di Rupert Julian \"Il fantasma dell'Opera\" datato 1925. Basato sull'omonimo romanzo di Gaston Leroux, il film racconta la storia di Erik, talentuoso musicista dal viso deturpato, che vive nei sotterranei dell'Op\u00e9ra di Parigi. Follemente innamorato della cantante Christine Daa\u00e9, quest'ultimo e disposto a tutto per conquistarla.\nUn altro esempio di assassino seriale fu il noto scienziato Henry Jekyll, affetto da una doppia personalit\u00e0 (Edward Hyde) causata dall'assunzione di una pozione creata da lui stesso, per separare la natura dell'animo buono, da quella malvagia che vige in ogni essere umano. Ideato dallo scrittore scozzese Robert Louis Stevenson, Jekyll \u00e8 protagonista del noto \"best seller\" \"Lo strano caso del dottor Jekyll e del signor Hyde\" del 1886. Il personaggio nel mondo del cinema \u00e8 stato rappresentato pi\u00f9 volte in svariate pellicole, in cortometraggi, film muti e a colori. La prima apparizione cinematografica \u00e8 risalente al 1908, nel noto cortometraggio muto \"Dr. Jekyll and Mr. Hyde\" (considerato perduto) basato sull'opera teatrale \"Forepaugh and Fish\" del 1904, con protagonisti gli stessi attori teatrali. Nel 1941 venne girato il primo film a colori dal titolo \"Il dottor Jekyll e Mr. Hyde\", diretto da Victor Fleming ed interpretato da Spencer Tracy e Ingrid Bergman; Il film ebbe tre nomination agli Oscar del 1942.\nElenco Serial Killer.\nNelle sezioni che seguono \u00e8 approfondita la personalit\u00e0 e il \"curriculum\" dei principali serial killer cinematografici. Essi sono elencati in ordine cronologico di apparizione nei loro rispettivi film, senza quindi considerare che alcuni di loro provengono da romanzi e che in realt\u00e0 potrebbero esistere da prima di altri.\n1931.\nDottor Jekyll e Mister Hyde.\nHenry Jekyll \u00e8 uno scienziato che durante i suoi studi sulla psiche umana riesce, miscelando particolari ingredienti chimici, a mettere a punto una pozione che pu\u00f2 separare le due nature dell'animo umano, quella buona e quella malvagia. La sua personalit\u00e0 diventa cos\u00ec scissa in due met\u00e0 speculari che, alternativamente, bevendo la pozione o l'antidoto, prendono possesso del suo corpo, trasfigurandone anche l'aspetto. Ma le due identit\u00e0 sono contrapposte sia nel modo di apparire che in quello di essere: dott. Jekyll infatti \u00e8 rispettabile ed educato, con le mani \"pulite\", alto, Mr. Edward Hyde al contrario \u00e8 malvagio, basso, con le braccia corte e le mani pelose e tozze; ha tutte le sembianze di un uomo primitivo.\nIl personaggio \u00e8 stato creato nel 1886 dalla penna di Robert Louis Stevenson e compare per la prima volta nel romanzo Lo strano caso del dottor Jekyll e del signor Hyde. Nella versione cinematografica del 1931 viene introdotta una relazione (del tutto inesistente nel romanzo, ma ripresa anche da varie versioni cinematografiche successive per creare divagazioni sentimentali) tra Jekyll e Muriel Carew, figlia proprio della prima vittima di Hyde, il generale Danvers Carew (nel romanzo Carew, l'uomo ucciso da Hyde, \u00e8 membro del parlamento, non si parla mai di una figlia, e Jekyll non si innamora mai). La relazione del dott. Jekyll con la figlia di Carew viene ripresa anche nel film del 1941 diretto da Victor Fleming, inoltre si potr\u00e0 vedere che il protagonista avr\u00e0 una storia d'amore anche con una cameriera innamorata di lui.\nM. Il Mostro.\nUna tranquilla cittadina tedesca, viene scossa dalle gesta di un efferato assassino seriale che si \u00e8 macchiato di otto crimini fanciulleschi. L'opinione pubblica mette sotto pressione la polizia locale, quando il maniaco omicida uccide un'altra bambina, mettendo in subbuglio l'intera citt\u00e0. Parte dunque una meticolosa ricerca del killer sia da parte della polizia, sia da parte del crimine organizzato, leso dalle continue retate delle forze dell'ordine nei quartieri malavitosi, in cerca dell'assassino.\nDiretto da Fritz Lang nel 1931, \"M - Il mostro di D\u00fcsseldorf\" \u00e8 una delle prime opere del filone noir americano degli anni quaranta, nonch\u00e9, fra le prime che trattarono il tema serial killer. La magistrale interpretazione di Peter Lorre nel ruolo di Hans Beckert (M. Il Mostro), \u00e8 considerata una delle pi\u00f9 note dell'attore.\nIl temibile Hans Beckert occupa la seconda posizione, nella classifica dei 25 migliori cattivi di sempre secondo la rivista Time.\n1945.\nMr. Owen.\nIn un'isola sperduta dal nome Nigger Island, nel Devon (una contea del Regno Unito), un gruppo di persone sono state invitate da un certo U.N. Owen. Ad attendere gli otto invitati formati da la giovane Vera Claythorne, il dottor Edward Armstrong, il giudice Quinncannon, la devota Emily Brent, il principe russo Nikita Starloff, il generale Sir John Mandrake, il detective William Henry Blore e l'avventuriero Philip Lombard ci sono i domestici Thomas ed Ethel Rogers.\nAll'ascolto di un disco sul grammofono, una voce misteriosa (che si rivela essere quella di Mr. Owen) accusa ognuno degli invitati (compresi i domestici) di essere colpevoli di omicidio e che dunque si trovano l\u00ec, per il sol motivo di estinguere le loro colpe. Iniziano cos\u00ec una serie di delitti misteriosi fra gli invitati, che iniziano a sospettare che fra di loro si possa celare la misteriosa figura del signor Owen.\nLa figura di Mr. Owen \u00e8 tratta dal romanzo di Agatha Christie \"Dieci piccoli indiani\", datato 1939. La prima trasposizione cinematografica fu \"Dieci piccoli indiani\" del 1945, diretto da Ren\u00e9 Clair ed interpretato da Barry Fitzgerald. L'assassino \u00e8 stato rappresentato in altre medesime pellicole sempre tratte o ispirate in parte, al romanzo, quali \"Dieci piccoli indiani\" datato 1965 e interpretato dall'attore Wilfrid Hyde-White (mentre la voce udibile dal grammofono \u00e8 quella di Christopher Lee), nel film \"...e poi, non ne rimase nessuno\" del 1974, Mr. Owen e impersonato da Richard Attenborough (mentre la voce della registrazione \u00e8 del regista e attore Orson Welles), nel film russo \"Desjat' negritjat\" il misterioso assassino \u00e8 interpretato da Vladimir Zel'din (1987), in \"Dieci piccoli indiani\" del 1989, Mr. Owen \u00e8 interpretato da Donald Pleasence, mentre nella miniserie televisiva dall'omonimo titolo del 2015, l'omicida \u00e8 interpretato dall'attore Charles Dance.\n1948.\nBrandon Shaw.\nIl giovane Brandon Shaw con la complicit\u00e0 dell'amico Phillip Morgan, si macchia del delitto di David Kentley, un loro ex compagno di Harvard che viene ucciso strangolato da una corda. I due nascondono il corpo esanime del giovane in un baule, dove vi allestiscono sopra il banchetto del ricevimento per non destare sospetti. Mentre Shaw \u00e8 sicuro di non essere scoperto e si burla degli ospiti, Morgan \u00e8 preoccupato e cerca consolazione nell'alcool. Le cose si complicano quando il colto professor Rupert Cadell inizia a sospettare dei due, collegando l'assenza di Kentley al ricevimento.\nIl serial killer Brandon Shaw \u00e8 presente nel film \"Nodo alla gola\" del 1948, diretto da Alfred Hitchcock e interpretato da John Dall.\nPhillip Morgan.\nPhillip Morgan insieme all'amico Brandon Shaw, strangolano con una corda il loro ex compagno di Harvard David Kentley, occultando il suo cadavere dentro un baule dove prima dell'inizio del ricevimento, vi allestiscono sopra il banchetto degli ospiti per non destare sospetti. Il delitto crea una grande preoccupazione in Morgan, colpito dai sensi di colpa inizia a bere per trovare consolazione, al contrario di Shaw, sereno e soddisfatto di aver compiuto l'omicidio. Tuttavia, il professor Rupert Cadell inizia a sospettare dei due collegando l'assenza di Kentley al ricevimento.\nL'assassino Phillip Morgan \u00e8 interpretato da Farley Granger nel film \"Nodo alla gola\" del 1948, diretto da Alfred Hitchcock.\n1953.\nOtto Keller.\nUna sera, Otto Keller, immigrato tedesco tuttofare, accolto da padre Logan insieme alla moglie nella sua chiesa canonica in un periodo indigente, uccide malvolentieri il ricco avvocato Villette, intenzionato ad avvisare la polizia dopo che quest'ultimo l'avevo sorpreso in casa a rubare. Dopo aver commesso il misfatto, keller confessa il delitto a padre Logan sapendo di essere protetto dal sigillo sacramentale. Per una serie di sfortunati eventi, la polizia inizia a sospettare dello stesso padre Logan che lo indica come indiziato numero uno; Tuttavia, durante il processo il prete viene assolto dalla giuria.\nUscito dal tribunale, padre Logan viene sommerso da ingiurie da parte della folla contraria alla sua assoluzione, in quel frangente per\u00f2, Alma, moglie di Otto, sta per indicare alla folla chi \u00e8 il vero assassino quando viene colpita a morte dal marito Keller, che si rifugia all'interno dell'albergo Ch\u00e2teau Frontenac. A questo punto, dopo essersi macchiato di un altro delitto avendo ucciso un inserviente delle cucine, viene braccato dalla polizia che riesce ad ucciderlo, non prima di ricevere l'assoluzione da padre Logan, mentre spira fra le sue braccia.\nL'omicida Otto Keller \u00e8 interpretato dall'attore tedesco Otto Eduard Hasse, nel film \"Io confesso\" diretto da Alfred Hitchcock nel 1953.\n1954.\nLars Thorwald.\nLars Thowald \u00e8 un commesso viaggiatore che si occupa della vendita di bigiotteria. Vive la sua crisi matrimoniale accudendo la moglie malata e allettata, in un appartamento in affitto. Di fronte al palazzo dove abitano i Thowald vive il famoso fotoreporter L.B. \"Jeff\" Jeffries, forzato sulla sedia a rotelle per via di un incidente sul lavoro, passa le sue giornate a spiare i vicini di casa con il binocolo della sua macchina fotografica con teleobiettivo. Quando quest'ultimo sente le urla di una donna provenire dall'appartamento dei Thowald, inizia a sospettare che Lars possa avere ucciso la moglie ed aver sezionato il suo cadavere. Inizia cos\u00ec a seguire assiduamente ogni suo movimento dalla finestra.\nIl serial killer Lars Thowald \u00e8 presente nel film \"La finestra sul cortile\" del 1954, diretto da Alfred Hitchcock. L'opera \u00e8 stata candidata a quattro Premi Oscar. Nel 1998 il film venne inserito dall'American Film Institute al quarantunesimo posto, nella classifica dei migliori 100 film statunitensi. Attualmente la pellicola figura al quarantottesimo posto.\n1960.\nNorman Bates.\nNorman Bates \u00e8 il gestore del Bates Motel, un tranquillo motel sostante in una zona isolata, vicino ad una palude. Apparentemente gentile, educato e insospettabile, Norman nasconde una terribile doppia identit\u00e0 che lo porta a commettere inconsapevolmente dei delitti. Soggiogato dalla madre durante la sua infanzia, Norman ha sviluppato un forte disprezzo nei suoi confronti, tanto quanto il legame che li unisce. Geloso della nuova relazione della madre, sposata dapprima con John Bates che per\u00f2 mor\u00ec nel 1937 quando ancora Norman aveva cinque anni, quest'ultimo uccise i due amanti avvelenandoli con una dose di stricnina versata nel t\u00e8 freddo. Norman uccide sotto l'influenza della madre (di cui tiene il suo corpo impagliato nella cantina), indossando le vesti di lei durante il delitto. Quando riprende conoscenza, quest'ultimo \u00e8 convinto che sia la madre ad aver compiuto i crimini, dunque si disfa dei cadaveri gettandoli nella palude per proteggerla.\nIl personaggio venne creato dallo scrittore Robert Bloch nel 1959 e fu protagonista della serie di romanzi \"Psycho\" (1959), \"Psycho II\" (1982) e \"Psycho House\" (1990). La figura del personaggio \u00e8 ispirata al serial killer Ed Gein. Nel mondo del cinema il serial killer apparve per la prima volta in \"Psycho\" del 1960, diretto da Alfred Hitchcock e interpretato da Anthony Perkins.\nLa pellicola \u00e8 considerata un capolavoro del suo genere e afferm\u00f2 la carriera internazionale di Hitchcock. Dal 1992 il film \u00e8 conservato nel National Film Registry della Biblioteca del Congresso degli Stati Uniti, mentre nel 1998 occupava il diciottesimo posto nella classifica dei migliori cento film statunitensi di tutti i tempi; attualmente occupa il quattordicesimo posto. Il film venne candidato a quattro Premi Oscar nel 1961 e nello stesso anno, Janet Leigh vinse il Golden Globe per la miglior attrice non protagonista per il ruolo di Marion Crane. Norman Bates \u00e8 inoltre protagonista dei tre sequel diretti \"Psycho II\" (1983), \"Psycho III\" (1986) e nel film televisivo \"Psycho IV\" (1990), interpretato sempre dall'attore statunitense Perkins.\nNel 1987 venne diretto uno spin-off dal titolo \"Il motel della paura\". Si tratta di un film televisivo che racconta le gesta di Alex West, un ragazzo con disturbi mentali che viene rinchiuso in un manicomio per aver ucciso in giovine et\u00e0 il suo patrigno. Nell'istituto fa la conoscenza di Norman Bates (qui interpretato da Kurt Paul), che dopo la sua morte gli lascia in eredit\u00e0 il Bates Motel. Norman Bates \u00e8 stato interpretato anche da Vince Vaughn nel remake del primo capitolo, diretto nel 1998 da Gus Van Sant dal titolo omonimo. Tra il 2013 e il 2017 \u00e8 andata in onda la serie televisiva prequel \"Bates Motel\", con Freddie Highmore nel ruolo del giovane Norman Bates. La serie ha riscosso un buon successo di pubblico e critica ed \u00e8 stata candidata a tre Premi Emmy, oltre ad aver vinto svariati premi.\nIl serial killer Norman Bates, occupa la seconda posizione nella classifica dei 50 pi\u00f9 grandi cattivi cinematografici di sempre, secondo l'American Film Institute. Nella classifica dei pi\u00f9 grandi cattivi di tutti i tempi secondo la rivista britannica \"Empire\", Norman Bates occupa la sedicesima posizione, mentre si piazza alla prima, nella top 15 dei migliori cattivi slasher secondo il sito Screen Rant. Nella top 100 cattivi di IGN, Norman Bates si trova alla quarantunesima posizione.\n1963.\nFuad Ramses.\nFuad Rames \u00e8 un commerciante egiziano proprietario di una tranquilla bottega di citt\u00e0. Dietro la sua pacata disponibilit\u00e0 e gentilezza, si cela un temibile serial killer che uccide prevalentemente giovani ragazze, prendendo loro dei pezzi (cervello, lingua, gambe), per darli in dono alla Dea I\u0161tar e riportarla in vita. Quando organizza un banchetto per la festa di Suzette, figlia della signora Dorothy Fremont, l'assassino cercher\u00e0 di sacrificare la ragazza per darla in dono alla Divinit\u00e0.\nFuad Ramses \u00e8 presente nel film \"Blood Feast\" del 1963, interpretato da Mal Arnold e diretto da Herschell Gordon Lewis e nel remake del 2016 dal titolo omonimo, impersonato dall'attore Robert Rusler. L'opera del 1963 diretta da Lewis \u00e8 considerata il capostipite del genere splatter.\n1964.\nCarol Harbin.\nLa piccola Carol Harbin assiste una notte all'assassino del padre Frank e dell'amante Stella Fulton, decapitati con un accetta dalla madre Lucy che aveva colto i due amanti in flagrante. A vent'anni dall'accaduto, Lucy viene dimessa dall'istituto psichiatrico e torna a vivere con la figlia adesso scultrice, nella fattoria del fratello Bill Cutler e della cognata Emily. Colma di odio per lo choc che ha dovuto sopportare da piccola, Carol decide di assumere le sembianze della madre per commettere alcuni delitti e far ricadere la colpa a lei.\nL'attrice Diane Baker interpreta il ruolo del serial killer Carol Harbin, presente nel film \"5 corpi senza testa\" del 1964.\nLucy Harbin.\nLucy Harbin, una donna di mezza et\u00e0 sposata dapprima con un uomo pi\u00f9 grande di lei da un matrimonio combinato dai genitori, che alla sua morte lasci\u00f2 alla donna una cospicua eredit\u00e0, vive ed \u00e8 sposata adesso con Frank Harbin, un uomo pi\u00f9 giovane di lei. Rincasata alla fattoria con un giorno di anticipo, trova il marito a letto con una sua ex fiamma, Stella Fulton, che aveva abbordato in un bar lungo l'autostrada. La donna, affranta dal dolore e colma di rabbia, uccide i due amanti mozzando loro la testa con un'accetta, venendo successivamente rinchiusa in un manicomio. Dopo vent'anni trascorsi in clinica, Lucy torner\u00e0 a vivere nella fattoria del fratello Bill Cutler e della cognata Emily, dove vive anche la figlia Carol, per cercare di condurre una vita serena.\nLucy Harbin \u00e8 interpretata da Joan Crawford ed appare nel film \"5 corpi senza testa\" del 1964.\n1965.\nAdam Sorg.\nAdam Sorg \u00e8 un pittore inappagato dalle sue opere, prive di una tonalit\u00e0 di colore che lo soddisfino. Qualcosa si accende in lui quando la sua ragazza Gigi, accidentalmente macchia la tela con il suo sangue dopo essersi tagliata. Quest'ultimo vede nel sangue l'ispirazione che cercava, cos\u00ec inizia a procurarsi dei tagli per usare il suo sangue come colore per i suoi quadri, finendo per\u00f2, per perdere i sensi. Decide cos\u00ec di uccidere per procurarsi la fonte principale per le sue opere.\nL'attore Don Joseph interpreta il ruolo di Adam Sorg nel film \"Color Me Blood Red\" del 1965, diretto da Herschell Gordon Lewis.\n1972.\nRobert \"Bob\" Rusk.\nUn pericoloso serial killer maniaco sessuale con un disturbo di disfunzione erettile, terrorizza la cittadina londinese uccidendo le sue vittime prevalentemente di sesso femminile, strangolandole con la sua cravatta. Per una serie di sfortunati eventi, l'indiziato numero uno \u00e8 Richard Blaney, un ex pilota della Royal Air Force semi alcolizzato che non riesce a mantenere un posto di lavoro fisso, per il suo carattere alquanto irascibile.\nIl maniaco omicida \u00e8 interpretato da Barry Foster nel film \"Frenzy\", diretto da Alfred Hitchcock nel 1972. Il fu candidato a quattro Golden Globe nel 1973.\n1974.\nLeatherface.\nLeatherface (o, talvolta, \"Faccia di cuoio\" o \"Faccia di pelle\" per le versioni italiane) \u00e8 il serial killer della saga di film horror \"Non aprite quella porta\", fu creato da Tobe Hooper e Kim Henkel per la prima volta rappresentato dall'attore Gunnar Hansen. Il suo vero nome \u00e8 Jedidiah Sawyer e nel rifacimento Thomas Hewitt. L'assassino non appare mai senza la sua maschera di pelle in quanto \u00e8 nato con una deformita facciale. Leatherface \u00e8 inoltre diverso da ogni altro cattivo dei film dell'orrore, in quanto non commette i suoi crimini perch\u00e9 crudele o sadico; egli \u00e8 ritardato mentalmente e spaventato, e per questo costretto dalla sua famiglia a commettere questi atti brutali. Il personaggio \u00e8 ispirato al reale serial killer Ed Gein.\n1978.\nMichael Myers.\nMichael Myers (conosciuto anche come \"Ombra della Strega\", \"Ombra\", \"Signore della Morte\" e \"Uomo Nero\") \u00e8 un personaggio fittizio e il principale antagonista della saga di Halloween; John Carpenter e Debra Hill concepirono il personaggio per il film, che originariamente doveva intitolarsi \"The Babysitter Murders\". Questo serial killer non parla mai e la sua faccia da adulto si vede di rado nelle pellicole. Nella prima stesura del copione, egli indossava la maschera del capitano Kirk di \"Star Trek\", che venne modificata allargando i buchi degli occhi, togliendo i capelli e dipingendo di bianco la pelle. Il personaggio indossa una divisa blu scuro da meccanico e stivali neri. Le maschere seguenti, differenti per ogni pellicola, si basano sulla maschera originale. Michael Myers \u00e8 stato interpretato da vari attori di altezza notevolmente diversa, dai 1,78\u00a0cm di Nick Castle, suo primo interprete, ai 2,03\u00a0cm di Tyler Mane nei 2 episodi reboot di Rob Zombie. Questo modo di rappresentarlo sempre di pi\u00f9 come un uomo molto possente sta a voler dimostrare la sua forza sovrumana insieme al suo comportamento da animale quando \u00e8 in cerca di vittime: di conseguenza, egli perde tutte le caratteristiche dell'animo umano. Egli \u00e8 una rappresentazione iconografica del Male, apparentemente imbattibile. Michael \u00e8 stato inoltre definito come 'diverso' dagli altri killer in quanto \u00e8 solo un ragazzo mascherato.\nCarpenter lo chiam\u00f2 cos\u00ec per gratitudine a un \"Michael Meyers\" realmente esistito, che era stato il distributore europeo della sua seconda pellicola, \"\".\n1980.\nJason Voorhees.\nJason Voorhees nasce il 13 giugno 1946, da Elias e Pamela Voorhees, quest'ultima ancora quindicenne quando ebbe il piccolo. Abbandonati dal padre, Jason, affetto da un'importante forma di idrocefalia, cresce sotto la protezione della madre dagli scherni dei suoi coetanei. Si trasferiscono dunque a Crystal Lake, dove Pamela lavora come cuoca al Camp Crystal Lake. Nel maggio del 1957, un gruppo di teppisti aggrediscono Jason gettandolo nel lago, ove quest'ultimo viene dato per morto mentre i responsabili del campeggio, Barry e Claudette, eri intenti in un rapporto sessuale.\nL'accaduto scatena l'ira di Pamela che decide di uccidere Barry e Claudette, dandosi successivamente alla fuga per non essere incriminata. Colma di rabbia e addolorata per la perdita del figlio, negli anni avvenire (1962, 1963 e 1979) si susseguono una serie di delitti ed eventi misteriosi nel campeggio, tutti commessi per mano di Pamela che viene per\u00f2 decapitata da Alice Hardy, ultima sopravvisuta alla strage del 1979. Tuttavia, l'omicidio avviene sotto gli occhi vigili di Jason che, sopravvissuto all'aggressione dei bulli, si \u00e8 nascosto per anni nei boschi vivendo come una bestia.\nLa perdita della madre scatena in Jason un istinto omicida che lo induce a mietere vittime all'interno del campeggio di Crystal Lake, continuando l'operato lasciato in eredit\u00e0 dalla madre.\nJason Voorhees rappresenta uno dei maggiori serial killer del cinema di genere, ideato dal regista Sean S. Cunningham e Victor Miller, il personaggio \u00e8 rappresentato nella serie cinematografica \"Venerd\u00ec 13\", che conta un totale di dieci capitoli della serie originale, un reboot ed un midquel/crossover con Freddy Krueger. Sono stati inoltre ideati alcuni capitoli non ufficiali quali \"Camping del terrore\" del 1987 prodotto in Italia, mentre nel 2017 \u00e8 stato prodotto \"Never Hike Alone\" e il prequel \"Never Hike in the Snow\" uscito due anni dopo.\nIl primo attore a ricoprire il ruolo di Jason Voorhees, fu Ari Lehman in et\u00e0 adolescenziale nel primo capitolo intitolato \"Venerd\u00ec 13\", nel secondo film \"L'assassino ti siede accanto\" il killer mascherato (con un sacco di iuta in testa) \u00e8 rappresentato da Steve Dash, mentre Warrington Gillette fa le veci del mostro a viso scoperto. Richard Brooker interpret\u00f2 Jason Voorhees nel terzo capitolo \"Week-end di terrore\" e Ted White in \"Venerd\u00ec 13 - Capitolo finale\", mentre C.J. Graham si cal\u00f2 nei panni dell'assassino in \"Venerd\u00ec 13 parte VI - Jason vive\". L'attore Kane Hodder risulta essere il pi\u00f9 rappresentativo della saga, avendo ricoperto il ruolo di Jason Voorhees nei capitoli conclusivi della serie originale quali \"Venerd\u00ec 13 parte VII - Il sangue scorre di nuovo\", \"Venerd\u00ec 13 parte VIII - Incubo a Manhattan\", \"Jason va all'inferno\" e \"Jason X\". Nel reboot dal titolo omonimo Jason \u00e8 interpretato da Derek Mears, mentre l'attore canadese Ken Kirzinger fa le veci dell'assassino mascherato nel midquel/crossover, intitolato \"Freddy vs. Jason\".\nSecondo il sito Screen Rant, Jason Voorhees figura al secondo posto nella top 15 dei migliori cattivi slasher, mentre si piazza nuovamente alla seconda posizione nella top dei 25 migliori cattivi dei film horror, secondo IGN.\nPamela Voorhees.\nPamela si un\u00ec a Elias Voorhees con cui ebbe due figli alla prematura et\u00e0 di quindici anni, Jason e Diana, quest'ultima data in adozione. Abbandonata dal marito la donna crebbe Jason proteggendolo dagli scherni dei suoi coetani, perch\u00e9 affetto da un'importante forma di idrocefalia che lo rendeva visibilmente deforme. I due si trasferiscono cos\u00ec a Crystal Lake, dove Pamela inizia a lavorare come cuoca al campeggio frequentato da Jason.\nDurante il maggio 1957, Jason viene aggreditato e gettato nel lago da un gruppo di teppisti, mentre i responsabili del campeggio, gli animatori Barry e Claudette, erano intenti in effusioni d'amore. La presunta morte del figlio scatena in Pamela un istinto omicida, che sazia solamente dopo la morte dei due responsabili (a distanza di un anno). La donna tenta pi\u00f9 volte di far chiudere definitivamente il campeggio, provocando alcuni incidenti e riuscendo nel suo intento.\nTuttavia nel 1979, Steve Christy figlio dei fondatori del campus, con l'aiuto di alcuni suoi amici riesce a riaprire il campeggio al pubblico, provocando l'ira di Pamela che scaglia la sua rabbia uccidendo tutti i ragazzi. L'unica supersiste del gruppo \u00e8 Alice Hardy, che dopo un combattimento corpo a corpo riesce a decapitare la signora Voorhees con un machete.\nL'omicida \u00e8 stata interpretata da Betsy Palmer in \"Venerd\u00ec 13\", in una breve sequenza da Marilyn Poucher nel terzo capitolo della saga \"Week-end di terrore\", mentre nel reboot dal titolo omonimo l'assassina \u00e8 stata impersonata da Nana Visitor. La signora Voorhees appare anche nel midquel/crossover \"Freddy vs. Jason\", interpretata dall'attrice Paula Shaw.\nFrank Zito.\nFrank Zito \u00e8 un serial killer che uccide prevalentemente donne, per cui nutre un profondo disprezzo, facendo loro lo scalpo che utilizza poi nei suoi manichini nascosti nella sua abitazione. La sua ossessione verso il sesso femminile nasce da una profonda ferita psicologica, inflittagli dalla madre Carmen, che lo maltrattava abusando di quest'ultimo.\nIl personaggio \u00e8 presente nel film \"Maniac\" diretto da William Lustig e interpretato da Joe Spinell nel 1980 e nel remake del 2012, impersonato dall'attore Elijah Wood.\n1983.\nPsicopatico.\nUn ragazzo con disturbi mentali viene rilasciato dopo aver trascorso 10 anni di prigione, per aver ucciso una settantenne senza un apparente motivo, giustificando il suo crimine come un \"improvviso\" istinto omicida. In passato aveva scontato 4 anni di carcere, per aver tentato di uccidere la madre accoltellandola al petto, che per\u00f2 sopravvisse all'aggressione. Una volta uscito di prigione, il giovane tenta di soddisfare il suo impulso omicida ancora vivo in lui, scagliando la sua ira su una tranquilla famiglia formata dalla madre anziana, la giovane figlia \u00e8 il fratello affetto da un ritardo mentale.\nIl serial killer \u00e8 presente nel film \"Angst\" del 1983, diretto da Gerald Kargl e interpretato da Erwin Leder.\n1984.\nFreddy Krueger.\nFreddy Krueger \u00e8 il \"mostro dei sogni\" protagonista della saga di film horror \"Nightmare\", che tormenta gli incubi dei figli dei responsabili della sua morte. Quand'era ancora vivo, la popolazione era terrorizzata dalla sua presenza, che lo aveva battezzato con il nome di \"Squartatore di Springwood\" (l'uomo era un pedofilo assassino), in quanto aveva adescato e ucciso dozzine di bambini. Il mostro \u00e8 interpretato dall'attore Robert Englund, che viene solitamente associato al personaggio (come si pu\u00f2 vedere in \"Nightmare - Nuovo incubo\"). Terribilmente crudele Freddy \u00e8 in grado di trasformare il mondo onirico a suo piacimento, in modo tale da avere sempre la meglio sulle sue vittime.\n1986.\nHannibal Lecter.\nIl dottor Hannibal Lecter \u00e8 un personaggio di fantasia, soggetto letterario e cinematografico, nato dalla mente di Thomas Harris e protagonista assoluto dei suoi libri. \u00c8 un serial killer con l'ossessione del cannibalismo, da cui gli deriva il soprannome \"Hannibal the cannibal\".\nHa un aspetto caratteristico, contrassegnato da un'ampia gabbia toracica e dai capelli lisciati all'indietro; gli occhi, marroni e profondi, sono molto attivi e guizzano nelle orbite come anguille. Ha una mente attiva e veloce, \u00e8 molto abile a leggere nel pensiero altrui e nella mente stessa degli assassini. Sente profumi e odori particolari anche da lontano.\nIl suo comportamento \u00e8 gentile ed educato, da autentico gentiluomo. Tra le passioni di Hannibal, la cucina (di cui ha scritto anche libri interi e pubblicato ricette su riviste specializzate), il disegno e la musica classica, ma non disdegna la lettura dei classici, di cui la sua cella \u00e8 piena.\nCuriosamente, sebbene nei romanzi il personaggio venga descritto come affetto da polidattilia (presenta due dita medie sulla mano sinistra), questo dettaglio non \u00e8 n\u00e9 presente n\u00e9 accennato nei film, e neanche nel romanzo sulla giovent\u00f9 di Lecter, \"Hannibal Lecter - Le origini del male\".\n1987.\nPinhead.\nPinhead (da alcuni tradotto in italiano come \"Puntaspilli\") \u00e8 il nome che viene assegnato al Cenobita della serie \"Hellraiser\" a partire dal primo capitolo. Il personaggio, che appare in tutti e dieci i film (quindi per un arco di 31 anni) \u00e8 stato interpretato dall'attore Doug Bradley nei primi otto film, da Stephan Smith Collins nel nono film e da Paul T. Taylor nel decimo film.\n1988.\nChucky.\nCharles Lee Ray \u00e8 un efferato serial killer noto come \"Lo strangolatore del lago\". Durante un conflitto a fuoco con la polizia capitanata dal detective Mike Norris, l'assassino, abbandonato dal suo complice Eddie Caputo sfuggito all'arrivo delle forze dell'ordine, viene dapprima ferito e poi ucciso all'interno di un negozio di giocattoli. Prima di morire per\u00f2, il serial killer riesce a trasferire la sua anima all'interno di un bambolotto della linea \"Tipo Bello\", tramite un rito vud\u00f9.\nIl giorno seguente, il bambolotto posseduto da Lee Ray viene acquistato da Karen Barclay, per accontentare il figlio Andy che tanto ne desiderava uno della linea \"Tipo Bello\", ignari dell'anima malvagia che possiede il bambolotto Chucky. Lo stesso approfittando della situazione, inizia a mietere vittime facendo ricadere la colpa al piccolo Andy.\nNei capitoli successivi sono presenti anche la moglie di Chucky, Tiffany Valentine, che appare per la prima volta nel quarto capitolo della saga \"La sposa di Chucky\" del 1998, interpretata dall'attrice Jennifer Tilly e il figlio Glen, presente solo nel film \"Il figlio di Chucky\".\nTiffany anch'egli assassina \u00e8 un tempo compagna di quest'ultimo, ripara il bambolotto e tramite un rito vud\u00f9 risveglia l'anima di Charles Lee Ray per poterlo sposare. Contrario al matrimonio quest'ultimo si burla di lei, che per vendetta lo imprigiona umiliandolo. Colmo di ira uccide la moglie trasferendo la sua anima in una bambola. Il figlio di Chucky e Tiffany appare nel film \"Il figlio di Chucky\", del 2004. Quest'ultimo possiede due identit\u00e0, quella buona (Glen) che lo rende dolce, gentile e assolutamente contrario alla violenza e quella malvagia (Glenda), che lo rende un maniaco omicida.\nCharles Lee Ray \u00e8 stato interpretato dall'attore Brad Dourif, presente nel film \"La bambola assassina\" del 1988 diretto da Tom Holland. Il personaggio di Chucky \u00e8 stato creato dal regista e attore Don Mancini e fu un enorme successo commerciale, tanto da crearne una saga cinematografica che conta sette capitoli, un reboot \u00e8 una serie televisiva, confermandosi uno dei serial killer capostipite del genere \"slasher\". La sofisticata creazione di Chucky venne curata dall'effettista speciale Kevin Yagher.\nLa saga originale \u00e8 formata da sette capitoli che sono \"La bambola assassina\" (1988), \"La bambola assassina 2\" (1990), \"La bambola assassina 3\" (1991), \"La sposa di Chucky\" (1998), \"Il figlio di Chucky\" (2004), \"La maledizione di Chucky\" (2013) e \"Il culto di Chucky\" (2017), mentre nel 2019 \u00e8 uscito il reboot \"La bambola assassina\" ed una serie televisiva del 2021, \"Chucky\".\nChucky si trova alla tredicesima posizione tra i 25 migliori cattivi dei film horror, secondo IGN.\nJame \"Buffalo Bill\" Gumb.\n\"Buffalo Bill\" \u00e8 un serial killer che rapisce giovani donne in sovrappeso al fine di scuoiarle e creare un macabro vestito da donna: \u00e8 infatti transgender, ma gli \u00e8 stata negata l'operazione per il cambio di sesso. Il soprannome deriva dal commento scherzoso sul suo operato da parte di un poliziotto nel Kansas: \"A questo piace scuoiare tope\". Appare nel film \"Il silenzio degli innocenti\" (1991), tratto dall'omonimo romanzo di Thomas Harris. Il personaggio di Gumb si basa principalmente su tre serial killer realmente esistiti: Ed Gein, Ted Bundy, Gary M. Heidnik.\n1990.\nPennywise.\nPennywise conosciuto anche come It \u00e8 il mostro protagonista del romanzo \"It\" di Stephen King, e dell'omonimo film che ne fu tratto nel 1990, dove a interpretare il personaggio fu Tim Curry, con la voce italiana di Carlo Reali.\nSi tratta di un clown malvagio di nome Bob Gray, principale incarnazione di un'entit\u00e0 aliena (chiamata \"IT\" dai protagonisti del romanzo), che rapisce e uccide i bambini nella citt\u00e0 immaginaria di Derry, nel Maine. L'entit\u00e0, la cui forma reale ricorda un Aranea, giunse l\u00ec in tempi antichissimi, quando Derry era solo una selva.\nStravolta dall'odio verso la vita che tutto divora, condann\u00f2 la cittadina a un sinistro e perverso legame simbiotico: in cambio di pace e stabilit\u00e0, ogni 25 -27 anni la creatura si destava per divorare bambini. Il suo \"risveglio\" era preannunciato da un evento catastrofico come l'incendio al Punto nero o l'esplosione delle Ferriere Kitchener in cui compariva sempre sotto le sembianze di Pennywise. Oltre a quella del Clown, It poteva assumere altre forme, trasformandosi nelle paure delle sue giovani vittime (come licantropi, mummie, uccelli di grandi dimensioni). Pennywise incontr\u00f2 anche sette ragazzini, detti \"I Perdenti\", tra cui Bill Denbrough, il cui fratello era stato ucciso dal Clown, che riuscirono dapprima a ferirlo e poi a ucciderlo, 30 anni pi\u00f9 tardi, strappandogli il cuore.\nAnnie Wilkes.\nAnnie Wilkes \u00e8 un ex infermiera serial killer, affetta da una forma grave di erotomania. Nel corso dei suoi anni in servizio, si \u00e8 macchiata di molti crimini quali l'uccisione del padre, l'omicidio di una collega di lavoro pi\u00f9 altri delitti principalmente di persone anziane e neonati, per cui non \u00e8 mai stata incriminata (i delitti difatti, vennero mascherati come \"incidenti\"). Ossessionata dallo scrittore Paul Sheldon, dopo averlo salvato in seguito ad un incidente stradale, Annie decide di prendersi cura di lui accudendolo nella sua baita in montagna. Tuttavia, quando quest'ultima scopre che il suo personaggio preferito Misery, morir\u00e0 nell'ultimo romanzo di Sheldon, l'assassina va su tutte le furie e tenta di far cambiare il finale del romanzo, sequestrando e torturando lo scrittore per lasciare vivere la sua beniamina.\nIl film \u00e8 tratto dal romanzo \"Misery\" scritto da Stephen King nel 1987, ed \u00e8 interpretato da Kathy Bates nel film \"Misery non deve morire\", diretto da Rob Reiner nel 1990. Grazie all'interpretazione di Annie Wilkes, l'attrice vinse l'Oscar alla miglior attrice ed un Golden Globe come miglior attrice in un film drammatico nel 1991.\nAnnie Wilkes occupa il 17\u00ba posto nella classifica dei 50 migliori \"cattivi\" del cinema statunitense, secondo l'American Film Institute.\n1992.\nCandyman.\nCandyman \u00e8 una terrificante anima tormentata, un tempo uno schiavo che venne brutalmente torturato ed ucciso. La leggenda racconta che se una persona guarda in uno specchio e ripete il nome \"Candyman\" per tre volte, lo evocher\u00e0, ma a costo della propria vita: il suo arrivo viene preceduto da uno sciame di api. Uccide le sue vittime servendosi dell'uncino fissato al moncherino destro. In tutti e tre gli episodi cinematografici \u00e8 stato interpretato dall'attore Tony Todd.\n1994.\nBeverly R. Sutphin.\nBeverly R. Sutphin \u00e8 la classica donna che rispecchia il modello della famiglia americana perfetta, moglie del dentista Eugene e madre di Misty e Chip, Beverly vive la sua vita da casalinga tuttofare, dimostrando di essere una donna gentile, disponibile e amichevole con tutti. Sotto la sua apparente maschera di \"signora per bene\" si cela in realt\u00e0 un efferato serial killer maniacale affetta da bipolarismo, pronta a commettere delitti anche per il pi\u00f9 banale dei motivi.\nBeverly R. Sutphin \u00e8 protagonista del film \"La signora ammazzatutti\" del 1994, interpretata dall'attrice Kathleen Turner.\n1996.\nGhostface.\nGhostface \u00e8 il serial killer della saga di \"Scream\", ed \u00e8 stato ispirato dalle gesta del reale killer Danny Rolling. In ogni film il killer \u00e8 una persona diversa: nel primo sono il fidanzato e un amico della protagonista, nel secondo sono la madre del killer del primo film e un amico della protagonista, nel terzo \u00e8 il fratello della protagonista e nel quarto \u00e8 la cugina di Sidney e un suo amico, nel quinto altri due ragazzi di Woodsboro: Amber Freeman e Richie Kirsh, fidanzato della co-protagonista.\nGhostface compare anche nella terza serie TV \"Scream\", inedita in Italia. Nella serie i due assassini sono: Beth e Jamal.\n1997.\nBenjamin Willis.\nBenjamin \u00e8 un uomo che \u00e8 stato investito da quattro ragazzi che credendolo morto lo hanno buttato in mare.\nUn anno dopo uccide i ragazzi per vendetta.\n\u00c8 stato creato da Kevin Williamson e Lois Duncan tratto dal libro So cosa hai fatto e dai film \"So cosa hai fatto\", \"Incubo finale\" e \"Leggenda mortale\".\n\u00c8 interpretato nei primi due film da Muse Watson e nel terzo ed ultimo film da uno stuntman, Don Shanks, che aveva gi\u00e0 interpretato nel 1989 l'assassino Michael Myers in \"Halloween 5\".\nIl personaggio \u00e8 sempre vestito da pescatore e per uccidere usa un uncino.\n2000.\nPatrick Bateman.\nNato dalla penna dello scrittore Bret Easton Ellis, Bateman \u00e8 un ventisettenne psicopatico che vive a New York e lavora nel distretto di Wall Street. Yuppie di successo, vive in una bella casa, ha una bella fidanzata e divide le sue giornate tra lavoro, palestra, uscite con gli amici in locali di lusso a base di discussioni frivole ed inconsistenti, droga e visite dall'estetista. Bateman nasconde dietro questa facciata da ragazzo della porta accanto la sua vera natura di assassino spietato e sanguinario che si aggira armato per i vicoli della citt\u00e0 torturando e uccidendo senzatetto, prostitute, passanti, animali e, occasionalmente, anche colleghi.\nPatrick Bateman \u00e8 protagonista del film \"American Psycho\" del 2000, interpretato dall'attore Christian Bale.\n2002.\nSamara Morgan.\nSamara Morgan \u00e8 una tenebrosa bambina dalla pelle diafana e i lunghi capelli scuri che manifesta insoliti poteri paranormali. Samara, infatti, sembra in grado di trasmettere, con la propria mente, immagini allucinanti a persone e a imprimerle sulle pellicole. Una leggenda metropolitana afferma che chi guarda anche solo una di queste pellicole ricever\u00e0 una minacciosa telefonata in cui viene annunciata la morte entro 7 giorni. Dopo 7 giorni Samara uccide la persona designata con un potente potere psichico a meno che la stessa persona non ne faccia una copia e la mostri a un'altra persona. Samara compare in \"The Ring\", nel cortometraggio \"Rings\", in \"The Ring 2\" e in \"The Ring 3\".\nRachael Newman.\nRachael Newman venne seviziata da Patrick Bateman quando ancora aveva dodici anni, dopo aver assistito alla morte della sua baby-sitter smembrata dall'assassino, la ragazza riesce ad uccidere Bateman con un coltello. Lasciatosi alle spalle l'orribile vicenda e ormai maggiorenne, Rachael \u00e8 divenuta una studentessa modello indirizzata alla criminologia, che aspira al posto di assistente del professor Starkman, innamorato della sua migliore amica Cassandra.\nTutto questo scatena in Rachael un dissapore verso l'amica, convinta che questi gli possa soffiare il posto di assistente. La mente della ragazza viene soggiogata dalla terribile esperienza avuta con Bateman, che provoca in lei un istinto omicida alienato dalla volont\u00e0 di ottenere a tutti i costi, il posto di assistente, uccidendo chiunque intralci il suo cammino.\nLa folle omicida Rachael Newman \u00e8 impersonata da Mila Kunis in \"American Psycho 2\", diretto da Morgan J. Freeman nel 2002.\nFuad Ramses III.\nFuad Ramses III \u00e8 il nipote dell'assassino Fuad Ramses, che negli anni sessanta aveva ucciso e smembrato delle giovani fanciulle per darle in sacrificio alla Dea I\u0161tar. Dopo aver riaperto l'attivit\u00e0 del nonno, la statua della Dea (che si trovava anche all'interno della bottega) si impossessa del nuovo proprietario, trasformandolo in un serial killer come il nonno. Dopo essere stato ingaggiato dalla signora Lampley, per occuparsi del catering per il matrimonio della figlia Tiffani, l'assassino inizia a mietere vittime tra le damigelle d'onore per preparare un banchetto nuziale a base di carne umana.\nIl serial killer \u00e8 interpretato da J.P. Delahoussaye ed \u00e8 presente nel film \"Blood Feast 2\" del 2002, sequel di \"Blood Feast\" del 1963, entrambi diretti da Herschell Gordon Lewis.\n2006.\nJigsaw.\nJigsaw (il cui vero nome \u00e8 John Kramer) \u00e8 un malato terminale di cancro, protagonista dei film della serie Saw. Jigsaw ha una strana caratteristica per essere un riabilitatore: egli riabilita le persone e le sottopone a dei giochi che essi dovranno superare per avere salva la vita (nel terzo episodio non \u00e8 lui ma la sua discepola a strutturare i giochi, ma non comprendendo il principio di Jigsaw crea giochi dove le vittime non hanno possibilit\u00e0 di salvarsi). Per questa sua tendenza al gioco, in Italia, almeno nei primi due film, \u00e8 stato chiamato anche \"L'enigmista\". \u00c8 interpretato dall'attore Tobin Bell.\n2011.\nMartin Lomax.\nMartin Lomax \u00e8 un sudicio sorvegliante di un parcheggio sotterraneo a Londra, affetto da un ritardo mentale. Soggiogato dalla madre che lo maltratta verbalmente tutto il giorno, \u00e8 ossessionato dalle gesta eseguite dal Dr. Heiter nel film \"The Human Centipede (First Sequence)\", dove crea un centopiedi umano cucendo le sue vittime attraverso la bocca e l'ano. Martin vuole quindi imitare l'operazione del Dr. Heiter, creando un centopiedi pi\u00f9 grande, inizia cos\u00ec a prelevare le sue vittime nel parcheggio dove lavora creando la sua \"opera\" in un magazzino isolato dalla citt\u00e0.\nIl serial killer interpretato dall'attore Laurence R. Harvey \u00e8 presente nel film \"The Human Centipede 2 (Full Sequence)\" del 2011, diretto da Tom Six.\n2012.\nAcconciatore.\nL'Acconciatore \u00e8 un serial killer che violenta e uccide le sue vittime secondo uno standard prestabilito; giovani donne di bell'aspetto con i capelli scuri. Dopo il delitto l'assassino prende una ciocca di capelli dalla vittima come \"souvenirs\". Latitante ormai da 25 anni, la polizia si rimette sulle sue tracce quando vengono uccise due donne nello stesso modus operandi dell'Acconciatore. Presente nel film per la televisione \"Souvenirs\", della serie \"6 passi nel giallo\" del 2012, il serial killer \u00e8 interpretato da Nicolas Vaporidis.\n2014.\nDoris Zander.\nDoris Zander abbreviata anche in DZ \u00e8 uno spirito maligno che uccide le sue vittime attraverso la tavola ouija, quando qualcuno si mette in contatto con lei. Ospite del corpo di una bambina, era figlia di una medium che usava la stessa come tramite per creare un collegamento tra il mondo dei vivi e quello dei morti. Quando inizi\u00f2 a dare segni di squilibrio la madre la uccise cucendogli la bocca con una spago.\nDoriz Zane \u00e8 presente nel film \"Ouija\" del 2014, interpretata dalla giovane attrice Sierra Heuermann.\n2015.\nMoira Karp.\nLincoln Taggert \u00e8 un ragazzo solitario fan del metal, che viene preso di mira dai bulli della scuola. Stanco di subire le angherie di quest'ultimi, tenta di ribellarsi reagendo in malo modo e viene punito con il suo trasferimento in riformatorio. Qui subisce nuovamente le vessazioni dei prepotenti. Decide cos\u00ec di evocare lo spirito maligno di Moira Karp, anch'egli vittima di bullismo, che inizier\u00e0 a mietere vittime per vendetta.\nL'assassina demoniaca interpretata dall'attrice Sierra McCormick, \u00e8 presente nel film \"L'odio che uccide\" del 2015.\n2017.\nBaby Face.\nTheresa \"Tree\" Gelbman \u00e8 una studentessa bloccata in un loop temporale, che rivive la stessa giornata ogni qualvolta che la ragazza si risveglia dalla sua morte, provocata puntualmente da un misterioso serial killer che indossa una maschera da neonato. Decide cos\u00ec di tracciare ogni suo passo per trovare l'assassino. Il serial killer Baby Face appare in \"Auguri per la tua morte\" del 2017 e nel sequel \"Ancora auguri per la tua morte\", del 2019.\n2018.\nJack.\nJack \u00e8 un abile serial killer psicotico e senza scrupoli, affetto da un disturbo ossessivo-compulsivo. Uccide le sue vittime per realizzare la casa dei suoi sogni, costruita con i corpi esanimi e congelati delle sue vittime. Jack \u00e8 interpretato da Matt Dillon ed \u00e8 presente nel film \"La casa di Jack\" del 2018, diretto da Lars Von Trier."}
{"id": "1830734", "revid": "125819446", "url": "https://it.wikipedia.org/wiki?curid=1830734", "title": "Le ragazze di Harvey", "text": "Le ragazze di Harvey (\"The Harvey Girls\") \u00e8 un film del 1946 diretto da George Sidney.\nTrama.\nUn gruppo di \"ragazze di Harvey\", nuove reclute della catena di ristoranti di Fred Harvey, viaggia su un treno diretto a Sandrock. Nello stesso vagone viaggia la giovane Susan Bradley, anch'essa diretta a Sandrock per sposarsi con un uomo conosciuto per corrispondenza e che non ha mai incontrato.Sfortunatamente, Susan scopre che il promesso sposo \u00e8 un vecchio tutt'altro che attraente e che in realt\u00e0 le lettere d'amore sono state scritte da Ned Trent, proprietario di un saloon che fa concorrenza ai ristoranti Harvey.Nel locale di Trent, dove regna il gioco d'azzardo, si esibiscono ragazze succinte guidate dalla bionda Em.Dopo una scontro con Ned, Susan decide di seguire le \"ragazze di Harvey\" e vendicarsi dell'uomo che l'ha presa in giro.\nScoppia la \"guerriglia\" fra i due locali e il socio d'affari di Trent, il giudice Sam Purvis, cerca in tutti i modi di far chiudere il ristorante avversario. Tra Ned e Susan nasce un sentimento che scatener\u00e0 la gelosia di Em, da tempo innamorata di Trent, e che porter\u00e0 l'uomo a mettersi contro il giudice.Purvis, avendo perso anche l'appoggio del suo socio, decide come ultima mossa di bruciare il ristorante Harvey. Ned offre quindi il suo saloon che viene trasformato in un ristorante, mentre Em e le ballerine lasciano la citt\u00e0.Susan, credendo che anche Ned stia partendo, sale sul treno con Em, la quale, vedendo che Susan ama Trent alla follia e farebbe qualsiasi cosa per lui, ferma il treno e spinge la ragazza tra le braccia dell'uomo amato. Ned e Susan si sposano nel deserto, accompagnati dalle \"ragazze di Harvey\".\nProduzione.\nIl film fu prodotto da Arthur Freed, associato a Roger Edens per la MGM con un budget stimato di 2.524.315 dollari. Venne girato in California all'Iverson Ranch di Chatsworth (Los Angeles) e negli studios della MGM al 10202 W. Washington Blvd. di Culver City; nello Utah, nella Monument Valley e nel New Mexico. Le riprese durarono dal 12 gennaio al 4 giugno 1945; per l'epoca, una produzione piuttosto lunga.\n\"The Harvey Girls\" fu inizialmente pensato come un film drammatico per Lana Turner.\nLa Garland voleva recitare con Fred Astaire in \"Jolanda e il re della samba\", diretto dall'allora marito Vincente Minnelli, e non era interessata alla parte. Il produttore Roger Edens riusc\u00ec a convincerla dicendo che la parte di Jolanda non era abbastanza grande per lei, e le promise che \"ragazze di Harvey\" sarebbe stato creato appositamente per mostrare il suo talento.\nPer il ruolo di Em (poi andato alla Lansbury) era stata presa in considerazione Ann Sothern mentre per il ruolo del giudice Purvis era stato originariamente scelto Edward Arnold come annunciava la pubblicit\u00e0 apparsa su Hollywood Reporter nel dicembre 1944.\nCanzoni.\nLe canzoni furono scritte da Harry Warren (musica) e Johnny Mercer. Le musiche furono composte da Lennie Hayton:\nDistribuzione.\nData di uscita.\nIMDb\nAlias"}
{"id": "1830736", "revid": "121770052", "url": "https://it.wikipedia.org/wiki?curid=1830736", "title": "Un uomo per tutte le stagioni (film 1988)", "text": "Un uomo per tutte le stagioni \u00e8 il remake televisivo del precedente omonimo diretto da Fred Zinnemann, interpretato e diretto da Charlton Heston. Si tratta di un imponente dramma storico tratto dalla \"pi\u00e8ce\" di Robert Bolt, come era stato per il citato precedente del 1966."}
{"id": "1830746", "revid": "177966", "url": "https://it.wikipedia.org/wiki?curid=1830746", "title": "Chiesa di San Tomaso Becket (Verona)", "text": ""}
{"id": "1830747", "revid": "177966", "url": "https://it.wikipedia.org/wiki?curid=1830747", "title": "Chiesa di San Tomaso Becket", "text": ""}
{"id": "1830751", "revid": "174925", "url": "https://it.wikipedia.org/wiki?curid=1830751", "title": "Sporofita", "text": ""}
{"id": "1830752", "revid": "6923", "url": "https://it.wikipedia.org/wiki?curid=1830752", "title": "Mark Anthony Carpio", "text": "Biografia.\nSi \u00e8 laureato in discipline musicali nel 1992 all'Universit\u00e0 delle Filippine e successivamente ha ottenuto il baccalaureato in pianoforte con il massimo dei voti e la lode. \nNello stesso anno \u00e8 stato invitato a far parte del coro Philippine Madrigal Singers (anche conosciuto con l'acromino Madz) in qualit\u00e0 di tenore primo e ben presto, date le sue eccellenti doti canore, ma anche musicali e umane, ha assunto il ruolo di solista e collaboratore della professoressa Andrea Veneracion direttrice e fondatrice del celebre coro filippino. Parallelamente ha continuato la sua attivit\u00e0 di pianista in veste di solista e accompagnatore. Nel 1997 Carpio \u00e8 stato invitato a far parte del \"Coro Giovanile Mondiale\" e nello stesso anno, nelle file dei tenori dei Philippine Madrigal Singers ha conseguito il Gran Premio Europeo di Canto Corale.\nNel 2001 \u00e8 stata proprio la stessa professoressa Andrea Veneracion a nominarlo suo successore come direttore artistico dei Philippine Madrigal Singers alla guida dei quali ha conseguito importantissimi riconoscimenti tra cui il primo premio nel 2004 al \"Certamenes Internacional Habaneras y Polifonia di Torrevieja\" in Spagna (vincitori di tutte le categorie), nel 2006 ha portato i Madz alla vittoria al prestigioso \"2006 Florilege Vocal de Tours a Tours\", in Francia, ma la massima affermazione delle sue doti direttive \u00e8 avvenuta nel 2007 quando ha condotto per la seconda volta i Philippine Madrigal Singers sull'olimpo della coralit\u00e0 polifonica a cappella con la vittoria del Gran Premio Europeo di Canto Corale ad Arezzo in Italia.\nAffianca alla sua attivit\u00e0 di direttore dei Madz anche quella di Pianista e direttore del \"Kilyawan Boys Choir\" e del \"Pansol Community Choir\" attualmente si esibisce anche come solista nella veste di controtenore."}
{"id": "1830759", "revid": "18323", "url": "https://it.wikipedia.org/wiki?curid=1830759", "title": "Gruppo riporto e controllo difesa aerea", "text": "Il Gruppo riporto e controllo difesa aerea (abbr. GRCDA, callsign: Pioppo), precedentemente noto come 11\u00ba Gruppo radar dell'Aeronautica Militare (11\u00ba Gr.R.A.M.), \u00e8 stato un ente dell'Aeronautica Militare ubicato sulla base aerea di Poggio Renatico (FE), il cui compito era la sorveglianza dello spazio aereo nella sua area di responsabilit\u00e0 e guidare i caccia intercettori e (unico reparto in Italia) gli intercettori teleguidati della difesa aerea nazionale del 17\u00ba stormo dell'ex 1\u00aa Brigata Aerea dotata di Nike Hercules ed in caso di necessit\u00e0 delle unit\u00e0 del Comando artiglieria contraerei dell'Esercito dotate di Raytheon MIM-23 Hawk, quando a questi viene ordinato di intervenire.\nStoria.\nAl termine della seconda guerra mondiale, accanto alle specialit\u00e0 tradizionali dell'Aeronautica Militare, nacque la difesa aerea territoriale, articolata su un comando generale con sede a Roma, centri nodali per l'identificazione del traffico aereo e la diramazione di ordini, oltre a una serie di postazioni di avvistamento sparse su tutto il territorio nazionale.\nIl primo radar.\nLo strumento pi\u00f9 importante della neonata difesa aerea era il radar, uno strumento che lo stato maggiore dell'Aeronautica Militare adott\u00f2 per la prima volta nel 1951 con una piccola stazione radar mobile al centro dell'area aeroportuale di Ferrara: si trattava di un'antenna AMES 10 a dipoli, uno strumento di scarse prestazioni anche per l'epoca (risaliva alla battaglia d'Inghilterra), ma ideale per i primi esperimenti di avvistamento e riporto, grazie alle tabelle a muro e alle mappe su cui veniva aggiornata la situazione del traffico locale.\nLa stazione radar di Ferrara, denominata \"11\u00ba Posto di riporto e controllo\", dipendeva dal Comando della difesa aerea territoriale dell'Italia Settentrionale (1\u00ba Settore D.A.T.), che avrebbe avuto sede sull'aeroporto di Treviso-Sant'Angelo fino all'ottobre 1954.\nTra gli anni 1957 e 1961 il reparto, diventato \"Centro di riporto e controllo\" (CRC) con capacit\u00e0 di valutazione della minaccia aerea e potere di decisione d'intervento, vide l'introduzione di radar di ricerca e di quota pi\u00f9 robusti, affidabili, di facile manutenzione e di minore complessit\u00e0 d'impiego, con l'introduzione dei primi schermi \u201cPPI\u201d (Plan Position Indicator) per la lettura della posizione degli aeromobili in vista.\nIl 15 luglio 1972 il reparto trasfer\u00ec la propria sede operativa sull'aeroporto \"Giuseppe Veronesi\" di Poggio Renatico, dove venne riequipaggiato con il radar di produzione francese \u201cARES B\u201d, sensore tridimensionale (in grado cio\u00e8 di rilevare contemporanenamente radiale, distanza e quota) di media potenza e particolarmente resistente all'inganno e al disturbo elettromagnetico.\nContemporaneamente, fu introdotto il sistema \"NATO Air Defense Ground Environment\"(NADGE) gi\u00e0 in uso presso gli alleati, con l'implementazione di elaboratori elettronici Hughes e l'automazione nello scambio tra le reti di sorveglianza (creando di fatto un ombrello di controllo che andava dalla Norvegia alla Turchia) e nella registrazione in tempo reale dei tracciati radar su supporti digitali.\nIl gruppo radar.\nNel 1983 al sito radar di Poggio Renatico fu assegnato il titolo di Gruppo radar e acquis\u00ec la capacit\u00e0 di collegarsi e scambiare informazioni per via telematica e criptata con le piattaforme radar aviotrasportate AWACS.\nNel 1998, l'11\u00ba Gruppo radar (11\u00ba Gr.R.A.M.) viene incorporato nel centro operativo del Comando operativo delle forze aeree e, qualche anno pi\u00f9 tardi, nella Direzione operazioni aeree correnti dello stesso COFA, che nel frattempo aveva completato il suo trasferimento sul sedime poggese dalla precedente sede di Vicenza.\nIl Gruppo riporto e controllo difesa aerea.\nDal 1\u00ba novembre 2006 il Gruppo radar \u00e8 nuovamente un reparto autonomo, posto, al pari degli altri Gr.R.A.M., alle dipendenze del C.O.F.A. (gi\u00e0 Alto comando e dal 1\u00ba gennaio 2011 ridenominato Comando operazioni aeree alle dipendenze del Comando della squadra aerea), con la denominazione di \"Gruppo riporto e controllo difesa aerea\".\nNel 2010, in seguito alla riorganizzazione degli alti comandi dell'Aeronautica Militare, i gruppi radar sono stati posti alle dirette dipendenze del \"Centro coordinamento gruppi radar dell'A.M.\" (CCGRAM) del Comando operazioni aeree (COA) di Poggio Renatico, posto a sua volta nell'organigramma del Comando della squadra aerea di Centocelle.\nIl reparto ha aumentato le proprie capacit\u00e0 operative arrivando a sorvegliare tutto lo spazio aereo nazionale, nell'ambito del programma di riorganizzazione della forza armata che ha di recente visto la riconfigurazione degli altri G.R.A.M. in Squadriglie radar remote.\nGioved\u00ec 30 ottobre 2014, il GRCDA \u00e8 stato soppresso come ente autonomo e le sue funzioni sono state assorbite nell'ambito dell\"Air Control Centre\" (ARS) del Comando operazioni aeree (COA) di Poggio Renatico (FE). La trasformazione nella nuova realt\u00e0 operativa \u00e8 stata sancita a seguito dell'imminente adozione, da parte dell'Italia, del nuovo sistema di Comando e controllo NATO denominato Air Command and Control System (ACCS)\nDal 15 marzo 2017, a seguito della revisione ordinativa del COA, \u00e8 stato riorganizzato l\u2019ARS in Reparto Difesa Aerea Missilistica Integrata (DAMI), con funzioni di controllo e coordinamento, alle cui dipendenze \u00e8 stato posto l'11\u00ba Gruppo DAMI.\nOperativit\u00e0.\nDiversi sensori Early Warning presidiati e remoti, dislocati sul tutto il territorio italiano e nel territorio della vicina Slovenia (fonte?????) oltre agli assetti radar aerotrasportati (AWACS) di gestione interalleata NATO, costituiscono una rete di controllo i cui dati arrivavano alla sala operativa del GRCDA dando ai controllori una visione ottimale della situazione radar e consentendo una accurata identificazione di tutto il traffico aereo.\nEventuali minacce alla sicurezza o velivoli di incerta identificazione rendono necessaria una reazione, che il Gruppo predisponeva inviando un ordine di \"scramble\" agli assetti militari dislocati nelle basi dell'Aeronautica Militare.\nI mezzi in dotazione permettevano lo scambio di informazioni con gli enti di difesa aerea dei Paesi limitrofi e con gli enti sovraordinati della catena di comando nazionale e NATO, con l'obbiettivo fissato di mantenere quanto pi\u00f9 alto il livello di interconnessione, prontezza e flessibilit\u00e0 in tematica di sicurezza del volo.\nIl controllo dello spazio aereo italiano operato dal GRCDA comprendeva due missioni NATO di Air Policing, in collaborazione a giorni alterni con altri Paesi membri dell'Alleanza:"}
{"id": "1830760", "revid": "648716", "url": "https://it.wikipedia.org/wiki?curid=1830760", "title": "Galassia nana a spirale", "text": "Una galassia nana a spirale, o anche galassia nana spirale, \u00e8 la versione nana di una galassia a spirale. Le galassie nane sono caratterizzate da una bassa luminosit\u00e0, un piccolo diametro (meno di 5 kpc), bassa luminosit\u00e0 superficiale e scarsit\u00e0 di idrogeno molecolare. Queste galassie possono essere considerate una sottoclasse delle galassie a bassa luminosit\u00e0 superficiale.\nLe galassie nane spirali, in particolare le controparti nane delle galassie spirali di tipo Sa-Sc, sono molto rare; al contrario, le galassie irregolari nane e le versioni nane delle galassie di tipo Sm (considerate in termini di morfologia tra le galassie spirali e le irregolari, come la Grande Nube di Magellano), sono molto comuni.\nDistribuzione.\nGran parte delle galassie spirali nane sono distribuite al di fuori degli ammassi di galassie; si crede che le forti interazioni gravitazionali tra le galassie e le interazioni tra galassie ed il mezzo intergalattico degli ammassi possano distruggere il disco della gran parte delle galassie spirali nane. Non di meno, le galassie nane con una struttura simile a spirale sono state identificate nell'ammasso della Vergine e nell'ammasso della Chioma."}
{"id": "1830764", "revid": "309290", "url": "https://it.wikipedia.org/wiki?curid=1830764", "title": "Tord Gustavsen", "text": "Ha studiato al Conservatorio di Trondheim e all'Universit\u00e0 di Oslo. Ha compiuto diversi tour internazionali. Attualmente suona con un gruppo che porta il suo nome: Tord Gustavsen Trio. Il Trio \u00e8 composto Tord Gustavsen al pianoforte, Harald Johnsen al contrabbasso e Jarle Vespestad alla batteria. Con questa formazione ha registrato e pubblicato tre album, l'ultimo nell'aprile 2007.\nPrima della formazione del trio, Tord Gustavsen era molto coinvolto nella musica jazz norvegese. Partecip\u00f2 all'attivit\u00e0 di altri gruppi musicali, come la Silje Nergaard Band e l'Ulrich Drechsler Quartet. Nel 2003 fece un contratto con la casa discografica ECM, con la quale registr\u00f2 \"Changing Places\" che fu seguito, nel 2005 da \"The Ground\" e due anni dopo, a completamento della trilogia, da \"Being There\"."}
{"id": "1830770", "revid": "1601148", "url": "https://it.wikipedia.org/wiki?curid=1830770", "title": "Peter Asmussen", "text": "Inizia a scrivere nel 1989, collaborando con la televisione e la radio danesi. Divenuto celebre grazie alla collaborazione con Lars von Trier - sceneggiatura de \"Le onde del destino\" (\"Breaking the Waves\", 1986) -, ha realizzato inoltre diverse sceneggiature, fra cui quella del film Warriors of Love di Simon Staho (2009). Ha scritto oltre venti testi per il teatro. \nHa vissuto a Copenaghen. Il suo teatro \u00e8 stato tradotto e portato in scena in diversi paesi fra cui gli Stati Uniti d'America, la Francia e l'Italia.\nIn Italia si ricordano le produzioni di \"Isbrandt\" per la regia di Lorenzo Loris al Teatro Out di Milano, nel 2001 nell'ambito del Festival Oltre90, di \"Crimine\" per il Festival Internazionale Tramedautore di Milano, per la regia di Michela Blasi, nel 2005; e di \"La Spiaggia\" per \"La Fabbrica dell'uomo\" con Andrea Facciocchi, Gianni Palladino, Laura Ferrari, Cristina Scagliotti, regia di Michela Blasi prod. Outis/Extramondo (2007).\nQuattro delle drammaturgie di Peter Asmussen sono pubblicate nel volume \"Studi per esseri umani\", Editoria &amp; Spettacolo, Roma, 2005, per la cura di Tiziano Fratus. Il volume raccoglie: \"Sangue giovane\" (1993), \"Isbrandt\" (1997), \"Stanza con sole\" (1997), \"Crimine\" (2001)."}
{"id": "1830771", "revid": "6923", "url": "https://it.wikipedia.org/wiki?curid=1830771", "title": "Guerre seminole", "text": "Le guerre seminole, anche conosciute come le guerre di Florida, furono tre conflitti accaduti in Florida tra vari gruppi di nativi americani, collettivamente conosciuti come Seminole, e gli Stati Uniti. La prima guerra seminole dur\u00f2 dal 1817 al 1818; la seconda guerra seminole dal 1835 al 1842; e la terza guerra seminole dal 1855 al 1858. La \"seconda guerra seminole\", alla quale ci si riferisce spesso come \"la\" guerra seminole, fu il conflitto pi\u00f9 duraturo a cui parteciparono gli Stati Uniti tra la rivoluzione americana e la guerra del Vietnam.\nAntefatto.\nFlorida Coloniale.\nLa popolazione originaria della Florida era diminuita con l'arrivo degli europei nella regione. Gli amerindi avevano poca resistenza alle malattie importate dall'Europa. La soppressione delle rivolte degli indigeni da parte della popolazione spagnola la aveva ulteriormente ridotta nel nord della Florida.\nUna serie di attacchi che si estesero in tutta la penisola da parte dei soldati della provincia della Carolina e dei loro alleati indiani finirono con la vita di quasi tutti gli indigeni che abitavano quella terra dall'inizio del S. XVIII. Quando la Spagna consegn\u00f2 la Florida al Regno Unito nel 1763, gli spagnoli portarono i pochi superstiti indiani a Cuba.\nGruppi di diverse trib\u00f9 nel sud-est degli Stati Uniti iniziarono a muoversi nei terreni liberi in Florida. Nel 1715 gli Yamasee migrarono in Florida, come alleati degli spagnoli dopo il conflitto con le colonie inglesi. Anche i Creek, prima quelli delle zone di pianura e poi quelli delle Highlands, avevano iniziato ad avventurarsi in Florida. Una trib\u00f9 di lingua hitchiti (un'altra delle lingue muskogean diffuse nell'area), i Mikasuki, si stabilirono lungo quello che oggi \u00e8 il lago Miccosukee vicino a Tallahassee, mantenendo poi fino ad oggi la propria identit\u00e0 etnica. Un altro gruppo di lingua hitchiti guidato da un capo chiamato dagli Inglesi \"Cowkeeper\" (\"bovaro\") si stabil\u00ec in quella che \u00e8 oggi la contea di Alachua, una zona in cui gli spagnoli allevavano il loro bestiame nel XVII secolo. Una zona di queste era il famoso ranch chiamato \"Rancho de la Chua\", e divenne noto come \"Prairie Alachua\". Gli spagnoli di St. Augustine cominciarono a chiamare gli indiani del Alachua Creek \"cimarrones\", che in pratica significa \"selvaggi\" o \"scappati\", e questo \u00e8 probabile che abbia dato luogo a \"Seminole\". Questo nome \u00e8 dato anche ad altri gruppi in Florida, ma gli indiani si ritenevano come membri di trib\u00f9 diverse. Un altro gruppo che ha partecipato alla guerra Sem\u00ednole furono i Yuchi s, \"Indiani spagnoli\", chiamati cos\u00ec perch\u00e9 pensavano che discendevano dai calusas, che vivevano nei campi di pesca spagnoli/costa cubana della Florida.\nGli schiavi che raggiungevano la Florida spagnola erano liberi. Le autorit\u00e0 spagnole accoglievano gli schiavi nei loro territori e permisero loro di stabilirsi nella loro propria citt\u00e0 che chiamarono Fort Mose, nei pressi di San Agostino, formando milizie a difesa della citt\u00e0. Altri schiavi fuggiaschi si unirono a diverse \"bande\" di Seminole, a volte come schiavi, a volte come membri della trib\u00f9.\nIn ogni caso, l'onere della schiavit\u00f9 nella \u201cFlorida India\" \u00e8 stata considerevolmente pi\u00f9 leggera che nelle colonie inglesi. Nel 1858 Joshua Reed Giddings ha scritto in proposito: \"Loro hanno tenuto i loro schiavi in uno stato tra servit\u00f9 e libert\u00e0, gli schiavi di solito vivono con la famiglia ed occupano il tempo a loro piacimento, pagando il suo padrone ogni anno un piccolo stipendio a titolo di grano o di qualsiasi tipo di verdura. Questa classe di schiavi considerava la servit\u00f9 tra i bianchi con il massimo grado di orrore\u201d. Mentre la maggior parte degli schiavi che erano a Fort Mose and\u00f2 a Cuba, quando gli spagnoli consegnarono la Florida nel 1763, altri erano rimasti con le varie bande di indiani, e gli schiavi continuarono a fuggire dalla Carolina e dalla Georgia, in Florida. I neri che sono rimasti o che hanno successivamente aderito ai Seminole sono stati integrati nella loro trib\u00f9, imparato la loro lingua, preso il loro abbigliamento, e si sono sposati tra di loro. Alcuni di questi negri Seminole sono venuti alla ribalta come leader tribali.\nI primi conflitti.\nDurante la rivoluzione americana, i britannici - che controllavano la Florida\u00a0\u2013 assunsero i Seminole per attaccare gli insediamenti al confine con la Georgia. Questi fatti fecero s\u00ec che i Seminole diventassero nemici degli Stati Uniti. Nel 1783, come parte del trattato di Parigi, che ha concluso la guerra di indipendenza degli Stati Uniti, la Florida fu restituita alla Spagna. La Spagna non esercitava molto potere sulla Florida, lasciando solo una piccola guarnigione di soldati a San Agust\u00edn, San Marcos e Pensacola. E neanche la frontiera tra Florida e gli Stati Uniti era molto controllata. Ancora Mikasukis e altri gruppi sem\u00ednole occupavano zone a questo lato della frontiera degli Stati Uniti, mentre gli americani illegali emigrarono verso la Florida spagnola.\nNel 1763, i britannici divisero la penisola in due: Florida orientale e Florida occidentale e gli spagnoli mantennero tale divisione, quando la Florida torn\u00f2 ai suoi possessi nel 1783. La Florida Occidentale si estendeva dal fiume Apalachicola al fiume Mississippi. Insieme ai suoi possedimenti della Louisiana, dava alla Spagna il controllo della parte bassa di tutti i fiumi che attraversano gli Stati Uniti all'Ovest degli Appalachi. Oltre all'imperiosa necessit\u00e0 di espandersi, gli Stati Uniti volevano acquisire la Florida tanto per facilitare il libero commercio nei fiumi dell'ovest come per prevenire che la Florida fosse utilizzata come basi per un'invasione degli Stati Uniti per un Paese europeo.\nL'acquisto della Louisiana del 1803 mise lo sbocco del fiume Mississippi in mani americane, ma la maggior parte della Georgia, Alabama, Mississippi e Tennessee erano irrigati per fiumi che passavano attraverso la Florida Occidentale od Orientale per finire nel Golfo del Messico. Gli USA proclamarono che nell'acquisto del Louisiana era inclusa la Florida Occidentale a est del fiume Perdido, mentre la Spagna proclamava che la Florida Occidentale si estendeva a tutto il fiume Mississippi. Nel 1810, i residenti di Baton Rouge formarono un nuovo governo, s'impadronirono del forte spagnolo e chiesero la protezione degli Stati Uniti. Il Presidente James Madison autorizz\u00f2 William CC Claiborne, Governatore del Territorio di Orle\u00e1ns, a impadronirsi della Florida Occidentale, dal fiume Mississippi fino all'est del fiume Perdido, bench\u00e9 Claiborne occupasse solo la zona ovest del fiume Pearl, l'attuale limite orientale della Louisiana. Madison incaric\u00f2 George Mathews che si occupasse della Florida. Quando la petizione di dare il resto della Florida Occidentale agli USA fu revocata dal governatore, Mathews viaggi\u00f2 in Florida Orientale, in un tentativo di incitare ad una ribellione simile a quella avvenuta in Baton Rouge. I residenti della Florida Orientale erano contenti col loro modo di vita, creando cos\u00ec una forza di volontari, ai quali era stato promesso loro un lotto di terre, in Georgia. Nel marzo di 1812, questa forza \"di patrioti\", con l'aiuto di alcuni cannoni dell'Armata degli Stati Uniti si impadron\u00ec di Fernandina. Originalmente il sequestro di Fernandina era stato autorizzato dal presidente James Madison, ma negato pi\u00f9 tardi. I patrioti non poterono prendere il Castello di San Marcos a San Augustin, tuttavia, lo scoppio della guerra con la Gran Bretagna port\u00f2 finalmente all'incursione americana nella Florida Orientale. Nel 1813 una forza statunitense riusc\u00ec a strappare Mobile agli spagnoli.\nPrima che l'esercito patriota si ritirasse della Florida, i Sem\u00ednole, come alleati degli spagnoli, cominciarono ad attaccarli. Questi attacchi rinforzarono l'opinione americana che i Seminole erano nemici. La presenza di Seminole neri nel combattimento elev\u00f2 anche la vecchia paura di una ribellione di schiavi fra gli abitanti della Georgia dell'esercito patriota. A settembre 1812, una societ\u00e0 di volontari di Georgia attacc\u00f2 i Seminole che vivevano sulla prateria di Alachua ma con scarsi danni. All'inizio del 1813, una forza maggiore guid\u00f2 i Seminole dai loro villaggi sulla prateria di Alachua, uccidendo un migliaio di teste di bestiame bovino.\nPrima guerra Seminole.\nDurante la prima guerra Seminole, combattuta dal 1814 al 1818, questi ultimi indiani (i Seminole appunto) continuavano a dare accoglienza agli schiavi americani provenienti dalla Florida spagnola. \nA causa della situazione, intollerabile per il governo degli Stati Uniti d'America, quello che in precedenza era un acceso dibattito \"politico\" si trasform\u00f2 in aspre e violente lotte, che portarono anche all'incendio di vari villaggi e all'uccisione di molti indiani Seminole.\nAl termine della guerra, viene eletto presidente degli Stati Uniti Andrew Jackson che, gi\u00e0 avversario militare dei Seminole, fa pressioni sul Congresso per l'approvazione dell\"Indian Removal Act\".\nLe date di inizio e fine per la prima guerra Seminole non si conoscono con precisione. La fanteria dell'Esercito degli USA dice che dur\u00f2 dal 1814 fino al 1819. Un altro posto dell'Armata si riferisce a detta guerra dal 1817 al 1818. Infine, l'unit\u00e0 storica del 1\u00ba Battaglione, 5\u00ba di Artiglieria di Campagna descrive la guerra come qualcosa che accade solo nel 1818.\nGuerra Creek e il Forte Negro.\nIl successivo evento di notevole entit\u00e0 che coinvolse i Seminole della Florida fu la guerra Creek del 1813 -1814. Andrew Jackson si trasform\u00f2 in un eroe nazionale nel 1814 dopo la sua vittoria sui Creek \"Red Sticks nella battaglia di Horseshoe Bend. Dopo il suo trionfo, Jackson forz\u00f2 il trattato del Forte Jackson sui Creeks, derivando nella perdita da gran parte del territorio Creek al sud della Georgia e il centrosud dell'Alabama. In conseguenza, molti dei Creek che l\u00ec vivevano lasciarono Alabama e Georgia e andarono in Florida.\nBisogna tenere ugualmente in conto che nel 1814, i britannici, che erano in guerra, avevano inviato contemporaneamente rinforzi a Pensacola e altri posti della Florida Occidentale che incominci\u00f2 a reclutare indi alleati. Nel maggio del 1814, una forza britannica riusc\u00ec a salire per lo sbocco del fiume Apalachicola, distribuendo armi ai Seminole, Creeks e schiavi fuggitivi. I britannici avanzarono sopra fiume costruendo un forte in \"'Prospect Bluff\"'. I britannici e i loro alleati furono respinti in Mobile e una forza americana guidata dal generale Jackson dovette tirarli fuori da Pensacola. Tuttavia, i lavori per la costruzione del Forte di Prospect Bluff continuarono. Quando fin\u00ec la guerra, le forze britanniche abbandonarono la Florida Occidentale, eccetto il maggiore Edward Nicholls dei Royal Marines. Diresse l'approvvigionamento della forza con cannoni, fucili e approvvigionamenti, e disse agli indios che il trattato di Gand garantiva la devoluzione delle terre indiane perse durante la guerra, includendo le terre Creek in Georgia e Alabama. I Seminole non avevano interesse nel mantenere un forte quindi ritornarono ai loro posto di origine. Prima di andare via nell'estate del 1815, il maggiore Nicholls invit\u00f2 gli schiavi fuggitivi nella zona a prendere possesso del forte. Si sparse la voce sul forte, e non tard\u00f2 a essere chiamato il \"Forte Negro\" per i bianchi del Sud degli Stati Uniti che lo vedevano come un'ispirazione pericolosa per i loro schiavi motivandoli a scappare o ribellarsi.\nAndrew Jackson volle eliminare il Forte Negro, ma era in territorio spagnolo. Nell'aprile del 1816 inform\u00f2 il governatore della Florida Occidentale che se gli spagnoli non avessero eliminato il forte, lo avrebbe fatto lui. Il governatore replic\u00f2 che non aveva mezzi a sua disposizione per prendere il forte. Cos\u00ec, Jackson assegn\u00f2 al brigadier generale Edmun Pendleton Gaines il compito di trattare l'argomento del forte. Gaines ordin\u00f2 al colonnello Duncan Lamont Clinch di costruire il Forte Scout sul fiume Flint al confine nord della frontiera con la Florida. Gaines fece pubblica la sua intenzione di somministrare il Forte Scott da Nuova Orleans attraverso il fiume Apalachicola, il che significherebbe che sarebbe passato direttamente attraverso il territorio spagnolo e vicino al Forte Negro. Gaines disse a Jackson che usare il fiume Apalachicola per fornire il Forte Scott avrebbe permesso all'armata statunitense di vigilare i Sem\u00ednole del Forte Negro, e in caso di spari da l\u00ec alle barche di fornitura, avrebbero avuto la scusa perfetta per attaccarli.\nUna flotta di fornitura per il Forte Scott arriv\u00f2 da Apalachicola nel luglio del 1816. Clinch and\u00f2 sull'Apalachicola con una forza di pi\u00f9 di 100 soldati americani e circa 150 creek. La flotta di fornitura si trov\u00f2 con Clinch nel Forte Negro, e le due cannoniere con le sue rispettive flotte presero posizioni nel fiume di fronte al forte. I neri del forte spararono i suoi cannoni sui soldati statunitensi e i loro alleati creek. Gli americani risposero e al nono tiro sparato dalle sue cannoniere, una \"bomba calda\", una bomba di cannone al rosso vivo, atterr\u00f2 nella polveriera del forte. L'esplosione causata che si sent\u00ec a oltre 100 miglia di distanza (160\u00a0km) a Pensacola, abbatt\u00e9 il forte. Delle 320 persone che c'erano l\u00ec, pi\u00f9 di 250 morirono nell'atto e altri morirono di l\u00ec a poco a causa delle ferite. Dopo la distruzione del forte, l'esercito degli USA si ritir\u00f2 della Florida, ma gli occupanti statunitensi e i fuorilegge fecero retate contro i Seminole, ammazzando gli indios e rubando loro il bestiame. Il risentimento per gli assassini e i furti commessi per gli americani bianchi si estese tra i Seminole, dando luogo a rappresaglie, in questione il recupero del bestiame rubato dai coloni. Il 24 febbraio del 1817, i Seminole assassinarono la signora Garrett, una donna che viveva nella Contea di Camden (Georgia), e i suoi figli, uno di tre anni e gli altri di due mesi di et\u00e0.\nFowltown e il massacro di Scott.\nFowltown era un paese Mikasuki nel sudovest della Georgia, a circa 24\u00a0km (15 miglia) a est del Forte Scott. Il capo Neamathla di Fowltown entr\u00f2 in disputa col comandante del Fort Scott sull'uso della terra nel lato orientale del fiume Flint, reclamando la sovranit\u00e0 Mikasuki sulla zona. Le terre a sud della Georgia erano state cedute per i Creek nel Trattato del Forte Jackson, ma i Mikasukis non consideravano se stessi come Creek, non si sentivano obbligati dal trattato e non accettavano che i Creek avessero nessun diritto a cedere nessuna terra che appartenesse ai Mikasuki. Nel 1817, invi\u00f2 una forza di 250 uomini affinch\u00e9 attaccasse Neamathla. Il primo attacco fu respinto dai Mikasukis. Al giorno dopo, il 22 novembre di 1817, i Mikasukis furono espulsi dal loro territorio. Alcuni storiografi fissano la data dell'inizio della guerra con questo attacco su Fowltown. David Brydie Mitchell, ex governatore della Georgia che in quel momento lavorava come agente degli indiani (Indian Agent era una persona autorizzata a interagire con le trib\u00f9 indiane d'America in favore degli Stati Uniti) dichiar\u00f2 in una relazione al Congresso degli Stati Uniti che l'attacco a Fowltown aveva decretato l'inizio della prima guerra Seminole.\nUna settimana pi\u00f9 tardi una barca che portava forniture per il Forte Scott sotto il comando del Tenente R. W. Scott, fu attaccata nel fiume Apalachicola. Nella barca c'erano circa 40 o 50 persone, inclusi 20 soldati malati, 7 mogli di soldati e probabilmente qualche bambino (mentre alcuni relazioni segnalano che ci furono quattro bambini assassinati per i Seminole, non \u00e8 fatta loro nessuna menzione nelle prime relazioni del massacro e la sua presenza non \u00e8 stata mai confermata). La maggioranza dei passeggeri morirono nell'attacco. Una donna fu fatta prigioniera e solo sei superstiti arrivarono al forte.\nIl generale Gaines aveva ordini di non invadere la Florida, ma in seguito si modificarono per permettere intrusioni brevi. Quando arrivarono le notizie del massacro di Scott in Apalachicola a Washington, ordinarono a Gaines di invadere la Florida e perseguire gli indiani ma di non attaccare nessuna delle installazioni spagnole. Tuttavia, Gaines si diresse verso l'est della Florida per fare fronte ai pirati che avevano occupato Fernandina. Il Segretario per la Guerra John C. Calhoun ordin\u00f2 ad Andrew Jackson di condurre l'invasione della Florida."}
{"id": "1830775", "revid": "446353", "url": "https://it.wikipedia.org/wiki?curid=1830775", "title": "Ridotta", "text": "Nel gergo militare si definisce ridotta, o meno frequentemente ridotto, una fortificazione di minore importanza o comunque considerata secondaria. \nLa ridotta generalmente non \u00e8 mai isolata in un territorio, proprio in funzione della sua minore potenza, ma \u00e8 utilizzata come parte integrante di un sistema difensivo pi\u00f9 ampio, che il pi\u00f9 delle volte affianca alle stesse ridotte delle roccaforti, dei castelli o dei muri di difesa. Vi potevano trovar riparo soldati o materiali bellici.\nGli utilizzi sono gli stessi dei castelli o dei forti, sottolineando per\u00f2, data la scarsa potenza, la secondaria priorit\u00e0 degli obiettivi difesi.\nTipologie.\nLe ridotte, molto variabili nella storia per architettura e dimensione, si possono classificare in ridotte temporanee e ridotte stabili.\nLe ridotte temporanee sono le tipiche fortificazioni campali, create per l'uso in una battaglia o in una breve campagna militare, per essere poi smantellate o trasformate in ridotte stabili. Costruite generalmente in pochissimo tempo con materiali leggeri e facilmente trasportabili, quali legno, pietre trovate sul posto e impilate a secco, stoffe da tenda, etc., dato il carattere temporaneo, non erano particolarmente blindate e, pur concedendo all'occupante una superiorit\u00e0 tattica, erano facilmente espugnabili.\nPer ridotta temporanea si pu\u00f2 intendere anche quella fortificazione, sempre di carattere non definitivo, ricavata da un edificio preesistente (casali, ville padronali, torri di guardia, etc.) grazie a un suo potenziamento difensivo (creazione di feritoie per il tiro, muratura delle finestre, posizionamento di artiglieria, etc.). \nGli utilizzi delle ridotte temporanee generalmente si sintetizzavano in miglior controllo su punti strategici del campo di battaglia o della regione in guerra, accampamento per le truppe, postazioni difese per il tiro d'artiglieria, luoghi in cui effettuare una ritirata strategica.\nLe ridotte stabili sono sostanzialmente castelli, o piazzeforti di dimensioni e importanza minori, costruite con le stesse tecniche delle altre grandi opere difensive, da cui si distinguevano per minore dimensione, capacit\u00e0 di resistenza al nemico e soldati occupanti. Visto il carattere di inferiorit\u00e0 di una singola ridotta, non era difficile trovare in Europa ridotte stabili disposte in serie, per esempio intorno a una citt\u00e0, o comunque a loro volta controllate da altre opere difensive maggiori."}
{"id": "1830778", "revid": "767487", "url": "https://it.wikipedia.org/wiki?curid=1830778", "title": "Chiesa di San Bernardino da Siena (Amantea)", "text": "La chiesa di San Bernardino da Siena \u00e8 un luogo di culto cattolico del comune italiano di Amantea, in provincia di Cosenza in Calabria. \u00c8 situata a 34 metri sul livello del mare, nell'omonima via della cittadina tirrenica.\nLa chiesa, risalente alla prima met\u00e0 del Quattrocento e dichiarata monumento nazionale, \u00e8 affiancata da un altro luogo di culto pi\u00f9 piccolo un tempo sede dell'arciconfraternita dell'Immacolata Concezione, loratorio dei Nobili, e dal convento dei frati minori osservanti, fondato nel 1436 e nuovamente occupato dai frati a partire dal 1995, dopo la loro ultima partenza dall'edificio avvenuta nel 1861.\nStoria.\nLa fondazione: Quattrocento e Cinquecento.\nLa fondazione del convento amanteota dei frati minori osservanti in contrada Rota fu autorizzata da papa Eugenio IV con il \"Breve\" apostolico dato in Bologna il 24 settembre 1436: probabilmente il papa si interess\u00f2 della questione, di carattere meramente locale, grazie all'intervento del suo cameriere privato, il nobile amanteota Giovanni Cozza. I minori osservanti si erano gi\u00e0 installati in altre localit\u00e0 della Calabria, dove l'ordine era stato portato dal beato Tommaso Bellacci da Firenze: a Tropea e Cosenza nel 1421, a Mesoraca nel 1428, a Reggio Calabria nel 1431, a Cinquefrondi nello stesso 1436 di Amantea.\nIn tutti questi casi, i minori osservanti avevano occupato luoghi di culto abbandonati da altri ordini religiosi: ci\u00f2 avvenne probabilmente anche ad Amantea. Infatti il \"Breve\" apostolico firmato da Eugenio IV parla, come notato dallo studioso Francesco Sam\u00e0, di una \"licentia acceptandi\" (\"permesso di accettare\") il convento, ovvero un convento probabilmente gi\u00e0 esisteva e non bisognava costruirlo, poich\u00e9 l'Universit\u00e0 ed i cittadini di Amantea avevano offerto quei locali abbandonati agli osservanti. Inoltre, la vecchia campana della chiesa, conservata attualmente nel chiostro del convento, riporta un'iscrizione che data la prima fusione della stessa al 1404. Infine, lo studioso Alessandro Tedesco ha individuato in un atto notarile riguardante la realizzazione del dittico marmoreo per l'oratorio dei Nobili, datato 1491, la testimonianza che circa sessant'anni dopo l'installazione degli osservanti nel convento e la conseguente intitolazione della chiesa a san Bernardino da Siena, la popolazione continuava a chiamare la chiesa con l'antica denominazione di \"monasterium Sancti Francisci de Amantea\". Da tutto ci\u00f2, si deduce che i primi occupanti del convento erano stati alcuni frati minori conventuali che avevano abbandonato il convento francescano sito nel quartiere Catocastro ai piedi del castello di Amantea presso la chiesa di San Francesco d'Assisi, oggi in rovina.\nNel Quattrocento il convento fu oggetto di alcune visite illustri: infatti vi soggiornarono san Francesco di Paola, il minore osservante cosentino padre Antonio Scozzetta, morto ad Amantea in odor di santit\u00e0, il vicario generale dei minori osservanti Pietro di Napoli ed il duca di Calabria Alfonso II di Napoli.\nNel 1581 venne fondata l'arciconfraternita dell'Immacolata Concezione, una confraternita riservata ai soli nobili della citt\u00e0: i ceti pi\u00f9 bassi ed i marinai, invece, si radunavano nella confraternita del Santissimo Rosario. L'arciconfraternita dell'Immacolata Concezione scelse come propria sede la chiesa di San Bernardino, ed a partire dal 1592 inizi\u00f2 la costruzione dell'oratorio dei Nobili. Questo oratorio fu realizzato nel sito della cappella di giuspatronato della famiglia Cavallo, di recente imparentatasi con un'altra nobile famiglia amanteota, i Baldacchini, attraverso il matrimonio tra Giacomo Cavallo e Prudenza Baldacchini: furono proprio questi coniugi a commissionare, nel 1608, il proprio sepolcro da collocare nell'oratorio allo scultore messinese Pietro Barbalonga. Il Barbalonga fu richiamato all'oratorio dei Nobili nel 1619, quando il primo rettore dell'arciconfraternita, il nobile amanteota Fabrizio Mirabelli, gli commission\u00f2 il sepolcro di famiglia.\nSeicento e Settecento: tra terremoti e restauri.\nIl terremoto del 1638 danneggi\u00f2 gravemente la chiesa, determinando il crollo del campanile, che fu in seguito a pi\u00f9 riprese ricostruito e danneggiato da altri terremoti. Dopo la peste del 1656, l'arciconfraternita dell'Immacolata Concezione intraprese nuovi lavori nell'oratorio dei Nobili, ed i minori osservanti incominciarono a vendere lo spazio per singole sepolture o fosse familiari sotto il pavimento della chiesa, allo scopo evidente di \"fare cassa\" per il mantenimento del convento. Tra gli altri personaggi che furono sepolti nella chiesa ci furono il governatore di Amantea Giacinto Santucci (\u2020 1664), i castellani Antonio Spiriti (\u2020 1769), Pasquale Gabriele (\u2020 1787), Giuseppe Poerio (\u2020 1801), il soldato Casimiro Belluomo (\u2020 1785), il medico Ignazio de Fazio ed i suoi eredi e successori (dietro pagamento di un canone annuo di 10 carlini come stabilito nel 1672), il sacerdote Giovanni Battista Posa (dietro pagamento di 8 ducati come stabilito nel 1676), il nobile amanteota vescovo di Termoli Antonio Mirabelli (\u2020 1688).\nIl terremoto del 1783 danneggi\u00f2 gravemente la chiesa facendo crollare il campanile, ricostruito dopo il precedente sisma del 1638, e parte del portico d'ingresso.\nDurante l'assedio di Amantea del 1806-1807 ad opera dell'esercito francese comandato dai generali Guillaume Philibert Duhesme, Jean Reynier e Jean Antoine Verdier, gli assedianti si accamparono presso San Bernardino, sito fuori le mura cittadine, bombardando da questa piazza il castello di Amantea, che capitol\u00f2 solo il 7 febbraio 1807, dopo due mesi di assedio.\nIl convento, saccheggiato dai soldati francesi e svuotato dei frati, fu chiuso ufficialmente il 7 agosto 1809, dopo l'approvazione delle leggi eversive dei beni ecclesiastici nel Regno di Napoli. La propriet\u00e0 dell'immobile pass\u00f2 al demanio, che affitt\u00f2 la chiesa ed il convento al nobile amanteota Giulio Sacchi il 5 settembre 1812, dietro pagamento del canone annuo di 42.97 ducati (ma il valore stimato del complesso ammontava a quasi 5000 ducati). Il Sacchi trasform\u00f2 il convento nel proprio palazzo anche se ben presto, dopo la sconfitta di Napoleone Bonaparte, il congresso di Vienna, la fucilazione di Gioacchino Murat a Pizzo Calabro il 13 ottobre 1815 ed il ritorno di Ferdinando II di Borbone a Napoli, i frati minori osservanti tornarono in possesso del convento, ma solo per cedere la propriet\u00e0 dello stabile e della chiesa alla diocesi di Tropea, che chiam\u00f2 ad occuparlo la Congregazione del Santissimo Redentore, comunemente chiamata dei \"redentoristi\" o \"liguorini\": questi occuparono il convento l'11 febbraio 1833.\nL'abbandono ed il ripristino: dall'Ottocento al Duemila.\nI \"liguorini\" non furono ben accetti dalla popolazione amanteota, anche perch\u00e9 non erano in condizione di abitare stabilmente il convento, anche perch\u00e9 l'edificio era ormai in via di crollo: nel 1843 inizi\u00f2 addirittura una controversia tra i religiosi ed il Decurionato di Amantea in merito ad un corso d'acqua a carattere torrentizio che, a causa dell'inadempienza dell'amministrazione, aveva invaso le terre dei religiosi. Cos\u00ec gi\u00e0 nel 1842 l'arciconfraternita dell'Immacolata Concezione manifest\u00f2 il desiderio di acquistare il convento per destinarlo nuovamente a residenza dei frati minori osservanti, desiderio messo in atto solo nel 1847: del resto gi\u00e0 gli stessi \"liguorini\" nel 1845 convennero che era meglio riaprire il convento dei minori osservanti, data la loro impossibilit\u00e0 a presidiare il convento ed il danno che ne riceveva la comunit\u00e0 cristiana amanteota.\nNel 1851-1852 erano stati eseguiti dall'arciconfraternita alcuni necessari lavori di restauro alla chiesa, per un costo totale di 1366 ducati, e nel 1854 alcuni locali del convento furono affittati a famiglie private, mentre gran parte del fabbricato rimaneva in restauro. Nell'Ottocento venne anche costruito un auditorium sopra la navata sinistra, ad uso di sala di riunione e luogo di concerti. Ferdinando II di Borbone autorizz\u00f2 la riapertura del convento dei frati minori osservanti il 10 agosto 1855, ed il 7 novembre di quello stesso anno venne siglato l'atto notarile che prevedeva che l'arciconfraternita dell'Immacolata Concezione versasse per l'affitto del convento e della chiesa 25 ducati ai \"liguorini\" e che gli osservanti versassero la stessa somma all'arciconfraternita.\nIl convento venne definitivamente chiuso dopo l'Unit\u00e0 d'Italia in conseguenza del regio decreto legge eversivo dei beni ecclesiastici emanato il 12 febbraio 1861. Sebbene nel 1862 il prefetto di Cosenza avesse autorizzato i frati a rientrare a San Bernardino, essi non accolsero l'invito, probabilmente per scarsezza di individui, come era accaduto anche in altri conventi della provincia. L'edificio torn\u00f2 propriet\u00e0 del demanio, e fu danneggiato dal terremoto del 1905, il sisma che ebbe epicentro presso il Monte Poro nell'attuale provincia di Vibo Valentia in occasione del quale si \u00e8 registrato il pi\u00f9 alto valore strumentale della magnitudo mai riscontrato in Italia: a San Bernardino i danni si limitarono al crollo della sommit\u00e0 del campanile e del tetto della prima campata della chiesa.\nL'attuale aspetto della chiesa \u00e8 in larga parte dovuto agli interventi diretti da Gilberto Martelli nel 1953, che previdero il ripristino dell'antica ed essenziale architettura gotica a scapito degli altari marmorei barocchi posti nelle cappelle laterali, ed all'esterno la risistemazione del portico d'ingresso.\nQuesti interventi furono consolidati e rinnovati dagli ultimi restauri subiti dalla chiesa, all'inizio degli anno novanta, con la ripavimentazione dell'intero complesso in mattonelle quadrate di terracotta e la realizzazione degli impianti elettrici e d'illuminazione. Nel 1995 infatti i frati minori osservanti tornarono ad Amantea, dopo oltre un secolo di assenza.\nSe la chiesa, dipendente dalla parrocchia della collegiata di San Biagio, fu sempre officiata, nonostante le cattive condizioni del campanile e le copiose infiltrazioni d'acqua nella parete sud, il convento fu adibito a diversi usi: prima sede di alcuni uffici comunali, dell'archivio comunale e scuola secondaria di primo grado, poi centro di igiene mentale ed in seguito sede dell'azienda sanitaria locale, solo dopo i summenzionati lavoro dei primi anni novanta \u00e8 stato ripristinato ed adibito alla sua funzione originaria.\nDescrizione.\nLa chiesa.\nIl portico d'ingresso.\nIl portico d'ingresso della chiesa \u00e8 inquadrato tra il campanile e l'angolo nord-ovest del convento, quella che ospita l'oratorio dei Nobili: \u00e8 sopraelevato di due metri dal suolo, e vi si accede attraverso una scalinata che tende a restringersi verso l'alto. Gli interventi del 1953 hanno riportato il portico al suo originario aspetto quattrocentesco, con le cinque arcate ogivali sorrette da pilastri poligonali binati con capitelli a goccia montati su alti plinti, il tutto in arenaria locale: dopo il terremoto del 1783 infatti l'arcata centrale, quella d'accesso al portico, era stata trasformata a tutto sesto a mo' di serliana, con il beneficio che si rendeva visibile il portale d'ingresso della chiesa ma l'aspetto negativo di sconvolgere l'architettura del portico. In origine il portico era aperto su due lati, ma dopo il terremoto del 1638 lo spostamento del campanile impose la chiusura delle due arcate ogivali poste verso nord: gli interventi degli anni novanta hanno posto in luce i resti di queste arcate nella base della parete sud del campanile.\nDisassato rispetto alle arcate del portico si apre il portale d'ingresso in travertino della chiesa, che presenta un ampio arco ribassato, forse di ispirazione catalana, \"delineato da esili cordoli a fascio intervallati da zone lisce\". Altri portali che si affacciano sul portico sono quello della torre campanaria, un arco a tutto sesto di modesta architettura, quello del convento, un altro arco ribassato di modesta architettura realizzato parzialmente con elementi di restauro, e quello dell'oratorio dei Nobili: questo portale in arenaria \u00e8 invece un significativo esempio di architettura tardo rinascimentale. Esso si presenta infatti con un architrave incorniciato da paraste di ordine ionico decorate con un motivo ad ovoli o \"kyma ionici\", il tutto a sorreggere un'alta trabeazione: la data di realizzazione del portale, leggibile sulla rovinata iscrizione posta al centro della trabeazione, \u00e8 il 1592.\nLa facciata.\nLe essenziali linee della facciata a capanna della chiesa si elevano alle spalle del portico d'ingresso: al centro si apre una piccola monofora a sesto acuto, sovrastata dagli incavi nei quali fino al 1984 si trovavano dieci bacini ceramici disposti singolarmente a forma di croce latina. L'uso di inserire asimmetricamente pezzi ceramici o marmorei colorati nelle murature per \"spezzare\" la monotonia della parete a tinta unita \u00e8 attestato in molte costruzioni medioevali, come il quattrocentesco palazzo Ghisilardi Fava a Bologna o il campanile romanico della chiesa di San Pietro ad Albano Laziale: quello di San Bernardino ad Amantea \u00e8 tuttavia l'unico esempio quattrocentesco di questa pratica riscontrato nell'Italia meridionale. Le ceramiche amanteote sono da attribuire alla fabbrica di ceramiche spagnola di Manises, presso Valencia, che nel Quattrocento era il principale centro di produzione ed esportazione di ceramiche ispano-moresche. I bacini ceramici, sopravvissuti ai terremoti ed alle intemperie, furono rimossi dalla Soprintendenza Archeologica della Calabria il 5 aprile 1984, trasportati al Museo Archeologico Nazionale di Reggio Calabria e restituiti alla citt\u00e0 di Amantea solo nel 2005: oggi sono custoditi nel convento dei frati minori osservanti. Prima della collocazione dei piatti, era stata dipinta sull'intonaco una grande croce della quale erano visibili tracce ancora negli anni trenta quando Alfonso Frangipane sal\u00ec a visionare i bacini ceramici. Ad oggi dei bacini ceramici ne sono stati costruiti delle copie e poi inseriti all'inizio di gennaio del 2018.\nIl campanile.\nSi ignora l'aspetto del campanile quattrocentesco, che and\u00f2 completamente distrutto in seguito al terremoto del 1638. Nella successiva ricostruzione il campanile venne spostato sul lato settentrionale del portico d'ingresso. Dopo il terremoto del 1783 fu aggiunta alla sommit\u00e0 una cupoletta e i tre livelli vennero distinti con l'aggiunta di cornicioni sporgenti. La cupoletta, parzialmente crollata in occasione del terremoto del 1905, venne sostituita da un tetto a terrazza. La sommit\u00e0 del campanile si degrad\u00f2 rapidamente e alla fine degli anni settanta gran parte del terzo livello era scomparso, compreso l'orologio inserito nella finestra ad arco del terzo livello e visibile in alcune fotografie degli anni trenta. Il campanile ha assunto l'aspetto attuale, con la ricostruzione incompleta del terzo livello, con i lavori degli anni novanta.\nLa vecchia campana di bronzo \u00e8 oggi conservata nel chiostro del convento: un'iscrizione leggibile su di essa riferisce che fu fusa la prima volta nel 1404, dunque prima dell'arrivo dei frati minori osservanti e della costruzione della chiesa come la conosciamo noi, poi fu rifusa nel 1500 e quindi nel 1861.\nL'interno.\nLa navata centrale.\nLa navata centrale, che misura una trentina di metri di lunghezza ed una decina di metri di larghezza ed \u00e8 la pi\u00f9 grande delle due navate che costituiscono la chiesa, non \u00e8 divisa in campate, \u00e8 coperta da un tetto a capriate di legno a vista, ed \u00e8 separata dalla navata sinistra da cinque archi ogivali che appoggiano su pilastri a sezione quadrangolare in arenaria.\nLa navata \u00e8 illuminata da quattro monofore per lato, ma l'ultima monofora verso la controfacciata su entrambe le pareti \u00e8 pi\u00f9 corta: attualmente le monofore del lato sinistro sono cieche dopo la realizzazione avvenuta nell'Ottocento dell'auditorium posto sopra la navata sinistra.\nLungo le pareti della navata e sulla controfacciata sono stati messi in luce durante gli interventi degli anni novanta archi ciechi, sia ogivali che a tutto sesto, e tracce di pilastri non compatibili con l'attuale conformazione della chiesa, e dunque riferibili alla struttura della chiesa precedente all'arrivo dei frati minori osservanti nel 1436. Altre anomalie della struttura sono rappresentate dalla nicchia presente sulla parete sinistra della navata centrale tra gli archi della prima e della seconda campata, nella quale attualmente \u00e8 collocata la statua marmorea di san Francesco d'Assisi di bottega siciliana del XVI secolo, e dalla singolare sezione del pilastro posto tra la quarta e la quinta campata rispetto agli altri pilastri.\nSulla parete di fondo della navata presso l'arco trionfale d'accesso al presbiterio sono collocati il busto, l'iscrizione e lo stemma di famiglia del nobile amanteota vescovo di Termoli Antonio Mirabelli.\nLa navata sinistra.\nLa navata sinistra si presenta divisa in sei campate di cui la prima anomala, poich\u00e9 \u00e8 divisa dalla navata sinistra da un muro: il che ha fatto ipotizzare allo studioso Alessandro Tedesco che potesse trattarsi di una cappella cinquecentesca dell'arciconfraternita dell'Immacolata Concezione. In generale, c'\u00e8 una certa disomogeneit\u00e0 tra le varie campate: al di l\u00e0 dello spessore dei pilastri, irregolare tra la prima e la seconda campata e fra la terza e la quarta, le ultime tre campate presentano una copertura a volta a crociera con costolonature in arenaria, mentre le prime tre sono prive di costolonature. Questo farebbe pensare che la navata sia frutto dell'unione di varie cappelle private di giuspatronato, ipotesi avvalorata dalla presenza degli stemmi delle famiglie nobiliari amanteote dei Carratelli e dei Di Lauro rispettivamente nella quinta e nella sesta campata e da un'iscrizione murata nella prima campata facente riferimento al nobile amanteota Tiberio Cavallo posta accanto ad un mascherone comunemente identificato con il \"Sol Invictus\".\nDalla sesta campata attraverso una botola si accede all'unico ambiente sepolcrale ancora accessibile della chiesa, quello anticamente riservato ai frati minori osservanti. Infine, da notare che sopra le volte a crociera della navata sinistra \u00e8 stato realizzato nell'Ottocento un auditorium, che venne coperto con un tetto a capriate di legno simile all'originale durante gli interventi del 1953. Nella prima campata \u00e8 collocata una \"Madonna col Bambino\" di marmo di Carrara opera di Antonello Gagini, datata 1505 e commissionata da un tale Nicola d'Archomano cittadino amanteota: questa opera, per la ricchezza e la plasticit\u00e0 del panneggio e per il particolare effetto di alcune parti incompiute raggiunge \"un esito espressivo ragguardevole\", secondo lo studioso Enzo Fera. Il Gagini scolp\u00ec altre statue dello stesso soggetto anche a Mesoraca, Morano Calabro e Nicotera, prima di partire per Roma dove lavor\u00f2 con Michelangelo Buonarroti alla tomba di papa Giulio II presso la basilica di San Pietro in Vincoli.\nPrima degli interventi del 1953 la navata sinistra era arricchita da numerosi altari laterali marmorei, dei quali negli anni trenta si distinguevano quello della seconda campata e quello di santa Lucia da Siracusa, fatti di marmi verdi locali.\nIl presbiterio.\nIl presbiterio, orientato verso est come nella tradizione paleocristiana e mendicante, \u00e8 posto sei gradini pi\u00f9 in alto rispetto al pavimento moderno della chiesa, ed \u00e8 aperto da un grande arco trionfale ogivale in arenaria: \u00e8 di pianta quadrangolare coperto da una volta a crociera con costolonature poggianti su capitelli \"a crochet\" o ad uncino tipici dell'architettura gotica, e non si presenta particolarmente luminoso, forse anche a causa dell'accecamento di una delle tre monofore che lo illuminavano, per via della costruzione ottocentesca dell'auditorium.\nL'accesso dal presbiterio al coro \u00e8 realizzato sulla parete settentrionale attraverso un semplice arco a tutto sesto, mentre sulla parete meridionale, oltre all'accesso alla sagrestia, si ha un esempio di nicchia-credenza per custodire le ampolline dell'acqua e del vino e le pissidi delle ostie da consacrare. durante la celebrazione eucaristica. La finestra rettangolare strombata posta sulla parete di fondo del presbiterio \u00e8 occupata da una vetrata collocatavi negli anni novanta raffigurante il cristogramma IHS (simbolo di san Bernardino da Siena), con un sole a dodici raggi che sta per i dodici apostoli.\nL'oratorio dei Nobili.\nL'oratorio dei Nobili \u00e8 situato nell'angolo nord-ovest del convento: \u00e8 formato da un'unica navata, ed \u00e8 coperto da un soffitto piatto a travi di legno. L'illuminazione gli proviene da due finestroni posti sulla parete destra. Il piccolo luogo di culto venne costruito nel 1592, a giudicare dall'iscrizione mal leggibile sul fastoso portale d'ingresso sopra descritto, come luogo di riunione dell'arciconfraternita dell'Immacolata Concezione, destinata ai nobili della citt\u00e0. Il locale dell'oratorio \u00e8 diviso da una sorta di arco trionfale che delimita l'area presbiteriale dall'area destinata ai fedeli: su quest'arco nel 2003 sono stati dipinti in due tavolette ovoidali un'immagine dell'Immacolata Concezione e lo stemma dell'arciconfraternita.\nL'altare dell'oratorio \u00e8 opera dello scultore messinese Pietro Barbalonga, al quale si deve la realizzazione delle paraste di ordine ionico e della piccola statua marmorea della Madonna col Bambino (detta \"del pane\") posta sopra l'architrave: quest'ultima per\u00f2 sarebbe attribuibile anche ad un anonimo artista calabrese del Trecento. Al centro dell'altare \u00e8 collocata la \"Nativit\u00e0 di Nostro Signore\", pala d'altare marmorea attribuita da Alessandro Tedesco a Pietro Bernini e da Alfonso Frangipane ed Enzo Fera a Rinaldo Bonanno: quel che \u00e8 certo \u00e8 che si tratta di un'opera del XVI secolo. Ai lati dell'altare, in due nicchie, \u00e8 stato collocato il dittico marmoreo dell'Annunciazione di Francesco di Cristofano da Milano, commissionato nel 1491 dai frati.\nPresso l'altare si conserva ancora un piccolo frammento dell'antico pavimento dell'oratorio e dell'intero complesso di San Bernardino, in ciottoli di mare bianchi e neri. Sempre sotto l'altare attraverso una botola si accede alla cripta dell'oratorio, che si estende sotto lo stesso per tutta la sua lunghezza. Lungo la navata sono apposti gli stemmi delle famiglie nobiliari amanteote storicamente membri dell'arciconfraternita: nel 2000 le famiglie rappresentate nell'arciconfraternita erano quelle degli Amato, dei Carratelli, dei Cavallo, dei Cavallo Marcello, dei Cavallo Marincola, dei Di Lauro, dei Mileti e dei Mirabelli Centurione.\nIl convento.\nIl chiostro del convento \u00e8 a pianta quadrangolare, delimitato per tre lati da arcate ogivali rette da pilastri a sezione quadrangolare in arenaria, e per il quarto verso la chiesa da arcate a tutto sesto su pilastri a sezione circolare di stile aragonese. Lo studioso Alessandro Tedesco nota come gli archivolti posti agli angoli del chiostro siano arricchiti da capitelli con motivi vegetali \"di indiscutibile ispirazione classica\".\nIl convento \u00e8 stato ristrutturato completamente negli anni novanta, in occasione del ritorno dei minori osservanti nel 1995: nel corso dei lavori, sono venute alla luce numerose testimonianze archeologiche che sono state rese visibili attraverso una copertura a pannelli di vetro sul pavimento del piano terra. Sono venute alla luce infatti murature e una fitta rete di canalizzazioni appartenenti probabilmente all'antico convento preesistente a quello dei Minori Conventuali."}
{"id": "1830781", "revid": "339392", "url": "https://it.wikipedia.org/wiki?curid=1830781", "title": "Prima guerra Seminole", "text": ""}
{"id": "1830782", "revid": "1543377", "url": "https://it.wikipedia.org/wiki?curid=1830782", "title": "L'invenzione della morte", "text": "L'invenzione della morte \u00e8 la traduzione italiana di un romanzo scritto dallo scrittore, sceneggiatore, giornalista, saggista, regista e intellettuale canadese Hubert Aquin e pubblicato in Canada nel 1991 con il titolo \"L'invention de la mort\". \nScritto nel 1959, all'et\u00e0 di trent'anni, \u00e8 il primo romanzo di Aquin, , \"L'invenzione della morte\" \u00e8 rimasto inedito fino al 1991. \"L'invenzione della morte\" getta una luce critica sulla valutazione del lavoro di Hubert Aquin, in particolare in riferimento al romanzo \"Prochain \u00e9pisode\" (\"Prossimo episodio\"), a lungo considerato come il suo primo romanzo. Adulterio, gelosia e suicidio diventeranno i temi ricorrenti in Hubert Aquin, la cui intera opera \u00e8 gi\u00e0 in fase di sviluppo in questo libro che tesse un ponte tra gli scritti giovanili e la maturit\u00e0.\nNel 1952, Hubert Aquin tenta un'incursione nella scrittura del romanzo con Les R\u00e9dempteurs, racconto di un suicidio collettivo di ispirazione biblica che \u00e8 stato di volta in volta qualificato come romanzo, novella lunga e favola. Tuttavia, nel 1955, Aquin giudica che il proprio stile sta evolvendo \u201cverso un'espressione pi\u00f9 diretta, meno poetica di prima).\u201d. Ritira quindi il manoscritto che chiamava il suo \u201cpeccato di giovent\u00f9\u201d. Due progetti di romanzi datati maggio 1955 e maggio 1957 testimoniano una volta ancora questo desiderio di divenire romanziere. Nel maggio 1959, Aquin fa finalmente apparire Les R\u00e9dempteurs tra gli \u00c9crits du Canada fran\u00e7ais (vol. V, Montr\u00e9al 1959, pp.\u00a045\u2013114). In questo stesso anno, all'et\u00e0 di 30 anni, incomincia infine il suo primo romanzo: L'invention de la mort. Questo romanzo, probabilmente scritto dal 1959 al 1961, verr\u00e0 pubblicato solo nel 1991, cio\u00e8 quattordici anni dopo il suicidio di Aquin.\nTrama.\nTra disperazione e follia, il giornalista Ren\u00e9 Lallemant ripercorre le tappe della sua relazione con Madeleine Vallin e rappresenta parallelamente il processo spietato della sua grande difficolt\u00e0 esistenziale. Gelosia, adulterio, delirio e suicidio, temi ricorrenti nell'opera di Aquin, vanno a comporre un . "}
{"id": "1830786", "revid": "1305772", "url": "https://it.wikipedia.org/wiki?curid=1830786", "title": "Luigi Tommaso Belgrano", "text": "Biografia.\nCavaliere del Regno, coevo dello storico Marcello Staglieno, con cui ha collaborato, si \u00e8 occupato in particolare della storia della Repubblica di Genova, raccontando la perdita definitiva dell'indipendenza della Repubblica Ligure dopo il congresso di Vienna del 1814.\n\u00c8 stato curatore anche delle \"Tavole genealogiche a corredo della illustrazione del registro arcivescovile\", pubblicate negli Atti della Societ\u00e0 Ligure di Storia Patria, con cui collabor\u00f2 a lungo e di cui fu segretario generale, pubblicate nel 1873.\nRicopr\u00ec la carica di vicesegretario della Sezione di Storia dell'Archivio storico italiano della Deputazione toscana di storia patria e di segretario dal 1886 dell'Istituto storico italiano.\nTenne un carteggio con studiosi dell'Archivio di Stato ed insegn\u00f2 alla Scuola genovese di Paleografia. Per l'Istituto Storico Italiano cur\u00f2 in pi\u00f9 volumi, con Cesare Imperiale, la pubblicazione degli \"Annali genovesi di Caffaro e de' suoi continuatori dal 1174 al 1224\", edita dalla Tipografia del Regio Istituto Sordo-Muti di Genova nel 1901.\nStudioso colombiano.\n\u00c8 stato anche uno studioso di cose colombiane redigendo, con Staglieno il testo \"Documenti relativi a Cristoforo Colombo e alla sua famiglia\", volume compilato sulla base di documentazione raccolta dai due ricercatori. Tale libro venne pubblicato la prima volta in \"Raccolta di Documenti e studi pubblicati dalla Reale Commissione Colombiana pel quarto centenario dalla scoperta dell'America\", Roma, Ministero della Pubblica Istruzione, 1896.\nRiguardo al navigatore scrisse anche - sempre con Staglieno - \"Il Codice dei Privilegi di Cristoforo Colombo\", pubblicato la prima volta nel 1893, auspice lo stesso Ministero della Pubblica Istruzione e sempre in coincidenza con il quattrocentesimo anniversario della scoperta dell'America.\nCollabor\u00f2 con lo storico Cornelio Desimoni alla pubblicazione dell'importante carta nautica trecentesca nota in tutto il mondo con il nome del collezionista Tammar Luxoro (oggi conservata dal Comune di Genova), e ad altri studi su Atlanti e portolani nella storia della cartografia medievale.\nAltre opere.\nFra le altre opere di Belgrano si segnalano (nota: ove non specificato, la prima pubblicazione \u00e8 avvenuta a Genova):"}
{"id": "1830787", "revid": "1374756", "url": "https://it.wikipedia.org/wiki?curid=1830787", "title": "Wonderful Town", "text": "Wonderful Town \u00e8 un musical di Broadway che vinse alla sua prima performance, nel 1953, 5 Tony Awards, tra cui quello di Miglior musical. Il musical gi\u00e0 apparso prima come commedia in teatro per il Broadway theatre dal 26 dicembre 1940 con Shirley Booth e Richard Quine (sostituito da Henry Jones nelle riprese) arrivando a 864 recite, prende spunto dal romanzo semi autobiografico di Ruth McKinney che lo aveva scritto insieme a Joseph Fields e Jerome Chodorov e poi come \"Mia sorella Evelina\". Frutto del talentuoso compositore Leonard Bernstein, il musical viene curato per la stesura dei testi da Betty Comden e Adolph Green, e da Joseph A. Fields e Jerome Chodorov per la redazione del libretto.\nTrama.\nUna guida sta illustrando ad alcuni turisti la vivace e colorata Christopher Street (Greenwich Village, New York).\nEntrano in scena Ruth ed Eileen Sherwood, due avvenenti sorelle che arrivano dall'Ohio a cercare fortuna nel mondo dello spettacolo. Ruth, con un carattere che la porta cronicamente ad allontanare i suoi pretendenti, vorrebbe scrivere, mentre Eileen, dotata di gran fascino e corteggiata da molti, vorrebbe fare l'attrice.\nLa storia vede annodarsi vari intrecci amorosi in cui Eileen \u00e8 la catalizzatrice, parallelamente Ruth vede frustrato ogni tentativo di veder valorizzati i suoi scritti.\nIl cuore delle due giovani si scontra nel giovane Bob Baker, che lavora in una rivista di racconti brevi; alla fine Ruth conquister\u00e0 l'amore di Bob e la notoriet\u00e0 grazie a una storia su dei marinai brasiliani, protagonisti di una scatenata conga lungo Christopher Street, mentre Eileen dopo un rocambolesco episodio che la vedr\u00e0 in carcere, debutter\u00e0 come cantante al Village Vortex, celebrando l'amore trovato dalla sorella nel finale \"It's Love\".\nProduzioni principali.\nDopo l'anteprima del 19 gennaio 1953 a New Haven la prima di Broadway \u00e8 stata il 25 febbraio diretta dal compositore.\nNel cast figuravano l'attrice Rosalind Russell (che vinse il Tony come miglior attrice di musical), Edie Adams, Cris Alexander, Jordan Bentley, Dort Clark, George Gaynes ed Henry Lascoe, diretti dal regista George Abbott con la coreografia di Donald Saddler (vincitore anch'egli nella categoria miglior coreografo) arrivando a 559 recite.\nNelle repliche Carol Channing rimpiazza la Russell.\nDal 25 febbraio 1955 ha la prima per il Teatro del West End di Londra con Shani Wallis arrivando a 207 recite.\nNel 1958 viene trasmessa dalla televisione CBS con la Russell e Sydney Chaplin.\nNel 1967 il musical torna in scena per tre settimane al New York City Center, con Elaine Stritch nel ruolo di Ruth.\nNel 1977 il musical va in tourn\u00e9e per gli Stati Uniti con Lauren Bacall nel ruolo di Ruth e George Hearn in quello di Robert Baker.\nNel 1983 Donna McKechnie interpreta Ruth nella produzione della Long Beach Civic Light Opera di Long Beach.\nDal 7 agosto 1986 \"Wonderful Towns\" va in scena al Queen's Theatre di Londra per 267 repliche, con Maureen Lipman nel ruolo di Ruth. Il revival e la Lipman ottennero vasti consensi ed entrambi furono candidati al prestigioso Laurence Olivier Award.\nNel 2003 torna a Broadway con Donna Murphy e Jennifer Westfeldt arrivando a 497 recite con Brooke Shields nelle repliche.\nNel 2005 il musical va in scena in versione concertistica alla Royal Albert Hall con Kim Criswell nel ruolo di Ruth e Audra McDonald in quello di Eileen.\nNel 2012 \"Wonderful Town\" and\u00f2 in tourn\u00e9e negli Stati Uniti con Michael Xavier nel ruolo di Robert Baker."}
{"id": "1830791", "revid": "827882", "url": "https://it.wikipedia.org/wiki?curid=1830791", "title": "Lebkuchen", "text": "I Lebkuchen (conosciuti anche come Pfefferkuchen, Gew\u00fcrzkuchen e pi\u00f9 anticamente come Honigkuchen) sono biscotti speziati, tipici nella zona di lingua tedesca, come in Germania, l'Austria, la Svizzera tedesca ed in Alto Adige, la Boemia e la Polonia. Sono una specialit\u00e0 tradizionalmente natalizia.\nVarianti.\nLa ricetta dei \"Lebkuchen\" non \u00e8 standard, ma ne esistono decine di variazioni, a seconda delle regioni. I \"Lebkuchen\" per antonomasia sono comunque quelli di Norimberga, (seguiti da quelli di Aquisgrana, gli Aachener Printen), di cui gli ingredienti sono frutta secca (nocciole, noci o mandorle), agrumi canditi, uova, miele, farina, zucchero, marzapane e varie spezie come cannella, anice, zenzero, pimento, chiodi di garofano, noce moscata. Spesso i \"Lebkuchen\" vengono ricoperti di cioccolata o di glassa."}
{"id": "1830800", "revid": "154893", "url": "https://it.wikipedia.org/wiki?curid=1830800", "title": "Big Crash", "text": ""}
{"id": "1830813", "revid": "254059", "url": "https://it.wikipedia.org/wiki?curid=1830813", "title": "Alessandra Boarelli", "text": "Biografia.\nFiglia di Felice Re, si trasfer\u00ec a Verzuolo (CN) dopo il matrimonio con Emilio-Giovanni Boarelli, uomo di nobile famiglia oltrech\u00e9 sindaco della cittadina cuneese. Ebbe con lui tre figli: Isabella, Luisa e Clemente-Maria (ultimogenito, nato nel 1870).\nAppassionata di alpinismo, tent\u00f2 una prima salita al Monviso nel 1863 anticipando di qualche giorno Quintino Sella, dovendo per\u00f2 rinunciare a causa del maltempo. Ritent\u00f2 l'impresa l'anno successivo, ed il 16 agosto 1864 fu la prima donna a salire sulla vetta del Monviso. Insieme a lei, giunse in vetta anche un'altra donna, la damigella quattordicenne Cecilia Filia, figlia di un notaio di Casteldelfino. Facevano parte della spedizione anche il parroco di Casteldelfino, don Carlo Galliano, ed altri due alpinisti, i signori Mainardi e Richard.\nL'impresa della Boarelli suscit\u00f2 clamore in seno al mondo alpinistico italiano, venendo per\u00f2 minimizzata dagli organi ufficiali:\nAd Alessandra Boarelli \u00e8 dedicato il Bivacco Boarelli, alla base del versante Sud del Monviso, presso i Laghi delle Forciolline, sulla via di accesso al Monviso da Castello di Pontechianale."}
{"id": "1830815", "revid": "334616", "url": "https://it.wikipedia.org/wiki?curid=1830815", "title": "Gruoch di Scozia", "text": "Non si conoscono con esattezza le date di nascita e di morte, si pu\u00f2 dire che visse nell'XI secolo.\nPrima del 1032 Gruoch \u00e8 stata sposata con Gille Coemg\u00e1in, \"mormaer\" di Moray, con quale ha avuto almeno un figlio, Lulach mac Gille Coemg\u00e1in, il futuro re Lulach di Scozia. Gille Coemg\u00e1in \u00e8 stato ucciso nel 1032, bruciato in una sala con cinquanta dei suoi uomini. \nGruoch spos\u00f2 quindi re MacBeth di Scozia divenendo regina consorte di Scozia, non si conosce la data del matrimonio e non si conoscono figli nati dalla loro unione.\nLa vita di Gruoch \u00e8 stata il modello su cui William Shakespeare ha creato Lady Macbeth."}
{"id": "1830816", "revid": "599013", "url": "https://it.wikipedia.org/wiki?curid=1830816", "title": "Agnar (mitologia)", "text": "Agnar \u00e8 un personaggio della mitologia norrena, figlio di Hr\u00f3arr e \u00d6gn, che compare nella saga norrena chiamata \"Hr\u00f3lfs saga kraka ok kappa hans\".\nQuando Hr\u00f3arr e Helgi (suo fratello) uccisero lo zio Fr\u00f3\u00f0i, ottennero il trono di Danimarca. Tuttavia Hr\u00f3arr rinunci\u00f2 ad essere re e si trasfer\u00ec in Northumbria, dove spos\u00f2 \u00d6gn figlia del re Nor\u00f0ri; Helgi divenne perci\u00f2 l'unico re di Danimarca e diede in dono al fratello un prezioso anello, cimelio di famiglia.\nTuttavia un altro membro della famiglia desiderava una parte dell'eredit\u00e0 di Halfd\u00e1n, padre di Hr\u00f3arr e Helgi, e cio\u00e8 il figlio della sua figlia primogenita Sign\u00fd, Hr\u00f3kr. Egli si rec\u00f2 prima da Helgi, che per\u00f2 rifiut\u00f2 di dargli un terzo del regno; poi and\u00f2 in Northumbria a reclamare almeno l'anello di Hr\u00f3arr. Quando questi rifiut\u00f2 di darglielo, Hr\u00f3kr chiese di poterlo almeno vedere, poi l'afferr\u00f2 e lo gett\u00f2 nell'acqua; Hr\u00f3arr si infuri\u00f2 moltissimo, fece tagliare i piedi di Hr\u00f3kr e lo risped\u00ec indietro alle sue navi. Hr\u00f3kr non riusc\u00ec a sopportare un tale affronto, cos\u00ec torn\u00f2 con una grande armata e uccise Hr\u00f3arr; Helgi vendic\u00f2 poi il fratello tagliando anche le braccia di Hr\u00f3kr.\nIl figlio di Hr\u00f3arr e cugino di Hr\u00f3kr, Agnar, in seguito recuper\u00f2 l'anello dall'acqua, e con quest'impresa guadagn\u00f2 grande fama; si dice che Agnar divenne anche pi\u00f9 grande del padre.\nCi sono due versioni della leggenda: infatti, oltre che nella \"Hr\u00f3lfs saga kraka ok kappa hans\", questi personaggi appaiono anche nel poema epico anglosassone \"Beowulf\". I nomi sono per\u00f2 diversi: \"Hr\u00f3arr\" nella saga corrisponde a \"Hro\u00f0gar\" nel poema, \"Helgi\" a \"Halga\", \"Halfdan\" a \"Healfdene\"; inoltre si suppone che anche \u00d6gn, figlia di un re dell'Inghilterra, sia da identificare con Wealh\u00feeow, che alcune fonti (\"Saga degli Skj\u00f6ldungar\") e il nome della sua famiglia (i Wulfing, identificabili forse con i Wuffing dell'Anglia orientale) dicono essere originaria dell'Inghilterra. Perci\u00f2 di conseguenza Agnar (figlio di Hr\u00f3arr e \u00d6gn) potrebbe essere identificato con Hre\u00f0ric e Hro\u00f0mund (figli di Hro\u00f0gar e Wealh\u00feeow); non ci sono tuttavia tracce della leggenda del ritrovamento dell'anello narrata dalla \"Hr\u00f3lfs saga kraka ok kappa hans\" nelle storie che riguardano i due fratelli."}
{"id": "1830817", "revid": "16861458", "url": "https://it.wikipedia.org/wiki?curid=1830817", "title": "Ridotte", "text": ""}
{"id": "1830825", "revid": "293377", "url": "https://it.wikipedia.org/wiki?curid=1830825", "title": "Ronny (calciatore)", "text": "\u00c8 il fratello minore di Raffael Caetano de Ara\u00fajo, anch'egli calciatore.\nRecord.\nAbile tiratore di punizioni, cui conferiva curvature ardite e grande forza, superando a volte i 140\u00a0km/h, il 26 novembre 2006, in un incontro di Primeira Liga tra il Naval e lo Sporting Lisbona, ha segnato un gol su calcio di punizione grazie a un tiro che ha raggiunto i 221\u00a0km/h, stabilendo cos\u00ec il record per il tiro pi\u00f9 potente di sempre. Sono stati nettamente battuti i record di David Hirst (che colp\u00ec una traversa a 193\u00a0km/h), Steven Reid e Arjen Robben (entrambi in gol a 189\u00a0km/h).\nSpesso schierato come terzino sinistro era bravo a svolgere entrambe le fasi: sia difensiva sia offensiva, presentava un'ottima spinta e una buona tecnica individuale col passare degli anni \u00e8 stato adattato anche come esterno sinistro in un centrocampo a 4."}
{"id": "1830827", "revid": "17916885", "url": "https://it.wikipedia.org/wiki?curid=1830827", "title": "Cosmodromo", "text": ""}
{"id": "1830828", "revid": "40028", "url": "https://it.wikipedia.org/wiki?curid=1830828", "title": "Underflow", "text": "Il termine underflow pu\u00f2 avere diverse accezioni e significati:"}
{"id": "1830829", "revid": "767487", "url": "https://it.wikipedia.org/wiki?curid=1830829", "title": "Concerto per pianoforte e orchestra n. 15 (Mozart)", "text": "Il Concerto per pianoforte e orchestra n. 15 (K450) \u00e8 un'opera di Mozart del 1784 che ha avuto la prima assoluta a Vienna il 15 marzo 1784 con il compositore al pianoforte e replicata il 24 marzo successivo.\nOrchestrazione.\nIl concerto in Si bemolle maggiore \u00e8 scritto per un'orchestra di:\nComposizione.\nIl concerto fu scritto nel marzo del 1784. Nonostante la chiarezza formale e la ricorrenza ad un'orchestra di piccole dimensioni, questo concerto \u00e8 tra i pi\u00f9 difficili del Maestro.\nMozart stesso era del parere di avere composto una pagina di ardua esecuzione, come scrisse al padre in questa lettera, riferendosi al k.450, al k. 451 e al k.449:\n\u00ab... con questi concerti mi sono conquistato grande credito, tra cui il successo pi\u00f9 grande \u00e8 stato il concerto che ho dato in teatro; Ho composto due grandi concerti (k. 450/451)[...] che hanno suscitato un grandissimo applauso. Io stesso li considero i lavori migliori che abbia mai composto. Quello in si bemolle \u00e8 pi\u00f9 difficile[...]\u00bb\nStruttura.\nAllegro.\nIl primo movimento \u00e8 un'ampia pagina che segue con rigore la struttura classica formale; inizia con i fiati in note doppie, sostenute dai bassi con funzione di continuo, ma l'entrata degli archi porta la sezione in un ampio e vitale passaggio, di scrittura palesemente mozartiana.\nL'entrata del pianoforte non \u00e8 subito sul prima tema, bens\u00ec su una sezione virtuosistica a carattere introduttivo, seguita poi dai passaggi in terze che erano stati riservati ai fiati all'inizio del concerto.\nIl movimento porta, dopo l'ampio dialogo tra pianoforte e orchestra, alla prima cadenza, della quale l'originale, (Mozart era solito improvvisarla), non \u00e8 pervenuto.\nIl tutto si conclude con un forte a piena orchestra, pianoforte escluso.\nAndante.\nL'andante pone l'ascoltatore in una sezione di calma e di tranquillit\u00e0; \u00e8 l'orchestra ad attaccare il movimento, ma \u00e8 subito seguita dal pianoforte in una serie di splendide variazioni su un tema in 3/8.\nAllegro.\nIl finale \u00e8 scritto sotto la forma di un vivace rond\u00f2 in tempo composto, tecnicamente di esecuzione ardua. Per la sua coloritura vivace e per il tema principale \u00e8 stato definito \"della caccia\".\nDurata.\nCirca venticinque minuti."}
{"id": "1830830", "revid": "958185", "url": "https://it.wikipedia.org/wiki?curid=1830830", "title": "Sovrapproduzione", "text": " \nIn economia, il termine sovrapproduzione indica l'eccesso di offerta di un determinato bene rispetto alla domanda del mercato, portando ad una discesa dei prezzi ed alla difficolt\u00e0 di vendere la merce/prodotto da parte del venditore ai consumatori diretti.\nLa sovrapproduzione nella filosofia Marxista.\nNe parla Karl Marx come inevitabile conseguenza del capitalismo. Intensificando al massimo la produzione per l'ottenimento del massimo profitto, si favorisce l'insorgere di crisi di sovrapproduzione. Per uscirne la societ\u00e0 capitalistica deve distruggere parte della produzione e delle forze produttive, distruggere ricchezza e provocare miseria per produrre nuova ricchezza.\nCrisi di sovrapproduzione nella storia.\nLa prima grande crisi mondiale di sovrapproduzione fu quella del 1873-1895, nota come \"Grande depressione\" di fine Ottocento. A differenza delle precedenti crisi economiche dove si assisteva a delle carestie con diminuzione dell'offerta ed un aumento dei prezzi per surplus di domanda, qua ci si trov\u00f2 di fronte ad un crollo dei prezzi.\nLa Grande depressione del 1929 \u00e8 considerata un altro esempio tipico di crisi da sovrapproduzione: l'aumento della disoccupazione per calo dei consumi riduceva la domanda e di conseguenza metteva ancora in crisi la produzione, generando nuovi disoccupati (\"feedback positivo\")."}
{"id": "1830831", "revid": "599013", "url": "https://it.wikipedia.org/wiki?curid=1830831", "title": "Agnar", "text": ""}
{"id": "1830834", "revid": "1305772", "url": "https://it.wikipedia.org/wiki?curid=1830834", "title": "Natissa", "text": "La Natissa (\"Natisse\" in friulano standard, \"Natissa\" in friulano centro-orientale) \u00e8 il fiume che attraversa Aquileia.\nLa Natissa (di genere maschile nell'uso locale) nasce ai confini fra Aquileia e Terzo di Aquileia, in localit\u00e0 \"Ronc\u00f9s\", zona ricca di risorgive.\nDopo aver attraversato il centro abitato di Aquileia, la Natissa riceve le acque del fiume Terzo in localit\u00e0 Ponte delle Vergini, per poi sfociare nella laguna di Grado, dopo circa tre chilometri.\nla Natissa \u00e8 una via navigabile di seconda classe, che permette a natanti con pescaggio minore di un metro il collegamento di Aquileia e Terzo di Aquileia con la laguna ed il mare.\nIn epoca romana, quando Aquileia era un porto di notevole importanza, nella Natissa confluivano le acque del Natisone e del Torre, rendendolo largo 48 metri.\nLa sponda sinistra nel tratto che attraversa il centro di Aquileia \u00e8 stata rifatta e messa in sicurezza: i lavori sono terminati nel 2009."}
{"id": "1830836", "revid": "599013", "url": "https://it.wikipedia.org/wiki?curid=1830836", "title": "Tony Caig", "text": ""}
{"id": "1830837", "revid": "104458", "url": "https://it.wikipedia.org/wiki?curid=1830837", "title": "Mojca Suhadolc", "text": "Biografia.\nStagioni 1992-1999.\nOriginaria di Nauporto e specialista del supergigante, ma in grado di gareggiare a buoni livelli anche in discesa libera e in slalom gigante, Mojca Suhadolc debutt\u00f2 in campo internazionale ai Mondiali juniores di Maribor 1992, dove vinse la medaglia d'argento nella combinata. In Coppa del Mondo ottenne il primo piazzamento di rilievo il 12 dicembre 1992 nella discesa libera di Vail, giungendo 19\u00aa; nella stessa stagione esord\u00ec anche ai Campionati mondiali e nella rassegna iridata di Morioka fu 22\u00aa nella discesa libera, 18\u00aa nel supergigante e 9\u00aa nello slalom gigante.\nIl 7 dicembre 1995 a Val-d'Is\u00e8re sal\u00ec per la prima volta sul podio in Coppa del Mondo, arrivando 3\u00aa nel supergigante vinto dall'austriaca Alexandra Meissnitzer. Il giorno successivo, in slalom gigante, riusc\u00ec a migliorarsi conquistando il 2\u00ba posto a 23 centesimi di secondo dalla tedesca Martina Ertl. Nel febbraio successivo partecip\u00f2 ai Mondiali della Sierra Nevada, classificandosi 23\u00aa nella discesa libera, 22\u00aa nel supergigante e 15\u00aa nello slalom gigante, e l'anno dopo ai Mondiali di Sestriere 1997 non concluse n\u00e9 il supergigante n\u00e9 lo slalom gigante. Al debutto olimpico, , la Suhadolc fu 24\u00aa nel supergigante, mentre ai Mondiali di Vail/Beaver Creek 1999 si classific\u00f2 21\u00aa sia nella discesa libera, sia nel supergigante.\nStagioni 2000-2005.\nIl 28 novembre 1999 conquist\u00f2 la sua unica vittoria di carriera in Coppa del Mondo, nel supergigante disputato sulle nevi di Lake Louise, e il 27 febbraio dell'anno seguente a Innsbruck ottenne l'ultimo podio, nel supergigante vinto da Renate G\u00f6tschl. Ai Mondiali di Sant Anton am Arlberg 2001 fu 7\u00aa nella discesa libera (suo miglior piazzamento iridato in carriera), 23\u00aa nel supergigante e 18\u00aa nello slalom gigante.\nDopo aver ancora preso parte ai XIX Giochi olimpici invernali di (28\u00aa nella discesa libera, 21\u00aa nel supergigante), si ritir\u00f2 dalle competizioni durante la stagione 2004-2005: la sua ultima gara in Coppa del Mondo fu lo slalom gigante di Maribor del 22 gennaio, che non port\u00f2 a termine, mentre la sua ultima gara in carriera fu il supergigante dei Mondiali di Bormio/Santa Caterina Valfurva, che chiuse al 29\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "1830839", "revid": "110157", "url": "https://it.wikipedia.org/wiki?curid=1830839", "title": "Bivacco Boarelli", "text": "Il bivacco Boarelli, conosciuto anche come bivacco delle Forciolline, si trova ai piedi della parete sud del Monviso, nei pressi dei laghi delle Forciolline, a una quota di circa 2820\u00a0m circa.\nDi propriet\u00e0 della comunit\u00e0 montana Valle Varaita, \u00e8 stato inaugurato nel 2004. \u00c8 dedicato ad Alessandra Boarelli, la prima donna a salire sul Monviso nel 1864.\nStoria.\nIl luogo su cui attualmente sorge il bivacco fu utilizzato da Quintino Sella e dagli uomini della sua spedizione, la sera dell'11 agosto 1863, per il pernottamento prima dell'ascensione finale al Monviso (allora non era ancora stato costruito il bivacco ma c'erano solo un paio di tende).\nCaratteristiche e informazioni.\nDispone di 12 posti letto, ed \u00e8 sempre aperto. Lo spazio all'interno della costruzione \u00e8 diviso in tre sezioni.\nIl bivacco \u00e8 dotato di impianto elettrico a pannelli solari, che alimentano anche una radio di emergenza collegata con il 118.\nFrontalmente, vi sono dei pannelli vetrati che creano una camera di \"accumulo termico\" con la quale viene riscaldato l'interno.\nAccesso.\nL'accesso avviene normalmente partendo da Castello, frazione di Pontechianale. Si sale con il sentiero che conduce al rifugio Vallanta. Circa a quota 2000 m si abbandona il sentiero principale e si percorre il \"vallone delle Forciolline\" seguendo il sentiero Ezio Nicoli.\nAscensioni.\nCostituisce un utile punto di appoggio per chi vuole salire al Monviso seguendo la \"via storica\" da Castello, o per chi voglia salire al Viso di Vallanta."}
{"id": "1830846", "revid": "73843", "url": "https://it.wikipedia.org/wiki?curid=1830846", "title": "Georges Besse", "text": "Biografia.\nNato in una famiglia di operai, si laurea all'\u00c9cole polytechnique di Parigi, specializzandosi nell'utilizzo dell'energia atomica. Entrato nel Commissariato per l'energia atomica, nel 1973 fonder\u00e0 la \"Eurodif\" (\"European Gaseous Diffusion Uranium Enrichissement Consortium\"), azienda specializzata nell'arricchimento dell'uranio e nello smaltimento delle scorie nucleari.\nChiamato a risollevare le sorti finanziarie della prima casa automobilistica francese, intraprese un percorso finanziario che prevedeva il licenziamento di 21.000 addetti nell'arco di due anni. Quest'azione decisionista port\u00f2 alla reazione terroristica ed alla sua uccisione, avvenuta davanti alla sua abitazione."}
{"id": "1830847", "revid": "247933", "url": "https://it.wikipedia.org/wiki?curid=1830847", "title": "Poona", "text": ""}
{"id": "1830856", "revid": "599013", "url": "https://it.wikipedia.org/wiki?curid=1830856", "title": "Eddie Robinson (calciatore)", "text": ""}
{"id": "1830862", "revid": "203463", "url": "https://it.wikipedia.org/wiki?curid=1830862", "title": "Bivacco Andreotti", "text": "Il bivacco Andreotti \u00e8 un bivacco posto ai piedi della parete sud del Monviso, sotto il ghiacciaio Sella, nel Comune di di Pontechianale (CN). \u00c8 dedicato a Lino Andreotti, alpinista, sindaco di Savigliano e fondatore dello Sci Club Savigliano.\nIl suo scopo principale \u00e8 quello di fungere da punto di appoggio in casi di emergenza per le squadre del CNSAS; per questo motivo, \u00e8 opportuno utilizzare il bivacco solo in caso di reale necessit\u00e0 e/o emergenza.\nStoria.\nIl bivacco fu realizzato dallo Sci Club Savigliano ed inaugurato nel 1981; fin dall'inizio \u00e8 stato dedicato a Lino Andreotti. Nel 2004 \u00e8 stato ristrutturato su iniziativa dello Sci Club e del Cai Savigliano, che si occupa della manutenzione. In particolare vennero sostituite le brande e i materassi e venne rinforzato il rivestimento interno. Nel gennaio 2012 una scarica di pietre lo ha colpito danneggiando il tetto e la parete esposta a valle. Nel giugno 2012, dopo un sopralluogo, \u00e8 stato dichiarato inagibile da Cai e Sci Club Savigliano. A inizio settembre 2014 sono stati effettuati da una squadra di 9 volontari del Cai e Sci Club i lavori di ristrutturazione che hanno rimesso in sicurezza il bivacco e lo hanno reso nuovamente agibile.\nCaratteristiche.\nSi tratta di una piccola costruzione metallica, poggiante su una piattaforma pure metallica posizionata su alcune rocce alla base della parete sud del Monviso. La struttura \u00e8 aperta tutto l'anno; dispone di 6 posti letto in brande metalliche. Non dispone di impianto elettrico; l'acqua \u00e8 reperibile dal vicino \"ghiacciaio Sella\".\nIl bivacco \u00e8 nato per essere utilizzato come struttura di emergenza in caso di maltempo o qualora si venga sorpresi dalla notte sulla via del ritorno, nonch\u00e9 come punto di appoggio per il soccorso alpino: l'utilizzo come base di appoggio \"logistica\" per l'ascensione al Monviso od al Viso di Vallanta \u00e8 vivamente sconsigliata.\nAccessi.\nSi pu\u00f2 accedere al bivacco sia dalla valle Varaita che dalla Valle Po.\nPer accedere dalla valle Varaita, si parte da Castello, risalendo il Vallone di Vallanta fino alle \"Grange Gheit\"; qui si piega a destra e si raggiunge il bivacco Boarelli, o direttamente attraverso la gola delle Forciolline con il sentiero Ezio Nicoli, oppure risalendo al Bivacco Berardo per poi traversare alle spalle della guglia delle Forciolline. Dal Bivacco Boarelli (che pu\u00f2 fungere da punto di appoggio) si risale il vallone verso est, a mezza costa, con alcuni passaggi esposti (tratto attrezzato); si piega quindi a nord, lasciando a destra il passo delle Sagnette, fino ad incontrare il sentiero che arriva dal rifugio Quintino Sella al Monviso. Si prosegue quindi a mezza costa in direzione NO fino alla base della morena terminale del ghiacciaio del Viso, che si risale al centro. Si risale il successivo pendio detritico che si incontra a destra, fino alla base di una bastionata rocciosa; qui si volge a destra e, seguendo tracce di sentiero, si arriva al bivacco (circa 1.30 h dal bivacco Boarelli).\nPer accedere dalla Valle Po, si pu\u00f2 utilizzare il rifugio Quintino Sella al Monviso come punto di appoggio. Da qui, seguendo il sentiero indicato, si risale il canalone che porta al passo delle Sagnette, sul suo fondo oppure per cenge laterali (\"via delle Guide\" - tratto attrezzato). Giunti al passo, si piega a nord e si scende leggermente, poi si prosegue a mezza costa circa in piano fino ad incontrare il sentiero che arriva dalla Valle Varaita; da qui l'itinerario coincide con quello precedente."}
{"id": "1830863", "revid": "599013", "url": "https://it.wikipedia.org/wiki?curid=1830863", "title": "Richard Mulrooney", "text": ""}
{"id": "1830864", "revid": "400694", "url": "https://it.wikipedia.org/wiki?curid=1830864", "title": "Marco Pirroni", "text": "Nella sua carriera ha collaborato, tra gli altri, con Adam Ant, Siouxsie and the Banshees e Sin\u00e9ad O'Connor.\nBiografia.\nNato a Londra, figlio di immigrati italiani, la prima apparizione di Pirroni sul palcoscenico \u00e8 stato il debutto di Siouxsie and the Banshees in piena era punk rock nel 1976. All'epoca nel gruppo Pirroni suonava la chitarra elettrica mentre Sid Vicious era alla batteria: \"il nostro primo concerto dur\u00f2 solo 20 minuti, e andammo sul palco con il solo intento di fare pi\u00f9 rumore possibile\"\nPirroni poi si un\u00ec ai The Models (con cui registr\u00f2 un singolo nel 1977, \"Freeze\") e poi ai Rema-Rema, con cui registr\u00f2 un EP nel 1978, \"Wheel in The Roses\".\nFu in quel periodo che Pirroni incontr\u00f2 il semisconosciuto Adam Ant, si un\u00ec al gruppo di Adam &amp; the Ants e inizi\u00f2 a scrivere canzoni con Adam che raggiunsero nel 1980 un successo mondiale. \nQuando poi Adam Ant sciolse il gruppo nel 1982 Marco Pirroni fu l'unico a seguirlo nella sua carriera solista. Insieme scrissero \"Goody Two Shoes\", forse il loro pi\u00f9 grande successo commerciale a cui segu\u00ec il deludente Vive le rock del 1985.\nNegli anni novanta Pirroni lavor\u00f2 con molti artisti, tra i quali Sinead O'Connor, con la quale raggiunse la vetta delle classifiche con l'album \"I Do Not Want What I Haven't Got\".\nRiconosciuto come un autorevole conoscitore del movimento punk, Pirroni ha curato due compilation, \"Punk\" e \"Dread Meets The Punk Rockers Uptown\", e alcuni libri, tra cui \"SEX: Too Fast To Live Too Young To Die\" e \"Biba: Champagne and Novocaine\". Attualmente Marco fa parte dei The Wolfmen con Chris Constantinou, con i quali ha realizzato un EP e un singolo.\nDiscografia.\nAdam and the Ants\nAdam Ant\nSin\u00e9ad O'Connor\nSpear of Destiny\nThe Slits\nThe Wolfmen"}
{"id": "1830866", "revid": "599013", "url": "https://it.wikipedia.org/wiki?curid=1830866", "title": "Brian Mullan", "text": ""}
{"id": "1830867", "revid": "124409931", "url": "https://it.wikipedia.org/wiki?curid=1830867", "title": "Dirk Hendricksz", "text": "Fu uno dei pittori fiamminghi che pi\u00f9 influenz\u00f2 la cultura pittorica dell'Italia meridionale.\nDocumentato a Napoli a partire dal 1573, quando realizza per la chiesa di San Severo la pala con \"Madonna e santi.\" Il 14 settembre del 1574 fu tra i testimoni di nozze del pittore fiammingo Cornelis Smet."}
{"id": "1830868", "revid": "1564499", "url": "https://it.wikipedia.org/wiki?curid=1830868", "title": "Franco Caraccio", "text": "Carriera.\nConsiderato un astro nascente del calcio argentino, Caraccio ha cominciato la sua carriera nelle giovanili del club Arsenal de Sarand\u00ec, esordendo nel 2006 nel torneo di Clausura della prima divisione argentina in cui colleziona sei presenze (una nel torneo di Apertura). Gioca una partita anche nella Copa Sudamericana nel 2007.\nNel 28 febbraio 2008 viene ingaggiato dal Houston Dynamo, squadra della Major League Soccer (USA), in cui nonostante i suoi gol e la partecipazione alla Coppa dei Campioni CONCACAF non riesce a stimolare le attenzioni dei grandi club, perdendo cos\u00ec l'opportunit\u00e0 di farsi subito strada come alcuni suoi ex compagni di nazionale (tra cui Mauro Z\u00e1rate). L'anno successivo finisce a giocare in serie B argentina nel Club Atl\u00e9tico All Boys, in cui non viene valorizzato.\nA ottobre 2009 viene tesserato dal dietro consiglio del direttore sportivo.\nNel team pugliese colleziona poche presenze con prestazioni evanescenti, ma risulta determinante per la vittoria dei play-out segnando il gol finale nell'ultima partita della stagione, che regala l'insperata salvezza alla compagine pugliese. La gioia per\u00f2 viene subito meno poich\u00e9 dopo il fischio finale, rientrando nei spogliatoi, riceve la brutta notizia della scomparsa del padre.\nNel gennaio 2011 firma per la C.A.I., squadra della Primera B Nacional, la serie B del calcio argentino.\nA settembre 2011 trova l'accordo con la Vibonese, club di Lega Pro Seconda Divisione, facendo il suo ritorno in Italia dopo l'esperienza passata con il .\nNel 2012 dopo un'esperienza col Citt\u00e0 di Marino, passa a dicembre nelle file del Mezzocorona. Inizia la stagione 2014/2015 nelle file del Sorrento, per poi passare, durante il mercato di riparazione, nel Potenza F.C. dove colleziona 15 presenze e 3 reti .\nNel gennaio del 2017 passa alla compagine ligure dell'Unione Sportiva Sestri Levante per dar manforte all'attacco rossoblu andando subito a segno alla prima partita disponibile del Campionato di Serie D contro il Valdinievole a Montecatini.\nNazionale Under 20.\nNel 2006 \u00e8 stato convocato nella nazionale argentina Under 20 con cui ha collezionato alcune presenze ed un gol contro la Repubblica Ceca. Caraccio ha descritto questa esperienza come la pi\u00f9 bella avuta finora nel calcio."}
{"id": "1830871", "revid": "1442080", "url": "https://it.wikipedia.org/wiki?curid=1830871", "title": "Ricardo Clark", "text": "Biografia.\n\u00c8 sposato con Martha e ha due figli: Mateo e Amaya.\nCarriera.\nClub.\nHa giocato due anni alla Furman University. \nNazionale.\nHa debuttato nella Nazionale statunitense il 12 ottobre 2005 contro e ha segnato il suo primo gol contro il nella Copa Am\u00e9rica 2007. Ha inoltre partecipato alla Confederations Cup 2009, in detta competizione venne espulso nella prima partita giocata contro l' in seguito a un fallo su Gennaro Gattuso."}
{"id": "1830880", "revid": "154326", "url": "https://it.wikipedia.org/wiki?curid=1830880", "title": "Chiesa della Madonna di Lourdes (Grammichele)", "text": ""}
{"id": "1830883", "revid": "14691", "url": "https://it.wikipedia.org/wiki?curid=1830883", "title": "Vector rally", "text": ""}
{"id": "1830884", "revid": "291370", "url": "https://it.wikipedia.org/wiki?curid=1830884", "title": "Bianca Maria Piccinino", "text": "Biografia.\nLaureata in biologia, entr\u00f2 in Rai nel 1953 come autrice televisiva e presentatrice di divulgazione scientifica.\nA met\u00e0 degli anni cinquanta condusse assieme ad Angelo Lombardi e all'assistente Andal\u00f9 la trasmissione televisiva \"L'amico degli animali\".\nNegli anni successivi divenne la responsabile dei servizi di moda, e nel 1975 condusse insieme ad Emilio Fede la prima edizione del TG1. Il 29 luglio 1981 segu\u00ec per Rai1 la diretta del matrimonio del principe Carlo e di lady Diana.\nNonostante le richieste di un suo passaggio a Canale 5, rimase alla Rai anche dopo il suo pensionamento nel 1989, curando il settimanale televisivo \"Moda\" per alcuni anni.\nAttualmente insegna \"moda come costume\" all'Accademia Koefia di Roma e scrive articoli per varie riviste."}
{"id": "1830885", "revid": "78273", "url": "https://it.wikipedia.org/wiki?curid=1830885", "title": "Autrice televisiva", "text": ""}
{"id": "1830888", "revid": "1865216", "url": "https://it.wikipedia.org/wiki?curid=1830888", "title": "Personaggi di Escaflowne", "text": "Questa voce raccoglie tutti i personaggi presenti nell'anime e nel manga \"I cieli di Escaflowne\" del 1996.\nHitomi Kanzaki.\nHitomi Kanzaki \u00e8 la protagonista della serie, una studentessa giapponese, ottima centometrista con la passione per i tarocchi. Uno squarcio dimensionale le si apre davanti durante una prova di velocit\u00e0, e si trova coinvolta nella lotta di un giovane con un dragone. Il giovane \u00e8 Van Fanel, e per errore, Hitomi viene trasportata con lui nel mondo di Gaia. Durante la sua permanenza a Gaia, le abilit\u00e0 psichiche latenti di Hitomi si manifestano in tutta la loro potenza. Hitomi ha infatti il dono di prevedere il futuro con estrema chiarezza, sia attraverso i tarocchi che tramite visioni incontrollabili. Occasionalmente Hitomi si \u00e8 dimostrata anche in grado di invocare colonne di luce in grado di trasportare se stessa ed altri in altri posti. Nel corso della serie Hitomi sar\u00e0 contesa fra l'amore per Van e i sentimenti per Allen Schezar, che ha una impressionante somiglianza con Amano Susumu, un suo compagno di scuola, che lei ha sempre amato segretamente.\nVan Fanel.\nVan \u00e8 il coprotagonista della serie, giovane re di Fanelia, secondo figlio del re Gio e della regina Varia. Varia era una draconiana, appartenente ad un popolo alato, diretti discendenti della gente di Atlantide. Essendo i draconiani considerati portatori di sfortuna, Van ha sempre nascosto le proprie ali fin da bambino. Suo fratello Folken, che avrebbe dovuto ereditare il trono, non ritorn\u00f2 mai da una caccia ad un dragone (prova indispensabile per accedere al trono di Fanelia) e fu considerato morto. Il re Gio mor\u00ec di malattia e poco dopo anche Varia lo segu\u00ec. Van fu allevato da Balgas, fedele cavaliere del regno.\nArrivato all'et\u00e0 di 15 anni, Van affront\u00f2 la caccia al dragone, e durante la battaglia fu misteriosamente trasportato sulla terra, dove incontr\u00f2 per la prima volta Hitomi. Dopo aver ucciso il dragone, Van e Hitomi furono riportati su Gaia. Tuttavia durante l'incoronazione del giovane Fanelia fu attaccata e distrutta dall'esercito di Zaibach, nonostante i suoi disperati tentativi di difesa a bordo del suo \"guymelef\" (una gigantesca armatura robotica) attivato attraverso un patto di sangue con esso.\nIl guymelef di Van \u00e8 l\"'Escaflowne\".\nIl destino di Van e quello di Hitomi sono strettamente collegati, e Van durante le battaglie \u00e8 fortemente dipendente dalle previsioni di Hitomi, grazie alle quali riesce a salvarsi la vita pi\u00f9 volte. Van inoltre cova un grosso rancore nei confronti del fratello Folken per aver abbandonato Fanelia ed aver tradito il proprio popolo assoggettandosi a Dornkirk.\nAllen Schezar.\nAllen \u00e8 un membro dei cavalieri \"Caeli\", un corpo di cavalieri elitari di Asturia, ed ha una incredibile somiglianza con Susumu Amano, un compagno di scuola di Hitomi. Quando era pi\u00f9 giovane, sua sorella minore, Celena fu rapita da Zaibach, e suo padre spar\u00ec misteriosamente. Da l\u00ec a poco sua madre mor\u00ec per la tristezza. Di Allen \u00e8 profondamente innamorata la principessa Millerna di Asturia; ma dimostra sentimenti forti per il giovane anche Hitomi.\nFin da bambino, Allen \u00e8 stato addestrato ad essere uno dei pi\u00f9 abili spadaccini di Gaea da Balgus di Fanelia. Durante i suoi primi anni da cavaliere, Allen si innamor\u00f2 della principessa Marlene, e lei ebbe un figlio da questa relazione segreta, il principe Chid. In seguito nel corso della serie, Allen brevemente si innamora di Hitomi sotto l'influenza di Dornkirk. Il guymelef di Allen si chiama \"Scherazade\".\nAllen cova una profonda rabbia per suo padre Leon, per aver abbandonato sua moglie e la sua famiglia. In seguito sar\u00e0 rivelato che in realt\u00e0 Leon fu ucciso dai soldati di Dornkirk affinch\u00e9 rivelasse loro i segreti di Atlantide.\nFolken Fanel.\nAbile stratega di Zaibach, Folken \u00e8 in realt\u00e0 il fratello maggiore disperso di Van Fanel, e quindi l'originale erede al trono di Fanelia. Dopo non essere riuscito nell'impresa di uccidere un dragone ed avere perso un braccio, Folken fu arruolato da Zaibach, che lo cur\u00f2 sotto la guida di Dornkirk, sostituendogli il braccio perso, con uno meccanico. Inizialmente Folken credeva negli ideali di Zaibach di un mondo libero dalla guerra, ma fu presto disilluso. Cos\u00ec come Van, Folken \u00e8 per met\u00e0 draconiano, ed anche lui \u00e8 dotato di ali d'angelo. Tuttavia le sue ali sono diventate nere, sintomo che la sua vita sta per giungere alla fine. Infatti, poco dopo la rivelazione delle ali nere dell'uomo, Folken muore uccidendo Dornkirk.\nDilandau Albatou.\nCapo di un gruppo scelto di piloti di guymelef dell'esercito di Zaibach, chiamati \"Dragon Slayers\", Dilandau \u00e8 del tutto privo di autocontrollo, compassione o semplicemente di coscienza. Il fuoco e la distruzione gli danno un enorme piacere, suggerendo una tendenza alla piromania. La sua evidente instabilit\u00e0 mentale tende a peggiorare nel corso della serie, soprattutto in seguito ad una ferita sul viso inferta durante un confronto con Van Fanel. Verso la fine della serie verr\u00e0 rivelato che Dilandau \u00e8 in realt\u00e0 la sorella scomparsa di Allen, Celena, che fu rapita, sub\u00ec un lavaggio del cervello, e fu trasformata in uomo da un esperimento di Dornkirk. Unico rapporto umano di quegli anni per Celena, fu Jajuka che si prese cura di lei. Man mano che il suo stato mentale peggiora, in Dilandau riaffiora a intermittenza la personalit\u00e0 di Celena. In seguito al crollo psicologico avuto alla vista dell'uccisione di Jajuka, Celena riemerger\u00e0 completamente, liberandosi del tutto dall'influenza di Dilandau.\nImperatore Dornkirk.\nIl leader di Zaibach, dell'et\u00e0 di circa duecento anni terrestri ed ex-scienziato della Terra, in cui si chiamava Isaac. Isaac scopr\u00ec che l'attrazione fisica fra la materia era causata dalla forza di gravit\u00e0, e tutto era governato da una legge universale. Per combattere quindi l'incontrollabilit\u00e0 degli eventi, invent\u00f2 una macchina in grado di predire, e quindi cambiare, il futuro. Isaac fu trasportato su Gaea ed in seguito divenne l'imperatore Dornkirk dopo aver salvato i contadini di Zaibach con le sue conoscenze. Dornkirk non fa altro che guardare nel futuro con la sua apparecchiatura nel tentativo di creare il \"suo\" futuro ideale, bench\u00e9 le visioni di Hitomi e la connessione fra Van e l'Escaflowne, interferiscano con il suo lavoro. Il futuro ideale di Dornkirk \u00e8 chiamato anche \"fortuna assoluta\", cio\u00e8 un futuro in cui i desideri di chiunque si realizzano. Tuttavia Dornkirk ignora il fatto che la fortuna assoluta fu la causa della rovina di Atlantide. L'imperatore Dornkirk si pu\u00f2 probabilmente identificare con Isaac Newton, che fu anche alchimista.\nMerle.\nUna ragazza gatto di tredici anni, cucciolo di compagnia ed amica d'infanzia di Van. Merle \u00e8 terribilmente gelosa della relazione di Van con Hitomi, ma finir\u00e0 per accettare la presenza della ragazza terrestre e diventarle persino amica. Orfana, Merle \u00e8 stata allevata dalla famiglia Fanel, a cui \u00e8 sempre stata fedelissima, al punto di essere pronta a sacrificare la propria vita per quella di Van.\nBalgus.\nUno dei tre maestri di spada di Gaea, e generale dell'esercito di Fanelia, Balgus \u00e8 stato fedele servitore del padre di Van, fin dalla giovinezza. Dopo aver viaggiato a lungo per migliorare le proprie qualit\u00e0, ritorn\u00f2 a Fanelia per occuparsi di Van, rimasto orfano. \u00c8 stato per un breve periodo anche maestro di Allen. Balgus muore in battaglia, durante l'attacco di Zaibach a Fanelia per permettere a Van di salvarsi. Nonostante la sua morte avvenga nel secondo episodio della serie, Balgus continua ad influenzare l'esistenza di molti personaggi della serie e viene spesso ricordato tramite flashback.\nMillerna Aston.\nTerza principessa del regno di Asturia, innamorata di Allen Schezar, bench\u00e9 sia fidanzata ufficialmente con il principe mercante Dryden Fassa. L'aspirazione di Millerna sarebbe quella di diventare un dottore, ma \u00e8 stata costretta ad abbandonare gli studi da sua sorella Eries. Sua sorella maggiore, Marlene, deceduta anni prima, era la moglie del duca Freid, e madre del figlio di Allen, Chid. Pi\u00f9 avanti negli episodi Millerna fuggir\u00e0 dalla sua residenza ad Asturia per unirsi all'equipaggio di Van e realizzare il proprio sogno. Non \u00e8 molto d'accordo con il proprio fidanzamento con Dryden, ma gradualmente riuscir\u00e0 ad apprezzare anche le buone qualit\u00e0 del fidanzato. Alla fine della serie, tuttavia, i due si lasceranno, seppure rimanendo in buoni rapporti.\nDryden Fassa.\nUn colto, generoso e simpatico mercante, fidanzato con la principessa Millerna di Asturia, bench\u00e9 si tratti di un fidanzamento organizzato dai rispettivi genitori. \u00c8 molto intuitivo e, bench\u00e9 non rinunci a flirtare con la fidanzata, \u00e8 perfettamente conscio che la ragazza in realt\u00e0 ami Allen Schezar.\nPrincipe Chid.\nQuando la defunta principessa Marlene spos\u00f2 il duca Freid, non rivel\u00f2 mai la verit\u00e0 sulla propria gravidanza, lasciando credere al marito che il nascituro fosse figlio suo. Tuttavia in un diario rinvenuto da Millerna, salta fuori che in realt\u00e0 quel bambino era frutto della passione fra Marlene ed Allen, cosa intuibile anche dalla forte somiglianza. Nonostante il duca Freid venga a conoscenza della realt\u00e0, di cui gi\u00e0 nutriva sospetti, non rinuncia a crescere ed amare Chid come se fosse veramente suo figlio.\nJajuka.\nJajuka \u00e8 un ex servo della strega che rap\u00ec Celena, e si prese cura della bambina trattandola con sincero affetto e premura. Quando Dilandau torn\u00f2 dalla strega anni dopo, Jajuka accett\u00f2 volontariamente di combattere al suo fianco.\nEries Aston.\nSeconda principessa di Asturia e sorella maggiore di Millerna. Non approva che la sorella minore diventi un dottore e cerca di scoraggiarla sia su quel fronte, sia sl suo rapporto con Allen Schezar. Dato che ha rifiutato di sposarsi, Eries non potr\u00e0 mai salire sul trono di Asturia, nonostante in linea di successione, dopo la defunta Marlene c'era lei. Sar\u00e0 inoltre lei a prendersi cura della sorella di Allen, Celena, quando questa riapparir\u00e0 dal nulla."}
{"id": "1830889", "revid": "1543377", "url": "https://it.wikipedia.org/wiki?curid=1830889", "title": "Under Execution, Under Jailbreak", "text": " \u00e8 un manga che raccoglie quattro storie autoconclusive di Hirohiko Araki precedentemente pubblicate singolarmente in Giappone su diverse riviste e quindi riunite in un unico volume, edito da Sh\u016beisha il 16 settembre 1999.\nLe quattro storie sono: \"Under Execution, Under Jailbreak\"; \"Dolce: Die Hard the Cat\"; \"Thus Spoke Kishibe Rohan, Episode 16: At a Confessional\"; e \"Deadman's Questions\". Correda il volume una nota dell'autore sulla genesi delle varie storie e sul suo rapporto con i racconti brevi. Due delle storie vedono la comparsa di personaggi noti ai lettori della quarta serie di \"Le bizzarre avventure di JoJo\": Rohan Kishibe e Yoshikage Kira.\nL'edizione italiana \u00e8 stata curata da Star Comics e pubblicata dal 1\u00ba ottobre 2001."}
{"id": "1830891", "revid": "599013", "url": "https://it.wikipedia.org/wiki?curid=1830891", "title": "Craig Waibel", "text": ""}
{"id": "1830896", "revid": "3732", "url": "https://it.wikipedia.org/wiki?curid=1830896", "title": "Atletica leggera ai Giochi della XXVI Olimpiade - 800 metri piani maschili", "text": "Gli 800 metri piani hanno fatto parte del programma di atletica leggera maschile ai Giochi della XXVI Olimpiade. La competizione si \u00e8 svolta nei giorni 28-31 luglio 1996 allo Stadio Olimpico del Centenario di Atlanta.\nLa gara.\nL'Italia punta su Andrea Benvenuti e Giuseppe D'Urso. Giungono fino alla semifinale. Altro eliminato in semifinale \u00e8 Arth\u00e9mon Hatungimana, il burundiano medaglia d'argento a Barcellona. Ma anche il vincitore dei Trials kenioti, Philip Kibitok, non riesce a raggiungere la finale. Il miglior tempo invece \u00e8 del cubano Norberto Tellez, che vince la terza serie in 1'43\"79. Non c'\u00e8 un chiaro favorito per la medaglia d'oro.\nIn finale l'esperto Johnny Gray, alla sua quarta finale olimpica, conduce la finale fino ai 600 metri. Vebj\u00f8rn Rodal si piazza dietro di lui e fa partire una volata irresistibile sul rettilineo finale. Vince con il nuovo record olimpico.\nHezeki\u00e9l Sepeng rimonta dalla settima posizione ed agguanta l'argento. \u00c8 stata la gara pi\u00f9 veloce di sempre: i primi quattro hanno corso in meno di 1'43\".\nRisultati.\nFinale.\nRodal stabilisce il quinto miglior tempo della storia sulla distanza e conquista un oro che alla Norvegia mancava in atletica dai Giochi del 1956 (giavellotto maschile).\nHezeki\u00e9l Sepeng \u00e8 il primo sudafricano nero a vincere una medaglia olimpica."}
{"id": "1830899", "revid": "22989", "url": "https://it.wikipedia.org/wiki?curid=1830899", "title": "Caffettiera napoletana", "text": ""}
{"id": "1830900", "revid": "113458229", "url": "https://it.wikipedia.org/wiki?curid=1830900", "title": "Bellante Stazione", "text": "Bellante Stazione (nota localmente anche come La Stazione o erroneamente solo Bellante) \u00e8 una localit\u00e0 del Comune di Bellante, collegata al capoluogo comunale dalla SP 16 lunga circa 6\u00a0km, e distante circa 2\u00a0km dalla frazione di Ripattoni.\nDeve il suo sviluppo, a ridosso di Ripattoni, soprattutto alla costruzione della strada statale 80 del Gran Sasso d'Italia e della ferrovia Giulianova-Teramo, della quale ha sempre posseduto, sin dall'apertura della linea nel 1884, anche una piccola stazione ferroviaria denominata stazione di Bellante, o pi\u00f9 completamente, stazione di Bellante-Ripattone. \nBellante Stazione ospita la sede pi\u00f9 grande, fino a poco tempo fa sede centrale, del Consorzio Agrario Provinciale di Teramo, ristrutturata di recente. \nNegli ultimi anni la frazione ha subito un forte incremento demografico determinato principalmente da immigrazione ed \u00e8 attualmente il centro pi\u00f9 popoloso del comune. \nIl centro abitato \u00e8 formato dai quattro quartieri di Villa Ardente, Molino San Nicola, il primitivo centro di Bellante Stazione e Villa Rasicci collegati tra loro da est ad ovest lungo la direttrice della SS 80. \nNella frazione sono presenti numerose attivit\u00e0 commerciali, diverse abitazioni e nelle immediate vicinanze si trovano molti insediamenti industriali ed artigianali. \nLa stazione ferroviaria non ha pi\u00f9 l'importanza di un tempo, ma, grazie a recenti interventi di Trenitalia e RFI che hanno portato ad un potenziamento della linea, consente un collegamento rapido con il capoluogo di Provincia Teramo, la costa adriatica Giulianova, Pescara e Chieti.Gli abitanti di Bellante Stazione sono 2.450."}
{"id": "1830901", "revid": "827882", "url": "https://it.wikipedia.org/wiki?curid=1830901", "title": "Abu l-Darda", "text": "Abu l-Darda () fu uno dei pi\u00f9 rinomati Compagni, fra gli An\u1e63\u0101r, del profeta Maometto. Il suo nome completo era \u02bfUwaymir b. Qays b. \u02bf\u0100mir b. \u02bf\u0100\u02beisha b. Umayya b. M\u0101lik b. \u02bfAd\u012b b. Ka\u02bfb al-Khazraj\u012b al-An\u1e63\u0101r\u012b, del clan dei Bal\u1e25\u0101rith di Yathrib, essendo quella di Ab\u016b l-Dard\u0101\u02be una semplice \"kunya\".\nRinomato commerciante, si convert\u00ec solo dopo la vittoria musulmana nella battaglia di Badr e si racconta che ci\u00f2 fosse avvenuto solo dopo che \u02bfAbd All\u0101h b. Raw\u0101\u1e25a e Mu\u1e25ammad b. Maslama entrarono in casa sua e, vedendo l'idolo che Ab\u016b l-Dard\u0101\u02be vi conservava e venerava, lo infransero.\nLa prima reazione di Ab\u016b l-Dard\u0101\u02be fu quella di raccogliere i pezzi dell'idolo e di dirgli:\nprima di convincersi della vanit\u00e0 di quanto faceva e di decidersi a lavarsi e vestirsi per recarsi assieme ad \u02bfAbd All\u0101h e a Mu\u1e25ammad dal Profeta e offrirgli la sua conversione.\nPrese parte alla battaglia di Uhud e, malgrado la sua precedente attivit\u00e0 mercantile, si dedic\u00f2 interamente allo studio di argomento religioso.\nHa un qualche significato il fatto che Ab\u016b l-Dard\u0101\u02be sia stato affratellato con la cerimonia della \"mu\u02beakh\u0101t\" a Salm\u0101n al-F\u0101ris\u012b, il semi-leggendario \"mawl\u0101\" persiano che avrebbe suggerito a Maometto l'espediente dello scavo della trincea nel corso dell'assedio di Medina, fondamentale per volgere a favore degli assediati musulmani le sorti dello scontro.\nSalm\u0101n infatti - evidente latore della superiore cultura iranica preislamica - \u00e8 ricordato come il primo anello di numerose confraternite sufi.\nAb\u016b l-Dard\u0101\u02be si spost\u00f2 pi\u00f9 tardi in Siria con la moglie Umm al-Dard\u0101\u02be e a Damasco mor\u00ec durante il califfato di \u02bfUthm\u0101n b. \u02bfAff\u0101n. Ancor oggi nella capitale siriana sono visibili le rispettive pietre tombali, con ogni probabilit\u00e0 scolpite per\u00f2 alcuni secoli pi\u00f9 tardi."}
{"id": "1830906", "revid": "1442080", "url": "https://it.wikipedia.org/wiki?curid=1830906", "title": "Stuart Holden", "text": "Carriera.\nClub.\nDopo aver giocato due anni a calcio nel college alla Clemson University, Holden firma con il club inglese del Sunderland, nel marzo 2005. Tuttavia, pochi giorni dopo, il 12 marzo, viene aggredito fuori da un bar a Newcastle upon Tyne, riportando una frattura all'occhio sinistro che gli impedisce di scendere in campo con la maglia del club. Ritorna negli Stati Uniti per giocare nella Major League Soccer, con gli Houston Dynamo per la stagione 2006. Debutta nella MLS il 27 maggio 2006 e segna il suo primo gol da professionista il 22 luglio 2006, in un pareggio per 1-1 in casa contro il New England. Gioca tredici volte nella stagione 2006 e due volte come sostituto nella Coppa MLS del campionato 2006. Dopo altre buone stagioni con la maglia dello Houston, sbarca di nuovo in Inghilterra.\nDopo aver trascorso diverse settimane di formazione in Inghilterra dopo la fine della stagione 2009 di Major League Soccer, Holden firma per i Bolton Wanderers, il 25 gennaio 2010 debuttando in FA Cup il 24 febbraio 2010, in una sconfitta per 4-0 contro il Tottenham Hotspur e in campionato il 27 febbraio 2010, giocando tutti i 90 minuti nella vittoria per 1-0 contro il Wolverhampton. Al termine della stagione 2010-2011 viene scelto da tifosi e stampa come giocatore dell'anno, malgrado un infortunio causato da un contrasto duro con Jonny Evans l'abbia costretto a saltare le ultime partite.\nGli infortuni lo hanno perseguitato per il resto della sua carriera (anche nella parentesi semestrale del 2013 allo Sheffield Wednesday, in prestito dal Bolton), tanto da costringerlo a ritirarsi nel 2016 dopo 3 anni di inattivit\u00e0 causa problemi fisici.\nNazionale.\nPartecipa alle Olimpiadi di Pechino 2008 con l'Under-23 statunitense.\nConvocato per la Gold Cup 2009, debutta con la maglia degli il 4 luglio 2009 contro Grenada, mettendo a segno all'esordio il suo primo gol in Nazionale maggiore. Conclude la competizione con 5 presenze e 2 reti.\nDopo il ritiro.\nDopo essersi ritirato \u00e8 diventato analista per la rete statunitense ESPN. \u00c8 stato commentatore per la televisione statunitense (insieme a John Strong) ai Mondiali di Russia 2018, a cui gli non hanno preso parte."}
{"id": "1830908", "revid": "28592", "url": "https://it.wikipedia.org/wiki?curid=1830908", "title": "Governatorato di Kaunas", "text": ""}
{"id": "1830911", "revid": "767487", "url": "https://it.wikipedia.org/wiki?curid=1830911", "title": "Episodi di Vita da strega (quinta stagione)", "text": "Questa voce contiene trame, dettagli e crediti dei registi e degli sceneggiatori della quinta stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 26 settembre 1968 al 24 aprile 1969.\nIn italiano, parte della stagione fu trasmessa da Telemontecarlo tra l'aprile e il maggio 1979."}
{"id": "1830912", "revid": "33689", "url": "https://it.wikipedia.org/wiki?curid=1830912", "title": "Lucio Cornelio Lentulo Lupo", "text": "Biografia.\nConsole nel 156 a.C. con Gaio Marcio Figulo, censore nel 147 a.C., \"princeps senatus\" nel 131 a.C., fu un cittadino distinto per gli onori, ma comunque accusato di estorsione; \u00e8 attaccato nel primo libro di \"Satire\" di Gaio Lucilio.\nSi racconta che durante l'anno del suo consolato condusse una campagna militare contro i Dalmati ed i Pannoni, utilizzando Aquileia quale suo \"quartier generale\". Da qui sembra si spinse fino a Siscia in Pannonia, lungo la Sava."}
{"id": "1830915", "revid": "116893564", "url": "https://it.wikipedia.org/wiki?curid=1830915", "title": "Cameron Mackintosh", "text": "Carriera.\nLa sua attivit\u00e0 come produttore autonomo comincia negli anni Settanta nel West End di Londra, inizialmente con un successo altalenante (la sua versione di \"Anything Goes\" resta in scena solo due settimane), ma dimostrandosi subito interessato alla promozione di artisti emergenti e a spettacoli innovativi.\nNel 1981 ottiene il suo primo grande successo commerciale grazie allo spettacolo di Andrew Lloyd Webber Cats, considerato da altri produttori un progetto poco interessante ma destinato a diventare in breve tempo uno dei maggiori blockbuster del West End.\nNegli anni Ottanta Mackintosh partecipa ad una serie di spettacoli di straordinario successo di critica e pubblico, divenendo uno dei protagonisti della cosiddetta \"british invasion\" e di un ampio movimento di rinnovamento del musical destinato ad influenzare tutti i grandi spettacoli dei decenni successivi.\nDopo aver portato Cats a Broadway (replicando il successo dell'edizione londinese), Mackintosh si interessa a Les Mis\u00e9rables, musical francese frutto della coppia Sch\u00f6nberg &amp; Boublil che, grazie al suo interessamento, diviene ben presto, in una versione rinnovata, un nuovo travolgente successo di pubblico, superando ampiamente lo spettacolo precedente e trasformandosi nello spettacolo di maggior successo nella storia del West End (messo in scena nel 1985 e tuttora rappresentato). Nel 1986 lavora nuovamente con Andrew Lloyd Webber in quello che \u00e8 considerato lo spettacolo d'intrattenimento di maggior successo commerciale di tutti i tempi (cinema compreso): The Phantom of the Opera, tuttora rappresentato nel West End e a Broadway, con un incasso mondiale (al 2007) di oltre 3,2 miliardi di dollari. Segue, nel 1989, Miss Saigon, nuovo lavoro della coppia Sch\u00f6nberg &amp; Boublil, anch'esso di enorme successo commerciale (in scena per dieci anni a Londra e Broadway).\nNegli anni successivi Mackintosh si occupa prevalentemente della messinscena delle edizioni nazionali dei grandi spettacoli del decennio precedente (esportati in quasi tutto il mondo e tradotti in decine di lingue), mentre continua la sua attivit\u00e0 come impresario a Londra e a Broadway, occupandosi della riedizione di musical classici (Oklahoma!, My Fair Lady, \"Carousel\") e di spettacoli di nuova creazione (\"Five Guys Named Moe\", Martin Guerre), ottenendo generalmente ottimi risultati commerciali, anche se non paragonabli a quelli raggiunti dagli spettacoli precedenti.\nIl nuovo millennio segna una stagione di ulteriori successi con la fortunata versione teatrale di Mary Poppins (2004) e la versione londinese di Avenue Q (2006).\nTutt'oggi gli spettacoli di Mackintosh mantengono il primato assoluto in fatto di incassi complessivi (ai primi tre posti, nell'ordine, \"The Phantom of the Opera\", \"Les Miserables\" e \"Cats\", seguiti a poca distanza da \"Miss Saigon\"), cos\u00ec come di permanenza in scena a Londra (\"Les Miz\", \"Phantom\", \"Cats\") e a Broadway (\"Phantom\", \"Cats\", \"Les Miz\"). Nel 2016 porta nel West End un revival di successo del classico del teatro musicale \"Half a Sixpence\" con Charlie Stemp ed Emma Williams e nel 2017 produce la prima produzione europea del musical Premio Pulitzer \"Hamilton\".\nDichiaratamente omosessuale, Mackintosh \u00e8 impegnato in una relazione con Michael Le Poer Trench dai primi anni ottanta."}
{"id": "1830918", "revid": "1243", "url": "https://it.wikipedia.org/wiki?curid=1830918", "title": "Ferrovia Siena-Chiusi", "text": ""}
{"id": "1830919", "revid": "486946", "url": "https://it.wikipedia.org/wiki?curid=1830919", "title": "Nikolaj \u010cechov", "text": ""}
{"id": "1830920", "revid": "697352", "url": "https://it.wikipedia.org/wiki?curid=1830920", "title": "Albion", "text": ""}
{"id": "1830921", "revid": "1243", "url": "https://it.wikipedia.org/wiki?curid=1830921", "title": "Ferrovia Empoli-Siena-Chiusi", "text": ""}
{"id": "1830923", "revid": "48731", "url": "https://it.wikipedia.org/wiki?curid=1830923", "title": "Perudo", "text": "Perudo \u00e8 un gioco da tavolo basato sui dadi e sul bluff. \u00c8 stato commercializzato in diverse versioni, inclusa una prodotta dalla casa editrice Parker Brothers nel 1994 e un'altra denominata Call My Bluff. Il gioco trae ispirazione da una famiglia di giochi di dadi di origine sudamericana che include il Dudo. Secondo la documentazione allegata all'edizione Parker, questa famiglia di giochi sarebbe giunta in Europa nel XV secolo, attraverso i Conquistadores.\nIl gioco.\n\u00c8 possibile giocare da un minimo di 2 giocatori, il massimo \u00e8 definito dalla disponibilit\u00e0 dei dadi (6 giocatori nell'edizione Parker).\nLo scopo del gioco consiste nell'essere l'ultimo giocatore ad avere almeno un dado a disposizione.\nA inizio partita ogni giocatore ha a disposizione 5 dadi e un bicchiere non trasparente; si stabilisce chi comincia e poi i turni si susseguono in senso orario. Tutti i giocatori agitano i dadi nel proprio bicchiere e pongono quest'ultimo capovolto sul tavolo: possono guardare i propri dadi nascondendoli agli altri. Chi inizia sceglie un \"valore\" qualunque del dado e dichiara, a suo parere, il \"numero dei dadi in gioco\" con quel valore. Il giocatore seguente ha due possibilit\u00e0: se ritiene che l'ultima dichiarazione fatta possa essere vera, \"rilanciare\"; se invece non la ritiene vera, pu\u00f2 \"dubitare\".\nNel caso della \"dichiarazione esatta\", tutti scoprono i dadi e si controlla se l'ultima affermazione sia \"perfettamente vera\", cio\u00e8 se ci siano esattamente tanti valori quanti sono stati dichiarati: se la dichiarazione \u00e8 giusta, tutti tranne il giocatore che ha formulato la dichiarazione esatta perdono un dado; se fallace, solo questi perde un dado.\nNel caso del \"rilancio\", il giocatore pu\u00f2 dichiarare o uno stesso numero di dadi, ma dal valore pi\u00f9 elevato, o un numero di dadi maggiore di qualsiasi valore. Una volta effettuata la nuova dichiarazione, il turno passa al giocatore successivo.\nSe un giocatore \"dubita\", tutti scoprono i propri dadi e si controlla se l'ultima affermazione sia \"circa vera\", cio\u00e8 se ci siano \"almeno\" tanti valori quanti sono stati dichiarati: se la dichiarazione si rivela giusta, chi ha dubitato perde un dado; se fallace, il giocatore che ha formulato l'ultima dichiarazione perde un dado.\nInoltre \u00e8 possibile \"rilanciare\" con le teste dimezzando il numero di volte che il dado si ripete. A seguito del primo rilancio con le teste, i giocatori successivi possono o continuare a rilanciare il numero di teste oppure tornare a rilanciare sui numeri ma in questo caso bisogna raddoppiare il numero di volte in cui si ripete il numero e aumentare di uno.\nIl Round termina con la perdita del dado; il Round successivo comincia con la chiamata del giocatore che ha perso il dado.\nI giocatori dopo la dichiarazione di \"palifico\" possono solo aumentare la scommessa su quel valore.\nQuando un giocatore si \u00e8 dichiarato \"palifico\", durante quel round le teste dell'azteco non valgono come Jolly.\nSolo i giocatori con un solo dado nel round possono cambiare il valore su cui si sta scommettendo.\n\u00c8 possibile dichiararsi \"palifico\" una sola volta nell'intera partita.\nIl round successivo comincia da chi ha calzato.\nEsempi (senza Jolly).\nGiocatore 1 (G1): \nGiocatore 2 (G2): \nGiocatore 3 (G3): \nG1 ha due 2, ma preferisce dichiarare \"un 2\".G2 non ha alcun 2 e dichiara \"due 6\".G3 non pu\u00f2 dichiarare \"due 2\", perch\u00e9 il \"valore\" 2 \u00e8 inferiore a 6, tenta cos\u00ec con \"tre 6\", sperando che i suoi avversari abbiano in effetti almeno altri due 6.G1 pensa (erroneamente) che sulla tavola ci siano pi\u00f9 di tre 6, e azzarda con \"quattro 6\".G2 ritiene che non ci siano quattro 6 in tavola e dubita.G1 perde un dado.\nGiocatore 1 (G1): \nGiocatore 2 (G2): \nGiocatore 3 (G3): \nG1 non si dichiara palifico, quindi il valore del dado pu\u00f2 variare. G1 tenta con \"un 3\", cercando di depistare gli avversari sul valore che possiede.G2 crede che G1 abbia un 3 e dichiara \"due 3\".G3 non ha alcun 3, ritiene che l'affermazione di G1 non sia vera, ma non sa se G2 abbia effettivamente due 3; dubita, ritenendo che qualunque altra dichiarazione egli faccia sia sbagliata.G2 perde un dado.\nEsempi (con Jolly).\nGiocatore 1 (G1): \nGiocatore 2 (G2): \nGiocatore 3 (G3): \nG1 dichiara \"due 4\".G2 afferma \"due 5\".G3 ha due Jolly e ha la possibilit\u00e0 di dichiarare almeno \"un Jolly\" ; preferisce per\u00f2 rispondere \"quattro 5\", affidandosi ai Jolly che ha.G1 prova con \"cinque 5\".G2 pensa che \"cinque 5\" possa essere un valore esatto sul tavolo, ma non pu\u00f2 calzare (perch\u00e9 \u00e8 di turno e perch\u00e9 ha 5 dadi); rischia allora con \"sei 5\".G3 ritiene che l'ultima dichiarazione sia troppo alta e dubita.G3 perde un dado, poich\u00e9 sul tavolo ci sono tre 5 + tre Jolly, e quindi ci sono esattamente sei 5.\nGiocatore 1 (G1): \nGiocatore 2 (G2): \nGiocatore 3 (G3): \nG1 si dichiara palifico, quindi il punteggio non si basa sui Jolly, e afferma \"un 4\".G2 non si azzarda ad \"alzare\" troppo il numero proprio perch\u00e9 non pu\u00f2 affidarsi ai Jolly; dichiara dunque \"due 4\".G3 dubita.G2 perde un dado.\nEsempio tratto da \"Pirati dei Caraibi - La maledizione del forziere fantasma\".\nSputafuoco Bill: \nDavy Jones: \nWill Turner: \nSputafuoco dichiara \"tre 2\".Jones dichiara \"quattro 4\".Will risponde \"quattro 5\".Sputafuoco afferma \"sei 3\".Jones dichiara \"sette 5\".Sul tavolo ci sono esattamente sette 5, quindi Will dichiarando \"otto 5\" effettua un'affermazione falsa.Sputafuoco, per salvare il figlio, non dubita e dichiara un improbabile \"dodici 5\".Jones dubita e Sputafuoco perde. (D'altra parte Jones non avrebbe avuto interesse nel rilanciare, dato che l'affermazione di Sputafuoco era gi\u00e0 di per s\u00e9 poco verosimile e un rilancio avrebbe indotto sicuramente Will a dubitare, facendo perdere Jones per la dichiarazione falsa)."}
{"id": "1830924", "revid": "1543377", "url": "https://it.wikipedia.org/wiki?curid=1830924", "title": "Wade Barrett (calciatore)", "text": "Carriera.\nClub.\nPrimo periodo in America.\nDopo aver iniziato al College of William and Mary, dove tra il 1994 ed il 1997 segn\u00f2 38 gol, forn\u00ec 26 assist e fu votato come NSCAA All-American, fu sorteggiato al MLS College Draft del 1998 degli allora San Jose Clash, dove pass\u00f2 a giocare da centrocampista a difensore, saltando per\u00f2 gran parte della stagione 2000 per infortuni; torn\u00f2 quindi nel 2001, contribuendo alla vittoria di San Jose nella MLS Cup di quell'anno e l'anno dopo fu scelto nella MLS Best XI. In 5 anni nella lega segn\u00f2 5 gol e forn\u00ec 22 assist.\nIl periodo in Europa.\nLasci\u00f2 la MLS al termine della stagione 2002, firmando con i danesi del AGF Aarhus, con cui pass\u00f2 la seconda met\u00e0 del 2002 e molto del 2003, senza per\u00f2 diventarne titolare; decise quindi nel luglio 2004 di trasferirsi al Fredrikstad FK in Norvegia, in squadra con il connazionale Brian West, in una breve esperienza.\nIl ritorno in America.\nLasci\u00f2 la Scandinavia nel gennaio 2005, tornando a San Jose e vincendo il MLS Supporters' Shield al primo tentativo; con gli altri compagni di squadra si trasfer\u00ec ad Houston per diventare parte degli Dynamo nella stagione 2006. Nelle prime due stagioni dei Barrett e i compagni finirono secondi nella Western Conference, vincendo per\u00f2 la MLS Cup e, in quanto capitano, sollevando il trofeo entrambe le volte. In quelle due stagioni salt\u00f2 solo una gara di \"regular season\". Si ritir\u00f2 all'inizio della stagione 2010 per diventare assistente allenatore della squadra.\nNazionale.\nNel marzo 2007 gioc\u00f2 le sue prime due partite per la nazionale statunitense, debuttando il 17 novembre 2002 contro la nazionale di El Salvador; fu convocato per il ritiro della nazionale per la gara di qualificazione ai mondiali del 2006 dell'8 ottobre 2005 contro la Costa Rica ma sub\u00ec un infortunio in allenamento che gli imped\u00ec di partecipare alla gara. Nel marzo 2007 fu convocato di nuovo per il ritiro in vista delle amichevoli contro l'Ecuador ed il Guatemala, contro cui gioc\u00f2 come subentrato nel secondo tempo."}
{"id": "1830928", "revid": "1243", "url": "https://it.wikipedia.org/wiki?curid=1830928", "title": "Ferrovia Chiusi-Siena-Empoli", "text": ""}
{"id": "1830930", "revid": "1243", "url": "https://it.wikipedia.org/wiki?curid=1830930", "title": "Ferrovia Empoli-Siena", "text": ""}
{"id": "1830931", "revid": "767487", "url": "https://it.wikipedia.org/wiki?curid=1830931", "title": "Episodi di Vita da strega (sesta stagione)", "text": "Questa voce contiene trame, dettagli e crediti dei registi e degli sceneggiatori della sesta stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 18 settembre 1969 al 16 aprile 1970."}
{"id": "1830932", "revid": "3732", "url": "https://it.wikipedia.org/wiki?curid=1830932", "title": "Olimpiadi 1960", "text": ""}
{"id": "1830933", "revid": "154893", "url": "https://it.wikipedia.org/wiki?curid=1830933", "title": "Crisi di sovrapproduzione", "text": ""}
{"id": "1830935", "revid": "154893", "url": "https://it.wikipedia.org/wiki?curid=1830935", "title": "Crisi da sovrapproduzione", "text": ""}
{"id": "1830936", "revid": "767487", "url": "https://it.wikipedia.org/wiki?curid=1830936", "title": "Bobby Boswell", "text": ""}
{"id": "1830939", "revid": "1243", "url": "https://it.wikipedia.org/wiki?curid=1830939", "title": "Ferrovia Siena-Empoli", "text": ""}
{"id": "1830942", "revid": "486946", "url": "https://it.wikipedia.org/wiki?curid=1830942", "title": "Ferrovia Lucca-Pistoia", "text": ""}
{"id": "1830943", "revid": "599013", "url": "https://it.wikipedia.org/wiki?curid=1830943", "title": "Claudio Bonati", "text": "Carriera.\nEsordisce in serie A1 nel 1988,a soli 16 anni, nel Sernagiotto Petrarca Padova per poi continuare la sua carriera nella Zinella Bologna, Piaggio Roma ,Conad Ferrara e Asystel Milano dove arriva in finale scudetto nel 2001 e in final-four di Coppa CEV 2002 medaglia di bronzo per un totale di 15 stagioni nella massima serie dove ha totalizzato pi\u00f9 di 10000 punti.\nallenatori in carriera: bagnoli (attuale allenatore della nazionale russa)-bebeto (attuale responsabile settore sportivo flamengo brasile)-menarini (attuale responsabile settore giovanile regione Emilia-Romagna)-montali (ex allenatore nazionale italiana attualmente nel consiglio di amministrazione della juventus F.C.)-prandi (ex allenatore nazionale italiana attuale allenatore nazionale bulgara e panini modena A1 )-velasco (ex allenatore nazionali italiana maschile e femminile nazilnale polacca ed ora alla guida della nazionale spagnola )-\nPresenze in nazionale.\nVanta 50 presenze con la Nazionale Seniores. Esordio all'Havana Cuba nel 1994."}
{"id": "1830948", "revid": "404449", "url": "https://it.wikipedia.org/wiki?curid=1830948", "title": "Corpus Inscriptionum Etruscarum", "text": "Il Corpus Inscriptionum Etruscarum (CIE) \u00e8 un corpus di testi in lingua etrusca, raccolti da Carl Pauli e suoi successori fin dal 1885. Dopo la morte di Olof August Danielsson nel 1933, la collezione fu presa in carico dalla Biblioteca dell'Universit\u00e0 di Uppsala.\nIl \"CIE\" costituisce un valido indice di riferimento per molti testi etruschi, mediante l'uso di un semplice sistema numerico. Per esempio, \"CIE\" 6 si riferisce all'iscrizione \"mi avile apiana\" (\"[sono] di Avile Apiana\"). Sono disponibili anche altre forme di indicizzazione."}
{"id": "1830953", "revid": "253096", "url": "https://it.wikipedia.org/wiki?curid=1830953", "title": "Ophioderma longicauda", "text": "Ophioderma longicauda, conosciuta come stella serpentina liscia, \u00e8 una specie di Echinodermata della famiglia Ophiodermatidae.\nHabitat e distribuzione.\nComune nel Mar Mediterraneo e nell'Oceano Atlantico orientale, dalla Gran Bretagna fino all'Angola e alle Azzorre, su fondali mobili, rocciosi o nelle praterie di \"Posidonia oceanica\" da pochi metri fino a oltre 100 di profondit\u00e0.\nDescrizione.\nColore molto variabile, da rosso a marrone scuro, quasi nero, talvolta arancio per esemplari profondi.\nComportamento.\n\u00c8 una specie sciafila, che preferisce rifugiarsi in crepe o anfratti delle rocce, anche molto velocemente se infastidita."}
{"id": "1830955", "revid": "599013", "url": "https://it.wikipedia.org/wiki?curid=1830955", "title": "S\u00e6vil Jarl", "text": "S\u00e6vil Jarl \u00e8 un personaggio della mitologia norrena, nominato nella saga norrena chiamata \"Hr\u00f3lfs saga kraka ok kappa hans\" e nel riassunto latino della \"Saga degli Skj\u00f6ldungar\" scritto da Arngr\u00edmur J\u00f3nsson, dove compare col nome di \"Sevillus\". \u00c8 uno jarl, della Zelanda secondo la \"Saga degli Skj\u00f6ldungar\"; \u00e8 il marito di Sign\u00fd, sorella dei re danesi Hr\u00f3arr e Helgi (\"Hr\u00f3lfs saga kraka ok kappa hans\"), chiamati Roas e Helgo nella \"Saga degli Skj\u00f6ldungar\".\nLa \"Hr\u00f3lfs saga kraka ok kappa hans\" racconta che Halfd\u00e1n ebbe due figli maschi, Hr\u00f3arr e Helgi, e una figlia femmina, Sign\u00fd; egli governava su una parte di Danimarca, mentre sull'altra regnava il suo malvagio fratello Fr\u00f3\u00f0i. Fr\u00f3\u00f0i uccise il fratello per prendere il suo regno e diventare re di una Danimarca unificata; poi si diede da fare per eliminare i figli di Halfdan, perch\u00e9 non potessero reclamare il trono del padre. Pertanto i due figli maschi di Halfdan (Signy non era un pericolo essendo gi\u00e0 sposata con S\u00e6vil Jarl) scapparono su un'isoletta protetti da un vecchio chiamato Vivil; quando il nuovo re quasi li prese nel luogo ove si erano rifugiati, Vivil li sped\u00ec dal cognato S\u00e6vil Jarl, ma loro non si fecero riconoscere dal parente. Fu poi la sorella a riconoscerli molto tempo dopo, e S\u00e6vil Jarl continu\u00f2 a nasconderli, finch\u00e9, durante un banchetto con il re, quest'ultimo si fece rivelare da una v\u01eblva che i suoi due nipoti erano vicini a lui; si reca da S\u00e6vil Jarl e Sign\u00fd, minacciandoli con la tortura, ma entrambi si comportano coraggiosamente. Alla fine tuttavia Sign\u00fd rivela la loro identit\u00e0 e i fratelli devono scappare.\nS\u00e6vil Jarl verr\u00e0 ancora nominato pi\u00f9 tardi, quando ormai Fr\u00f3\u00f0i \u00e8 stato ucciso e Helgi ha preso il potere sull'intera Danimarca: Hr\u00f3arr aveva infatti rinunciato a governare e si era trasferito in Northumbria, dove aveva sposato \u00d6gn figlia di re Nor\u00f0ri, ed era stato ricompensato dal fratello con un anello prezioso, un cimelio di famiglia. Il figlio di Sign\u00fd e S\u00e6vil Jarl, Hr\u00f3kr, si riteneva legittimo erede di un terzo dell'eredit\u00e0 di Halfd\u00e1n, ma Helgi si rifiut\u00f2 di dargli un terzo di Danimarca; allora si rec\u00f2 da Hr\u00f3arr per avere almeno l'anello. Quando lo zio si rifiut\u00f2 di darglielo, chiese almeno di poterlo vedere e poi lo butt\u00f2 in acqua; Hr\u00f3arr, infuriato, gli tagli\u00f2 i piedi e lo risped\u00ec indietro alle sue navi. Hr\u00f3kr, non riuscendo a sopportare l'affronto, torn\u00f2 con un grande esercito e uccise Hr\u00f3arr, ma poi Helgi per vendicare il fratello gli fece tagliare anche le braccia.\nPer questi collegamenti tra S\u00e6vil Jarl/Sevillus e i due fratelli Hr\u00f3arr/Roas e Helgi/Helgo, nel 1896 Frederich Kluge volle inserire il suo nome nell'incompleto verso 62 del \"Beowulf\" (\"hyrde ic \u00fe \u00a0\u00a0\u00a0\u00a0\u00a0\u00a0\u00a0 elan cwen\"). Infatti i versi 61-63, che parlano dei figli di Halfdan, cos\u00ec recitano:\nLo spazio vuoto dovrebbe contenere il nome del marito dell'anonima figlia di Halfdan. Kluge aveva ipotizzato, basandosi su Sign\u00fd come sorella di Hro\u00f0gar e Halga (Hr\u00f3arr e Helgi) e quindi su S\u00e6vil Jarl come marito, di completare il verso con i loro nomi resi in antico inglese (\"hyrde ic \u00fe Sigeneow w\u00e6s S\u00e6welan cwen\", cio\u00e8 \"ho sentito parlare della regina Signy [moglie] di S\u00e6vil Jarl\"). Tuttavia Kluge fu raramente preso in considerazione; oggi si pensa pi\u00f9 che altro, come sorella di Hro\u00f0gar e Halga, a Yrsa, e come suo marito al re svedese Onela, e spesso i vari editori del \"Beowulf\" o di loro traduzioni preferiscono lasciare il verso incompleto come ci \u00e8 pervenuto, per troncare ogni discussione."}
{"id": "1830966", "revid": "287204", "url": "https://it.wikipedia.org/wiki?curid=1830966", "title": "Ophioderma", "text": "Ophioderma \u00e8 un genere di Echinodermata della famiglia Ophiodermatidae."}
{"id": "1830967", "revid": "1573940", "url": "https://it.wikipedia.org/wiki?curid=1830967", "title": "Collegiata di San Biagio (Amantea)", "text": "La collegiata di San Biagio (\"di San Biase\" in dialetto amanteano), meglio conosciuta come duomo o chiesa matrice, \u00e8 il principale luogo di culto cattolico della citt\u00e0 di Amantea, in provincia di Cosenza, nell'arcidiocesi di Cosenza-Bisignano.\nLa chiesa, situata nella localit\u00e0 denominata \"Pantalia\", sorge nel sito occupato anticamente dalla chiesa di rito greco di San Pantaleo. Dopo la conquista normanna della Calabria e la progressiva latinizzazione degli antichi territori bizantini, la chiesa di San Pantaleo venne ridotta al grado di cappella e dedicata ai santi Pietro e Paolo.\nNel corso del XII secolo poi fu costruita, in prossimit\u00e0 del luogo dell'attuale chiesa matrice, una chiesa parrocchiale di rito latino dedicata a san Biagio, che si avvi\u00f2 a divenire il luogo di culto pi\u00f9 importante della citt\u00e0: nel 1609 infatti il parroco di San Biagio ottenne il titolo di arciprete. Probabilmente dopo il terremoto del 1638 la chiesa sub\u00ec gravi danni strutturali che ne comportarono l'abbandono e la distruzione.\nNel 1677 monsignor Giovan Battista Di Lauro, membro di una potente famiglia amanteana, ampli\u00f2 la vecchia cappella dei Santi Pietro e Paolo, dedicandola alla Madonna del Suffragio, volgarmente denominata dal popolo dei Morti o delle Anime del purgatorio. Vista l'inadeguatezza dell'antica parrocchiale di San Biagio, il vescovo di Tropea monsignor Luigi Morales ordin\u00f2 che il titolo dell'arcipretura di San Biagio venisse portato nella nuova cappella della Madonna del Suffragio, che in seguito ad ulteriori lavori di sistemazione assunse l'attuale aspetto della chiesa matrice.\nSulla controfacciata si legge una lapide fatta apporre da monsignor Di Lauro quando consacr\u00f2 la chiesa:"}
{"id": "1830971", "revid": "767487", "url": "https://it.wikipedia.org/wiki?curid=1830971", "title": "Florian Fromlowitz", "text": ""}
{"id": "1830976", "revid": "122431295", "url": "https://it.wikipedia.org/wiki?curid=1830976", "title": "Natural Power", "text": "Natural Power \u00e8 un marchio registrato da Fiat Auto (oggi FCA Italy) utilizzato per la commercializzazione delle sue vetture a doppia alimentazione benzina/gas naturale compresso (pi\u00f9 comunemente metano).\nStoria e descrizione.\nIntrodotto per la prima volta nel 2003 con il modello Fiat Punto \"Natural Power\", in precedenza veniva utilizzata la denominazione Bi-Power (i primi modelli Fiat con versioni alimentate sia a benzina che a metano furono la Marea e la Multipla). Alla Punto, nel corso degli anni, si sono aggiunti numerosi veicoli marchiati Natural Power che sfruttano la doppia alimentazione come la Panda, i commerciali venduti da Fiat Professional e l\u2019Iveco Daily. Commercializzati nell\u2019area EMEA e in un alcuni paesi dell\u2019Africa nel 2017 le vendite totali dei veicoli a doppia alimentazione hanno raggiunto le 700.000 unit\u00e0; di queste 300.000 sono Fiat Panda.\nLa tecnologia sfrutta un impianto a metano progettato direttamente dalla Fiat ed installato in fabbrica. La stessa tecnologia viene utilizzata anche dalla Lancia Ypsilon a doppia alimentazione, che per\u00f2 non utilizza il marchio Natural Power in favore della propria denominazione EcoChic.\nI modelli attualmente prodotti sono: \nI modelli prodotti in passato sono stati:"}
{"id": "1830978", "revid": "287204", "url": "https://it.wikipedia.org/wiki?curid=1830978", "title": "Saevil Jarl", "text": ""}
{"id": "1830979", "revid": "287204", "url": "https://it.wikipedia.org/wiki?curid=1830979", "title": "Ophiodermatidae", "text": "Ophiodermatidae \u00e8 una famiglia di Echinodermata."}
{"id": "1830982", "revid": "729019", "url": "https://it.wikipedia.org/wiki?curid=1830982", "title": "Castello di Pergolato", "text": "Il castello di Pergolato \u00e8 una dimora signorile situata nel comune di San Casciano in Val di Pesa, in provincia di Firenze.\nLa sua struttura lo fa essere un notevole esempio di fusione tra le forme rinascimentali, riscontrabili nella parte trasformata in villa, e le austere strutture medievali.\nStoria.\nI primi ricordi risalgono al 1185 quando viene ricordato un mulino posto nel suo territorio, in seguito divenne propriet\u00e0 della famiglia Buondelmonti, che nel territorio di San Casciano possedevano altri castelli, quali il Castello di Fabbrica, quello di Bibbione e quello di Montefiridolfi.\nFurono i membri della famiglia Buondelmonti che nel XVI secolo trasformarono il castello in villa rinascimentale. A ricordo di quell'avvenimento sugli architravi delle porte interne \u00e8 rimasta la seguente scritta: \nIn quel periodo fu l'abitazione di Caterina Picchena, moglie di un Buondelmonti, che divenne celebre per le sue turbolente vicende amorose di cui il castello fece da sfondo. In precedenza in castello di Pergolato era tasto anche la sede all'assassinio di Ugone di Valberto Buondelmonti\nIl castello rimase di propriet\u00e0 dei Buondelmonti fino all'inizio del XVIII secolo quando passo alla famiglia Rinuccini che successivamente per eredit\u00e0 lo portarono all'interno del patrimonio della famiglia Corsini. In seguito si sono avuti numerosi passaggi di propriet\u00e0, adesso dei Poccianti.\nArchitettura.\nPosto su uno sperone circondato da cipressi, occupa una posizione dominante sulla valle del fiume Pesa.\nIl castello \u00e8 una struttura formata da due corpi perpendicolari tra loro congiunti dalla torre quadrangolare. Dalla parte della Pesa si trova un loggiato a due ordini con tre luci, con archi a tutto sesto al pianterreno, mentre quelli del primo piano sono architravati. Il loggiato \u00e8 stato costruito nel 1520 come recita un'epigrafe l\u00ec posta.\nAi suoi piedi \u00e8 la chiesa di San Pietro a Pergolato."}
{"id": "1830984", "revid": "104458", "url": "https://it.wikipedia.org/wiki?curid=1830984", "title": "Iseo (disambigua)", "text": ""}
{"id": "1830986", "revid": "280255", "url": "https://it.wikipedia.org/wiki?curid=1830986", "title": "Rifugio Gagliardone", "text": ""}
{"id": "1830993", "revid": "599013", "url": "https://it.wikipedia.org/wiki?curid=1830993", "title": "Silent Running", "text": ""}
{"id": "1830998", "revid": "126257", "url": "https://it.wikipedia.org/wiki?curid=1830998", "title": "Foro civile di Preneste", "text": "Il foro civile di Preneste (\"Praeneste\", oggi Palestrina, in provincia di Roma) era l'antico centro della citt\u00e0 romana e comprendeva una serie di edifici di varie epoche in corrispondenza dell'attuale piazza Regina Margherita e sotto la cattedrale di Sant'Agapito martire. Collegato al soprastante Santuario della Fortuna Primigenia, venne a lungo ritenuto una sorta di \"santuario inferiore\" e solo pi\u00f9 tardi riconosciuto come foro.\nStoria e descrizione.\nUn grande tempio etrusco-italico del IV secolo a.C., il cui basamento \u00e8 in parte conservato sotto la piazza, presso l'attuale chiesa, faceva da sfondo al complesso.\nL'edificio pi\u00f9 rilevante era la basilica con interno diviso in quattro navate, quasi certamente coperte. Su quella che era la parete di fondo, separata per mezzo di un'intercapedine dal muro di terrazzamento retrostante, resta la decorazione con semicolonne che inquadrano finte finestre. Il lato anteriore era preceduto da un portico a due ordini, con colonne doriche inferiormente e corinzie superiormente, in parte inglobato nella facciata del successivo palazzo del Seminario. \nSui lati corti si aprono sulla basilica due ambienti: quello di sinistra \u00e8 il cosiddetto \"antro delle sorti\", una grotta naturale, organizzata a ninfeo e pavimentata da un bel mosaico con pesci di epoca ellenistica. \nL'ambiente di destra era una sala con abside, caratterizzata da un podio decorato da fregio dorico sormontato da semicolonne. Non \u00e8 chiara la funzione di questo secondo ambioente, forse un ninfeo gemello o forse un edificio religioso legato al santuario. In ogni caso \u00e8 qui che \u00e8 stato ritrovato il famoso \"mosaico del Nilo\", oggi conservato presso il Museo archeologico nazionale prenestino, che raffigura una cartografia dell'Egitto, dalle sorgenti del fiume in Etiopia fino al delta. Nei pressi di questo ambiente sono stati ritrovati anche i frammenti di un obelisco egiziano, anch'essi conservati attualmente nel museo, per cui si \u00e8 pensato che si trattasse di un iseo, cio\u00e8 di un luogo di culto dedicato alla dea egizia Iside.\nIl complesso civile era collegato al soprastante santuario della Fortuna Primigenia tramite una serie di scalinate laterali.\nL'intero complesso della basilica e delle aule di culto con i mosaici \u00e8 stato datato al II secolo a.C."}
{"id": "1831000", "revid": "363629", "url": "https://it.wikipedia.org/wiki?curid=1831000", "title": "Basilica romana", "text": ""}
{"id": "1831006", "revid": "280255", "url": "https://it.wikipedia.org/wiki?curid=1831006", "title": "Refuge Mont Viso", "text": ""}
{"id": "1831007", "revid": "125636240", "url": "https://it.wikipedia.org/wiki?curid=1831007", "title": "Castello di Montefiridolfi", "text": "Il castello di Montefiridolfi \u00e8 una dimora signorile situata a Montefiridolfi, nel comune di San Casciano in Val di Pesa.\nStoria.\nLe prime testimonianze, secondo cui apparteneva alla famiglia Buondelmonti sin dall'origine, risalgono al maggio 1015 quando \u00e8 citato in un atto di donazione. Il toponimo appare anche in un altro documento della Badia a Passignano del giugno 1065 ed in un documento della Badia a Coltibuono dove viene chiamato \"Montis filiorum Ridolfi\"; il documento risale al 9 novembre 1210.\nCitato ancora come deposito di munizioni nel marzo 1480 in un documento dell'Archivio Ricasoli di Brolio, perse poi definitivamente ogni importanza strategico-militare.\nLa parziale trasformazione in villa fu voluta dalla famiglia Buondelmonti, i quali nel XVI secolo lo ridussero a centro della loro fattoria e lo possedettero fino al 1624, anno della morte senza eredi del cavaliere gerosolimitano fr\u00e0 Andrea di Battista Buondelmonti. Successivamente, per acquisto fattone in data 27 marzo 1639 da Cristofano Baldovinetti, appartenne ai Baldovinetti-Gambereschi \"\"nel quale castello e villa vi \u00e8 due colombaie, fattoio da olio, tinaia, pi\u00f9 stale, due orti, due pozzi d'acqua pulita, prati attorno, et ogni altra comodit\u00e0\"\", poi ai loro eredi, conti Gabellotti di Faenza, fino a quando, nel 1824, fu acquistato dalla famiglia Tempestini, che lo possedette fino al 1907 e da cui pass\u00f2 ai Kennedy Lawrie per via del matrimonio di Giulia Tempestini con un membro di quella famiglia. Dal 1908 al 1934 appartenne a don Lorenzo dei Principi Corsini marchese di Giovagallo. Oggi il corpo principale appartiene alla famiglia Rosselli Del Turco.\nArchitettura.\nSituato fuori dall'attuale abitato di Montefiridolfi vi si accede al termine di un piccolo viale di cipressi. Si presenta come una massiccia costruzione con gli angoli contraffortati.\nIl castello, a pianta trapezoidale, \u00e8 dotato all'interno di due cortili, oltre a quello della canonica parrocchiale, muniti ciascuno di un pozzo artesiano (che hanno dato origine ad una vecchia filastrocca popolare dal sapore di leggenda: \"Monte montoro, entro tre pozzi un vitello d'oro\"). I cortili inferiori furono realizzati quando la struttura cambi\u00f2 di uso, da presidio militare a villa e fattoria. Sul cortile superiore \u00e8 impostata la torre, probabilmente in origine isolata, che con i corpi circostanti aveva la funzione di cassero. La sua altezza fu notevolmente ridotta e la parte terminale venne intonacata.\nNel corpo dell'edificio si aprono pochissime aperture per lo pi\u00f9 localizzate a livello del piano terra, quelle esterne realizzate quasi tutte in epoca moderna, dacch\u00e9 due lati del cassero costituivano parte della pi\u00f9 ampia cinta muraria, che racchiudeva anche la parte destinata a villa, la chiesa di Santa Cristina e la canonica parrocchiale, oltre vari edifici minori."}
{"id": "1831009", "revid": "280255", "url": "https://it.wikipedia.org/wiki?curid=1831009", "title": "Refuge du Viso", "text": ""}
{"id": "1831011", "revid": "280255", "url": "https://it.wikipedia.org/wiki?curid=1831011", "title": "Vall\u00e9e du Guil", "text": ""}
{"id": "1831012", "revid": "1543377", "url": "https://it.wikipedia.org/wiki?curid=1831012", "title": "Le mosche", "text": "Le mosche (fr: \"Les mouches\"), \u00e8 un'opera teatrale del 1943 di Jean-Paul Sartre.\nL'opera \u00e8 una riscrittura delle \"Coefore\" di Eschilo alla luce della filosofia esistenzialista.\nTrama.\nElettra aspetta il ritorno del fratello Oreste, da lungo tempo esiliato, per vendicare l'omicidio del padre Agamennone da parte dello zio Egisto. Egisto ha poi sposato Clitennestra, moglie di Agamennone e madre di Elettra ed Oreste, diventando cos\u00ec re.\nOreste torna ad Argo, infestata di mosche come punizione da parte di Zeus per l'assassinio di Agamennone.\nOreste raggiunge Elettra, la quale gli affida il compito di uccidere sia Egisto che Clitennestra. Oreste esegue il compito. Ma in quel momento il rimorso prende Elettra e assedia Oreste stesso.\nElettra, atterrita per il matricidio e il regicidio, chiede perdono a Zeus, accettando di essere tormentata dalle mosche (simbolo del rimorso, moderna trasposizione delle mitologiche Erinni). \nLa gente di Argo, anzich\u00e9 considerare Oreste come un liberatore, vorrebbe linciarlo, poich\u00e9 ha attentato alla tranquilla esistenza della citt\u00e0.\nOreste \u00e8 costretto all'esilio.\nOsservazioni.\n\u00c8 il dramma della libert\u00e0 di Oreste: libero di compiere la vendetta criminosa, in preda a questa libert\u00e0.\n\"Egli - scrive Sartre - dovr\u00e0 infine uccidere, caricarsi il proprio delitto sulle spalle e passare sull'altra riva. La libert\u00e0, infatti, non \u00e8 un potere astratto di sorvolare la condizione umana: \u00e8 il pi\u00f9 assurdo ed inesorabile degli impegni. Oreste andr\u00e0 avanti per la sua strada, senza giustificazioni, senza scuse, senza ritorni, solo. Come un eroe, come non importa chi.\"\nOreste (e Sartre con lui) ritiene che gli uomini siano \"condannati alla libert\u00e0\", cio\u00e8 che non abbiano scelto di esistere n\u00e9 di essere liberi, ma che tuttavia lo siano e soprattutto che, essendo liberi, essi siano totalmente responsabili delle proprie azioni, non potendo attribuirne la colpa a leggi o norme altre rispetto a s\u00e9."}
{"id": "1831014", "revid": "125621833", "url": "https://it.wikipedia.org/wiki?curid=1831014", "title": "Dialetto canavesano", "text": "Il canavesano (nome nativo \"canavzan\" ) \u00e8 un dialetto settentrionale della lingua piemontese parlato principalmente nella zona del Canavese. Costituisce uno dei tre rami principali in cui si dividono i dialetti della lingua piemontese insieme al piemontese occidentale e al piemontese orientale.\nIl canavesano non \u00e8 per\u00f2 un dialetto uniforme in tutta la subregione: presenta differenze, talvolta anche notevoli, da una zona all'altra: differenziazioni subdialettali si evidenziano in particolare fra il Canavese occidentale e meridionale ed il Canavese orientale e settentrionale.\nScrittori e poeti.\nNon esistendo una grammatica canavesana normata, molti poeti locali hanno utilizzato spesso grafie eterogenee pi\u00f9 o meno distanti dalla grafia normalizzata, stabilita dai \"Brand\u00e9\" negli anni '20, con la quale \u00e8 possibile scrivere il piemontese e tutti i suoi dialetti, canavesano compreso.\nNella met\u00e0 del XVIII secolo Bernardino Biondelli raccolse alcuni esempi di scritti in canavesano, tra cui \"La parabola del Fioeu Trason\" A cavallo tra il XIX ed il XX secolo spicca Pietro Corzetto Vign\u00f2t (che si firmava \"Peder Kurzat Vign\u00f2t\"), originario di Rueglio.\nCaratteristiche.\nIl dialetto canavesano ha dei suoni particolari e la parlata varia molto da zona a zona; vi sono tuttavia elementi unificanti che ci indicano, sentendoli, che ci troviamo di fronte a una parlata canavesana. Per esempio:"}
{"id": "1831023", "revid": "6923", "url": "https://it.wikipedia.org/wiki?curid=1831023", "title": "Casal de' Pazzi (edificio)", "text": "Il Casal de' Pazzi \u00e8 un casale ove abit\u00f2 l'omonima famiglia nel Rinascimento.\nIl casale \u00e8 sito tra via Nomentana, viale Kant e via Zanardini nel quartiere che prende il nome da questo casale nel Municipio Roma IV (ex Municipio Roma V) a Roma.\nStoria.\nIl castello, gi\u00e0 preesistente, a quanto pare di origine ghibellina (a notare dalla merlatura delle torri), fu abitato dalla famiglia Pazzi all'incirca dal periodo della Congiura dei Pazzi (circa dal 1475). La famiglia trasform\u00f2 ed adegu\u00f2 il castello, secondo le proprie esigenze ed i propri gusti sotto il pontificato di papa Sisto IV.\nAl XVI secolo risalgono, almeno a quanto pare a prima vista, il corpo di fabbrica e la torre sita a nord.\nAll'inizio del XX secolo fu intrapreso un recupero del castello con susseguente restauro.\nIn seguito al restauro \u00e8 utilizzato come edificio signorile ad uso privato.\nDescrizione.\nL'aspetto esterno \u00e8 quello di un castello fortificato medievale-rinascimentale.\nDue torri, probabilmente torri di avvistamento, di altezza differente, una posta a nord, l'altra posta ad ovest, sono realizzate in tufello misto con selce.\nDelle finestre, una cornice marcapiano e merlatura ghibellina completano le torri.\nUn edificio quadrangolare a due livelli racchiude il casale dal retro formando cos\u00ec un cortile interno sul cui centro \u00e8 sito un pozzo marmoreo su cui vi sono delle raffigurazioni di cervi e fiori.\nAlcuni frammenti di sculture e brandelli di opere architettoniche sono conservati all'interno del casale."}
{"id": "1831025", "revid": "287204", "url": "https://it.wikipedia.org/wiki?curid=1831025", "title": "Tunnel canale Sapperton", "text": "Il tunnel canale Sapperton \u00e8 un tunnel sul canale Tamigi - Severn, vicino a Cirencester, Gloucestershire, in Inghilterra. Era il tunnel canale pi\u00f9 lungo, e il tunnel pi\u00f9 lungo di qualunque tipo in Inghilterra dal 1789 al 1811.\nLa galleria fu aperta nel 1789 dopo cinque anni di lavori, e ha una lunghezza di 3.490 m. \nNon ha l'alzaia. Attraverso il tunnel passavano le \"narrowboat\", imbarcazioni lunghe e strette, trasportate mediante \"legging\".\nNel 1811 fu superata come lunghezza dal tunnel Huddersfield Narrow Canal Standedge (4.989 m.), che resta il pi\u00f9 alto, pi\u00f9 lungo e profondo canale-tunnel in Gran Bretagna, sebbene, a differenza di Sapperton, il tunnel Standedge pu\u00f2 accogliere soltanto narrowboats con larghezza di 210 cm.\nIl tunnel Sapperton non \u00e8 attualmente navigabile, ma il suo restauro \u00e8 stato proposto dal Cotswold Canals Trust come parte del loro progetto di riaprire il tratto dal Tamigi al Severn. Tale consorzio organizza gite turistiche in barca attraverso il tunnel, nei mesi invernali.\nCollegamenti esterni.\nHistory of costwoldcanals"}
{"id": "1831035", "revid": "298055", "url": "https://it.wikipedia.org/wiki?curid=1831035", "title": "Mary Malone", "text": ""}
{"id": "1831048", "revid": "247222", "url": "https://it.wikipedia.org/wiki?curid=1831048", "title": "Your Hero (Finley)", "text": ""}
{"id": "1831049", "revid": "247222", "url": "https://it.wikipedia.org/wiki?curid=1831049", "title": "Your Hero", "text": ""}
{"id": "1831054", "revid": "287204", "url": "https://it.wikipedia.org/wiki?curid=1831054", "title": "Rifugio Alpetto", "text": "Il rifugio dell'Alpetto \u00e8 un rifugio nel comune di Oncino, nella Valle Po. Inaugurato nel 1998, dispone di 24 posti letto.\nStoria.\nPoco distante dal moderno rifugio sorse, nel 1866, la prima struttura ricettiva del Club Alpino Italiano, il ricovero dell'Alpetto, che costituiva un punto d'appoggio nella salita al Monviso dalla Valle Po. Questa struttura rimase in funzione fino al 1905, poi fu sostituita dal rifugio Quintino Sella al Monviso, pi\u00f9 ampio e confortevole. Il ricovero cadde in disuso, finch\u00e9 nel 1985 fu ristrutturato dall'associazione Amici della montagna di Oncino. Nel 1998 il CAI di Cavour costru\u00ec il nuovo rifugio; la struttura del vecchio ricovero \u00e8 stata trasformata nel Museo degli albori dell'alpinismo Giacomo Priotto, struttura museale dedicata appunto agli albori (anni 1850-1860) dell'alpinismo italiano, con apertura nel 2011.\nAccesso.\nSi risale la Valle Po fino a superare Paesana, poi si svolta a sinistra per Oncino. Da qui si prosegue ancora in auto fino alle Meire Dacant, dove si parcheggia. Si risale poi a piedi il Vallone del Rio dell'Alpetto fino a raggiungere il lago dell'Alpetto ed il rifugio omonimo (circa 2 ore).\nAlternativamente, si pu\u00f2 giungere in auto o con altri mezzi fino a Pian del Re o a Pian della Regina, e da l\u00ec salire a piedi al rifugio seguendo i sentieri tracciati.\nAscensioni.\nPu\u00f2 costituire un'alternativa al rifugio Quintino Sella per ascendere al Monviso dal lato della Valle Po."}
{"id": "1831058", "revid": "212348", "url": "https://it.wikipedia.org/wiki?curid=1831058", "title": "Olimpiadi 1896", "text": ""}
{"id": "1831061", "revid": "110157", "url": "https://it.wikipedia.org/wiki?curid=1831061", "title": "Monastero di Lamayuru", "text": "Il monastero di Lamayuru \u00e8 uno dei pi\u00f9 grandi e antichi monasteri buddisti di tradizione tibetana sul suolo indiano.\nDescrizione.\nFu fondato intorno all'anno 1000 da N\u0101rop\u0101 ed \u00e8 appartenente alla scuola Drigung Kargyu. \nIn passato diede ospitalit\u00e0 fino a quattrocento monaci, molti dei quali ora vivono nei \"gompa\" dei vicini villaggi. Attualmente i religiosi residenti sono centocinquanta.\nLamayuru ospita ogni anno due festival di danza, che si svolgono rispettivamente nel secondo e nel quinto mese del calendario lunare tibetano, nel cui svolgimento ogni monaco raggiunge questo monastero per pregare."}
{"id": "1831062", "revid": "212348", "url": "https://it.wikipedia.org/wiki?curid=1831062", "title": "Olimpiadi 1900", "text": ""}
{"id": "1831065", "revid": "212348", "url": "https://it.wikipedia.org/wiki?curid=1831065", "title": "Olimpiadi 1904", "text": ""}
{"id": "1831068", "revid": "212348", "url": "https://it.wikipedia.org/wiki?curid=1831068", "title": "Olimpiadi 1908", "text": ""}
{"id": "1831071", "revid": "212348", "url": "https://it.wikipedia.org/wiki?curid=1831071", "title": "Olimpiadi 1912", "text": ""}
{"id": "1831076", "revid": "212348", "url": "https://it.wikipedia.org/wiki?curid=1831076", "title": "Olimpiadi 1920", "text": ""}
{"id": "1831079", "revid": "212348", "url": "https://it.wikipedia.org/wiki?curid=1831079", "title": "Olimpiadi 1924", "text": ""}
{"id": "1831082", "revid": "212348", "url": "https://it.wikipedia.org/wiki?curid=1831082", "title": "Olimpiadi 1928", "text": ""}
{"id": "1831083", "revid": "1573940", "url": "https://it.wikipedia.org/wiki?curid=1831083", "title": "Calumma parsonii", "text": "Il camaleonte di Parson (\"Calumma parsonii\" ()) \u00e8 un sauro della famiglia Chamaeleonidae, endemico del Madagascar.\nDescrizione.\n\u00c8 uno dei pi\u00f9 grandi rappresentanti della famiglia Chamaeleonidae: pu\u00f2 raggiungere la lunghezza di 60\u00a0cm, di cui 35 spettano alla robusta coda prensile. Le zampe presentano 2 dita opponibili, adatte ad afferrarsi saldamente a qualsiasi appiglio. Gli occhi possono muoversi indipendentemente l'uno dall'altro. In questo modo il camaleonte pu\u00f2 vedere a 360\u00b0 l'ambiente intorno a lui.\n\u00c8 in grado di cambiare colore della pelle a seconda sia delle emozioni, sia dell'ambiente in cui si trova.\nBiologia.\n\u00c8 ben adattato alla vita sugli alberi e scende a terra solo per deporre le uova. Si sposta sui rami molto lentamente ondeggiando come una foglia al vento in modo da non allarmare le sue prede.\nAlimentazione.\nLa sua lingua \u00e8 un'arma micidiale. Di solito rimane ripiegata all'interno della bocca. Quando individua un insetto, si avvicina lentamente e, raggiunta la distanza ottimale, preme violentemente la bocca in modo che la lingua, intrisa di saliva appiccicosa, venga scagliata verso la preda con velocit\u00e0 sorprendente. L'insetto colpito rimane invischiato sulla punta della lingua e portato alla bocca del camaleonte.\nDistribuzione e habitat.\nQuesta specie \u00e8 diffusa nelle foreste pluviali del Madagascar orientale, da Ranomafana a sud sino alla penisola di Masoala a nord; \u00e8 segnalata anche sull'isola di Nosy Boraha.\nConservazione.\nLa \"IUCN Red List\" classifica \"C. parsonii\" come specie prossima alla minaccia di estinzione (\"Near Threatened\")."}
{"id": "1831086", "revid": "267975", "url": "https://it.wikipedia.org/wiki?curid=1831086", "title": "Riduzioni in Brasile", "text": ""}
{"id": "1831089", "revid": "216538", "url": "https://it.wikipedia.org/wiki?curid=1831089", "title": "Gian Battista Piranesi", "text": ""}
{"id": "1831090", "revid": "212348", "url": "https://it.wikipedia.org/wiki?curid=1831090", "title": "Olimpiadi 1932", "text": ""}
{"id": "1831092", "revid": "212348", "url": "https://it.wikipedia.org/wiki?curid=1831092", "title": "Olimpiadi 1936", "text": ""}
{"id": "1831095", "revid": "212348", "url": "https://it.wikipedia.org/wiki?curid=1831095", "title": "Olimpiadi 1948", "text": ""}
{"id": "1831096", "revid": "290948", "url": "https://it.wikipedia.org/wiki?curid=1831096", "title": "Acidi deboli", "text": ""}
{"id": "1831098", "revid": "212348", "url": "https://it.wikipedia.org/wiki?curid=1831098", "title": "Olimpiadi 1952", "text": ""}
{"id": "1831101", "revid": "212348", "url": "https://it.wikipedia.org/wiki?curid=1831101", "title": "Olimpiadi 1956", "text": ""}
{"id": "1831102", "revid": "242653", "url": "https://it.wikipedia.org/wiki?curid=1831102", "title": "North London derby", "text": ""}
{"id": "1831103", "revid": "113393740", "url": "https://it.wikipedia.org/wiki?curid=1831103", "title": "Flavia Lattanzi", "text": " Professoressa ordinaria di diritto internazionale alla Facolt\u00e0 di Economia dell'Universit\u00e0 degli Studi Roma Tre e giudice \"ad litem\" al Tribunale penale internazionale per il Ruanda (dal 2003 al 2007) e al Tribunale penale internazionale per l'ex-Jugoslavia (dal 2007).\nFiglia di Elza Dolezalova e Pietro Sante Lattanzi, fu internata appena nata in un campo di concentramento inglese in Etiopia insieme con la madre, mentre il padre era internato in Uganda. Fu l'unica bambina sopravvissuta al di sotto dell'et\u00e0 di tre anni e fu rimpatriata nel 1943. Dal 1943 al 1948 rimase in Boemia dove frequent\u00f2 la scuola nel comune di Svor appartenente al Distretto di \u010cesk\u00e1 L\u00edpa - luogo di origine della famiglia materna - per trasferirsi in Italia, a Ripa (Fagnano Alto), alla fine del 1948, dove frequent\u00f2 le scuole elementari.\nCarriera.\nHa studiato Diritto internazionale presso la Facolt\u00e0 di Scienze Politiche dell'Universit\u00e0 \"La Sapienza\" di Roma e insegna diritto internazionale all'Universit\u00e0 di Roma Tre.\nHa pubblicato monografie, saggi e articoli su temi di diritto internazionale pubblico, organizzazione internazionale, diritto internazionale privato, tutela dei diritti fondamentali della persona.\n\u00c8 stata relatrice in varie conferenze e seminari internazionali sui diritti umani, e ha scritto numerosi libri e articoli sul diritto internazionale, in particolare, sui diritti umani, del diritto umanitario internazionale, diritto internazionale penale, le Nazioni Unite, gli Statuti del Tribunale penale internazionale per il Ruanda (ICTR) e del Tribunale penale internazionale per l'ex-Jugoslavia (ICTY), e la Corte penale internazionale (CPI).\nHa fatto parte della delegazione italiana alla Commissione preparatoria sulla Corte penale internazionale, e poi alla Conferenza di Roma (dove \u00e8 stato approvato il trattato istitutivo della corte suddetta).\n\u00c8 stata membro della commissione internazionale d'inchiesta sul diritto umanitario internazionale a Ginevra.\nNell'ottobre 2003 \u00e8 stata nominata giudice Ad Litem del Tribunale penale internazionale per il Ruanda e poi nel luglio 2007 in quello per l'ex-Jugoslavia.\n\u00c8 membro della \"Soci\u00e9t\u00e9 fran\u00e7aise pour le droit international\"."}
{"id": "1831107", "revid": "212348", "url": "https://it.wikipedia.org/wiki?curid=1831107", "title": "Olimpiadi 1964", "text": ""}
{"id": "1831111", "revid": "212348", "url": "https://it.wikipedia.org/wiki?curid=1831111", "title": "Olimpiadi 1968", "text": ""}
{"id": "1831113", "revid": "212348", "url": "https://it.wikipedia.org/wiki?curid=1831113", "title": "Olimpiadi 1972", "text": ""}
{"id": "1831115", "revid": "212348", "url": "https://it.wikipedia.org/wiki?curid=1831115", "title": "Olimpiadi 1976", "text": ""}
{"id": "1831116", "revid": "287204", "url": "https://it.wikipedia.org/wiki?curid=1831116", "title": "26\u00b0 Battaglione Bersaglieri &quot;Castelfidardo&quot;", "text": ""}
{"id": "1831118", "revid": "212348", "url": "https://it.wikipedia.org/wiki?curid=1831118", "title": "Olimpiadi 1980", "text": ""}
{"id": "1831119", "revid": "287204", "url": "https://it.wikipedia.org/wiki?curid=1831119", "title": "Serie B 1958-1959 (pallacanestro femminile)", "text": "La Serie B di pallacanestro femminile 1958-1959 \u00e8 stato il secondo livello del ventottesimo campionato organizzato dalla Federazione Italiana Pallacanestro.\nI gironi all'italiana erano divisi in qualificazioni regionali e semifinali interregionali. La vittoria vale due punti e la sconfitta uno. Le due squadre finaliste vengono promosse alla Serie A, le retrocesse alla Promozione.\nSemifinali.\nGirone A a Modena.\nVerdetti\nGirone B a Pisa.\nVerdetti\nBibliografia.\nGiornali"}
{"id": "1831122", "revid": "212348", "url": "https://it.wikipedia.org/wiki?curid=1831122", "title": "Olimpiadi 1984", "text": ""}
{"id": "1831124", "revid": "212348", "url": "https://it.wikipedia.org/wiki?curid=1831124", "title": "Olimpiadi 1988", "text": ""}
{"id": "1831127", "revid": "212348", "url": "https://it.wikipedia.org/wiki?curid=1831127", "title": "Olimpiadi 1992", "text": ""}
{"id": "1831130", "revid": "212348", "url": "https://it.wikipedia.org/wiki?curid=1831130", "title": "Olimpiadi 2000", "text": ""}
{"id": "1831141", "revid": "1501558", "url": "https://it.wikipedia.org/wiki?curid=1831141", "title": "Campionato sudamericano di calcio a 5 Under-20", "text": "Il Campionato sudamericano Under-20 (noto anche come Sudamericano de Futsal Sub-20) \u00e8 un torneo di calcio a 5 organizzato dalla CONMEBOL e riservato alle selezioni nazionali sudamericane composte da giocatori di et\u00e0 inferiore o uguale a 20 anni. L'edizione edizione del 2013 fu giocata, tuttavia, da atleti di et\u00e0 inferiore o uguale a 21 anni."}
{"id": "1831145", "revid": "1318658", "url": "https://it.wikipedia.org/wiki?curid=1831145", "title": "Ande (disambigua)", "text": ""}
{"id": "1831146", "revid": "339392", "url": "https://it.wikipedia.org/wiki?curid=1831146", "title": "FC Barcelona B", "text": ""}
{"id": "1831147", "revid": "666668", "url": "https://it.wikipedia.org/wiki?curid=1831147", "title": "Copa Am\u00e9rica (calcio a 5 femminile)", "text": "La Copa Am\u00e9rica Femenina (\"Coppa America femminile\") \u00e8 il campionato continentale di calcio a 5 femminile della CONMEBOL, la federazione che raggruppa le nazionali del Sud America."}
{"id": "1831148", "revid": "1124164", "url": "https://it.wikipedia.org/wiki?curid=1831148", "title": "Chiesa dei Santi Bartolomeo e Alessandro dei Bergamaschi", "text": "La chiesa dei Santi Bartolomeo e Alessandro dei Bergamaschi (conosciuta anche come Santa Maria della Piet\u00e0) \u00e8 un luogo di culto cattolico di Roma, nel rione Colonna, che si affaccia su Piazza Colonna. \u00c8 stata la chiesa nazionale dei bergamaschi residenti a Roma.\nStoria.\nLa chiesa originaria venne costruita nella seconda met\u00e0 del XVI secolo, e prese il nome di \"Santa Maria della Piet\u00e0\", dall'immagine che \u00e8 conservata sopra il portale. La chiesa e gli annessi edifici, compresi tra piazza Colonna e piazza di Pietra, vennero concessi da papa Benedetto XIII all'Arciconfraternita dei Bergamaschi, la quale aveva dovuta abbandonare la propria sede di San Macuto, assegnata al Collegio Romano. Fu in questa occasione che la chiesa venne intitolata ai patroni Bartolomeo e Alessandro. Fu il canonico Giovanni Giacomo Tasso, zio del poeta Torquato Tasso, a fondare la compagnia religiosa \"Venerabile Arciconfraternita dei santi Bartolomeo e Alessandro della Nazione Bergamasca\" diventando poi la \"Arciconfraternita dei Bergamaschi in Roma\".\nL'adiacente Ospedale dei Pazzarelli, dove tra la fine del 1589 e il principio del 1590 fu ricoverato Torquato Tasso, fu trasferito nel 1725 in via della Lungara, sul Lungotevere.\nLa confraternita fece ristrutturare la chiesa, tra il 1728 e il 1735; alla facciata vi lavorarono due architetti romani, il Contini (1641-1723), allievo del Bernini, e il de Dominicis (1696-1758). Furono essi che incastonarono il bassorilievo della \"Madonna della piet\u00e0\" in un ovale, ponendolo sopra la porta d'ingresso.\nL'interno si presenta a navata unica (affrescata all'inizio del XX secolo), con tre cappelle laterali su ogni lato. Tra le opere principali della chiesa sono da ricordare: la statua lignea di \"Cristo alla colonna\", dipinta da Filippo del Borgo (1569); l'altare maggiore, la \"Madonna della Piet\u00e0\", dipinto ad olio su tavola, ispirato a Guido Reni; il \"monumento funebre del Cardinal Furietti\", umanista d'origini bergamasche; un altro \"crocifisso ligneo\" di autore ignoto (del 1570). All'entrata della chiesa si trova un'opera moderna che ritrae Papa Giovanni XXIII, anch'esso bergamasco d'origine.\nSul portale d'ingresso un avviso, in italiano e in dialetto bergamasco, invita i turisti ed i pellegrini a visitare la chiesa."}
{"id": "1831150", "revid": "1776051", "url": "https://it.wikipedia.org/wiki?curid=1831150", "title": "Distretto di Antsiranana I", "text": "Il distretto di Antsiranana I \u00e8 un distretto del Madagascar situato nella regione di Diana. Ha per capoluogo la citt\u00e0 di Antsiranana.&lt;br&gt;La popolazione del distretto \u00e8 di abitanti ."}
{"id": "1831152", "revid": "1776051", "url": "https://it.wikipedia.org/wiki?curid=1831152", "title": "Distretto di Fianarantsoa I", "text": "Il distretto di Fianarantsoa I \u00e8 un distretto del Madagascar situato nella regione di Haute Matsiatra. Ha per capoluogo la citt\u00e0 di Fianarantsoa.&lt;br&gt;La popolazione del distretto \u00e8 di abitanti ."}
{"id": "1831156", "revid": "197778", "url": "https://it.wikipedia.org/wiki?curid=1831156", "title": "Principessa di Orange-Nassau", "text": ""}
{"id": "1831157", "revid": "226458", "url": "https://it.wikipedia.org/wiki?curid=1831157", "title": "Cappello (araldica)", "text": "Il Cappello, specialmente in araldica ecclesiastica, \u00e8 un ornamento esterno che sormonta lo stemma di un ecclesiastico.\nPer le dignit\u00e0 ecclesiastiche si distinguono due tipi di cappelli:\nIl rosso \u00e8 cardinalizio, il verde patriarcale, arcivescovile e vescovile, il nero \u00e8 presbiterale, paonazzo per i monsignori.\nLa disposizione delle nappe segue una distribuzione crescente per fila, dall'alto verso il basso (una nappa nella prima fila, due nella seconda, tre nella terza, ecc...), come di seguito:"}
{"id": "1831159", "revid": "1776051", "url": "https://it.wikipedia.org/wiki?curid=1831159", "title": "Distretto di Mahajanga I", "text": "Il distretto di Mahajanga I \u00e8 un distretto del Madagascar situato nella regione di Boeny. Ha per capoluogo la citt\u00e0 di Mahajanga.&lt;br&gt;La popolazione del distretto \u00e8 di abitanti ."}
{"id": "1831160", "revid": "261541", "url": "https://it.wikipedia.org/wiki?curid=1831160", "title": "Protonotario Apostolico", "text": ""}
{"id": "1831164", "revid": "1776051", "url": "https://it.wikipedia.org/wiki?curid=1831164", "title": "Distretto di Toamasina I", "text": "Il distretto di Toamasina I \u00e8 un distretto del Madagascar situato nella regione di Atsinanana. Ha per capoluogo la citt\u00e0 di Toamasina.&lt;br&gt;La popolazione del distretto \u00e8 di abitanti ."}
{"id": "1831166", "revid": "1776051", "url": "https://it.wikipedia.org/wiki?curid=1831166", "title": "Distretto di Toliara I", "text": "Il distretto di Toliara I \u00e8 un distretto del Madagascar situato nella regione di Atsimo-Andrefana. Ha per capoluogo la citt\u00e0 di Toliara.&lt;br&gt;La popolazione del distretto \u00e8 di abitanti ."}
{"id": "1831180", "revid": "767487", "url": "https://it.wikipedia.org/wiki?curid=1831180", "title": "Episodi di Vita da strega (settima stagione)", "text": "Questa voce contiene trame, dettagli e crediti dei registi e degli sceneggiatori della settima stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 24 settembre 1970 al 22 aprile 1971."}
{"id": "1831184", "revid": "438678", "url": "https://it.wikipedia.org/wiki?curid=1831184", "title": "The Runaways (album)", "text": "The Runaways \u00e8 il primo album del gruppo The Runaways, pubblicato nel 1976 per l'etichetta discografica Phonogram Records."}
{"id": "1831188", "revid": "834", "url": "https://it.wikipedia.org/wiki?curid=1831188", "title": "Room 483", "text": ""}
{"id": "1831189", "revid": "19812880", "url": "https://it.wikipedia.org/wiki?curid=1831189", "title": "Andr\u00e9s Javier Mart\u00ednez Falazzini", "text": ""}
{"id": "1831190", "revid": "1543377", "url": "https://it.wikipedia.org/wiki?curid=1831190", "title": "My Favorite Things (album)", "text": "My Favorite Things \u00e8 un album del 1961 di John Coltrane pubblicato dall'etichetta Atlantic Records. Si tratta del primo album nel quale Coltrane suona il sassofono soprano, e dal quale fu estratto un singolo di grande successo commerciale, una versione accorciata della title track del disco, la canzone \"My Favorite Things\".\nIl disco.\nL'album \u00e8 considerato dalla critica e da molti ascoltatori un disco fondamentale per la storia del jazz. \u00c8 la prima registrazione di John Coltrane con la Atlantic Records, la prima che mette in scena lo storico quartetto con McCoy Tyner al piano, Elvin Jones alla batteria e Steve Davis al contrabbasso.\nIl disco rappresent\u00f2 anche la prima svolta da un tradizionale bebop al jazz modale. Si assiste ad un approccio in questo senso quando Coltrane rivisita e introduce un'armonia complessa su brani tradizionali come \"Summertime\" di George Gershwin, \"My Favorite Things\" e \"But Not for Me\".\nIl classico \"Summertime\" \u00e8 la dimostrazione del nuovo stile di Coltrane, definito \"Sheets of Sound\", in dura opposizione al malinconismo e al lirismo della tromba di Miles Davis e della sua \"Summertime\", contenuta nel disco \"Porgy and Bess\" (1958). \"But Not for Me\" \u00e8 una riarmonizzazione che usa la famosa tecnica del \"Coltrane Changes\" e aggiunge una coda, estesa su una progressione ripetuta ii-V-I-vi.\nOrigine e storia.\nNel marzo 1960, mentre era in tourn\u00e9e in Europa, Miles Davis acquist\u00f2 un sassofono soprano per Coltrane. All'epoca lo strumento in questione veniva scarsamente impiegato nel jazz. Intrigato dalle possibilit\u00e0 espressive dello strumento, Coltrane inizi\u00f2 a suonarlo durante le esibizioni estive nei locali. Da l\u00ec in poi, Coltrane avrebbe continuato a suonare il sax soprano per gran parte della sua carriera. Dal canto suo, Coltrane dichiar\u00f2 che la sua prima esperienza con il sassofono soprano capit\u00f2 per caso quando, tornando da un viaggio a Washington, un collega ne dimentic\u00f2 uno nella sua auto all'incirca nel 1958: \"\u00abAprii la custodia e trovai un sax soprano. Cominciai a giocarci e ne fui affascinato\u00bb\". Restitu\u00ec quindi lo strumento al proprietario e se ne compr\u00f2 uno. Il primo album nel quale Coltrane impieg\u00f2 il nuovo strumento fu \"The Avant-Garde\", sorta di LP tributo a Ornette Coleman, inciso nel 1960, ma pubblicato solo nel 1966 dalla Atlantic.\nDopo aver lasciato la band di Davis, Coltrane mise insieme la prima versione del suo celebre quartetto, all'inizio formato da McCoy Tyner al pianoforte, Steve Davis al contrabbasso, e Elvin Jones alla batteria. Nelle sessioni in studio agli Atlantic Studios dell'ottobre seguente, i quattro musicisti incisero il brano \"Village Blues\" per l'album \"Coltrane Jazz\" e tutte le tracce di \"My Favorite Things\", insieme ai brani che la Atlantic avrebbe in seguito pubblicato negli album \"Coltrane Plays the Blues\" e \"Coltrane's Sound\".\n\"My Favorite Things\".\n\"My Favorite Things\" \u00e8 una reinterpretazione modale del pezzo di Richard Rodgers proveniente da \"The Sound of Music\". La melodia del pezzo emerge molte volte nel corso di questa versione di 14 minuti. Su questa melodia Coltrane e Tyner innestano lunghi assoli sulla ripetizione dei due accordi, Mi maggiore e Mi minore. L'assolo di Tyner \u00e8 caratterizzato dall'essere molto ritmico, e dal non ricercare la melodia.\nColtrane aveva iniziato da qualche tempo ad esercitarsi su un brano simile a un valzer, e adesso si sentiva pronto ad inciderlo su disco. A proposito della scelta del brano, Coltrane raccont\u00f2 che a segnalarglielo era stato un suo amico che gli aveva suggerito: \"\u00abPerch\u00e9 non provi a suonarlo?\u00bb\" Allora il sassofonista compr\u00f2 lo spartito della canzone e gli piacque. Lo port\u00f2 in studio di registrazione ed inizi\u00f2 a lavorarci sopra con gli altri musicisti della band. L'idea di semplificare brani conosciuti per inserirvi sezioni modali fu un accorgimento che Coltrane mise in pratica spesso negli anni a venire, prima della svolta free jazz dell'ultima parte di carriera."}
{"id": "1831191", "revid": "267099", "url": "https://it.wikipedia.org/wiki?curid=1831191", "title": "Call of Duty 5", "text": ""}
{"id": "1831194", "revid": "767487", "url": "https://it.wikipedia.org/wiki?curid=1831194", "title": "Episodi di Vita da strega (ottava stagione)", "text": "Questa voce contiene trame, dettagli e crediti dei registi e degli sceneggiatori dell'ottava e ultima stagione della serie televisiva \"Vita da strega\".\nNegli Stati Uniti, la serie and\u00f2 in onda sulla ABC dal 15 settembre 1971 al 25 marzo 1972."}
{"id": "1831198", "revid": "287204", "url": "https://it.wikipedia.org/wiki?curid=1831198", "title": "Juan Ignacio Silva Ceron", "text": ""}
{"id": "1831200", "revid": "62004", "url": "https://it.wikipedia.org/wiki?curid=1831200", "title": "Jorge Daniel Casanova Curbelo", "text": ""}
{"id": "1831201", "revid": "1305772", "url": "https://it.wikipedia.org/wiki?curid=1831201", "title": "GEJ", "text": ""}
{"id": "1831202", "revid": "287204", "url": "https://it.wikipedia.org/wiki?curid=1831202", "title": "Elisa Ciccodicola", "text": "Biografia.\nNipote del celebre compositore Carlo Conti (Arpino, 14 ottobre 1796 - Napoli, 10 luglio 1868) gi\u00e0 all'et\u00e0 di nove anni si distinse per le sue spiccate doti artistiche riscuotendo consensi in un Concerto della Societ\u00e0 Bonamici. Perfezion\u00f2 gli studi come allieva di Mercadante, di Thalberg e di Cesi conquistandone la fiducia e la stima cos\u00ec come attestato da una lettera inviata dallo stesso Mercadante alla tredicenne, \"distinta giovanetta\", Elisa il 26 maggio 1867:\nSi spos\u00f2 nel 1874 con un belga, monsieur Delhaze e si trasfer\u00ec a Liegi dove con Decreto Reale a soli 22 anni fu nominata maestra di pianoforte nel Conservatorio Reale. Esegu\u00ec concerti in Europa ed in America esibendosi con artisti di chiara celebrit\u00e0 fra i quali il famoso violinista Cesare Thompson e Franz Liszt, che ebbe per lei parole di stima e di ammirazione.\nIl 24 gennaio del 1931 donava al Collegio Tulliano di Arpino una preziosa collezione di \"autografi di uomini illustri\" fra cui Garibaldi, Manzoni, Dumas (padre), Verdi, Bellini, Mercadante."}
{"id": "1831204", "revid": "767487", "url": "https://it.wikipedia.org/wiki?curid=1831204", "title": "Como Calcio 1992-1993", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1992-1993."}
{"id": "1831207", "revid": "2155683", "url": "https://it.wikipedia.org/wiki?curid=1831207", "title": "Queens of Noise", "text": "Queens of Noise \u00e8 il secondo album del gruppo The Runaways, pubblicato nel 1977 per l'etichetta discografica Touchwood Records."}
{"id": "1831208", "revid": "62004", "url": "https://it.wikipedia.org/wiki?curid=1831208", "title": "Iv\u00e1n De la Pe\u00f1a", "text": ""}
{"id": "1831212", "revid": "1543377", "url": "https://it.wikipedia.org/wiki?curid=1831212", "title": "Assedio di Trebisonda", "text": "L'assedio di Trebisonda fu combattuto tra trapezuntini e turchi selgiuchidi, tra il 1205 e il 1206 nel Ponto, a Trebisonda; lo scontro si concluse con la vittoria dei trapezuntini.\nAntefatto.\nL'assedio fu un tentativo, da parte del sultano selgiuchide, Kaykhusraw I (1192-1196; 1205-1211), di conquistare la capitale dell'impero di Trebisonda, per porre cos\u00ec fine allo stato appena nato (1204). Prima di questo conflitto, il sultano selgiuchide - appena ritornato al trono spodestando il nipote Qilij Arslan III (1204-1205) - aveva conquistato ai suoi rivali, i turchi Danishmendidi, le citt\u00e0 occidentali dell'Asia Minore, con questa mossa Kaykhusraw I, si assicurava di non essere disturbato da nessuno, nell'assedio di Trebisonda, difesa dall'imperatore Alessio I Comneno (1204-1222).\nL'assedio.\nMa l'assedio non and\u00f2 come sperava il sultano, infatti i selgiuchidi non riuscirono a catturare la citt\u00e0. La fortuna dei trapezuntini fu che il sultano si stuf\u00f2 di non vedere risultati, in pi\u00f9 l'impero latino offr\u00ec un'alleanza ai selgiuchidi contro l'impero di Nicea, per questo motivo Kaykhusraw I abbandon\u00f2 l'assedio di Trebisonda, per andar ad attaccare i niceni, l'impero di Trebisonda era salvo.\nConseguenze.\nIn breve tempo i turchi conquistarono ai niceni, la citt\u00e0 di Antalya. A seguito di quella conquista, il sultano avvi\u00f2 una lunga campagna contro i niceni, durante la quale trov\u00f2 la morte in battaglia nel 1211."}
{"id": "1831215", "revid": "484362", "url": "https://it.wikipedia.org/wiki?curid=1831215", "title": "Trapezuntini", "text": ""}
{"id": "1831222", "revid": "2155683", "url": "https://it.wikipedia.org/wiki?curid=1831222", "title": "Waitin' for the Night", "text": "Waitin' for the Night \u00e8 il terzo album del gruppo The Runaways, pubblicato nel 1977 per l'etichetta discografica Cherry Red Records."}
{"id": "1831223", "revid": "2172595", "url": "https://it.wikipedia.org/wiki?curid=1831223", "title": "Cristina (serie televisiva)", "text": "Cristina \u00e8 la seconda serie televisiva interpretata da Cristina D'Avena e Marco Bellavia, trasmessa su Italia 1 tra l'ottobre e il dicembre 1989, sull'onda del successo di \"Arriva Cristina\".\nLa protagonista, come per la serie precedente, \u00e8 Cristina D'Avena, che alterna la vita da studentessa universitaria con la musica, gli amici e le problematiche familiari. L'opera \u00e8 stata replicata pi\u00f9 volte sulla stessa rete nelle ore notturne. Della serie si ricordano le canzoni interpretate da Cristina D'Avena, come \"Rimani te stesso\", \"Noi vorremmo\" e \"Evviva l'allegria\". Le altre due canzoni sono \"Dire di s\u00ec, dire di no\" e \"Domande, risposte\".\nSigla e colonna sonora.\nLa sigla del telefilm s'intitola \"Cristina\", scritta da Carmelo \"Ninni\" Carucci e Alessandra Valeri Manera, ed \u00e8 cantata dalla stessa Cristina D'Avena.\n\u00c8 incisa nell'album \"Fivelandia 7\" come traccia numero 9 dopo \"Per me, per te, per noi Ciao Ciao\". Nei cori della sigla ci sono gli amici Piccoli Cantori di Milano.\nAll'interno della serie, prima della sigla finale erano presenti vari sketch e spot tra cui \"Le mille e una fiaba\", \"English junior\" ed \"Esplorando il corpo umano\".\n\u00c8 stato pubblicato il relativo album dal titolo \"Cristina\", che conteneva tutte le canzoni interpretate nella serie. Nel dicembre del 2010 l'album \u00e8 stato ristampato per la prima volta su CD all'interno del cofanetto \"Arriva Cristina Story\", box da 4 dischi contenente le ristampe delle colonne sonore dei quattro telefilm di produzione italiana ispirati al personaggio di Cristina D'Avena."}
{"id": "1831226", "revid": "118204551", "url": "https://it.wikipedia.org/wiki?curid=1831226", "title": "Valpolicella Ripasso", "text": "Il Valpolicella Ripasso \u00e8 un vino rosso DOC del Veneto prodotto esclusivamente nella Valpolicella in provincia di Verona da vitigni autoctoni quali Corvina, Corvinone (nella misura massima del 50% in sostituzione della Corvina), Rondinella ma anche in percentuali minori con Forselina, Negrara e Oseleta. La Molinara uscita recentemente dal disciplinare come obbligatoria \u00e8 comunque permessa.\nSono le stesse uve che vengono utilizzate per la produzione dell'Amarone e del Recioto.\nMetodo di produzione.\nLa tecnica del ripasso consiste nel versare, prima dell'affinamento in botte, il vino Valpolicella base direttamente nei tini dove \u00e8 stato precedentemente pigiato l'Amarone, lasciandolo riposare a contatto con le vinacce appena pressate per circa 15-20 giorni. In questo modo il vino riceve dalle vinacce appassite parte dell'aroma che \u00e8 proprio dell'Amarone.\nLe Denominazioni.\nIl Valpolicella Ripasso pu\u00f2 ricevere le seguenti denominazioni:\nQuindi possiamo avere:"}
{"id": "1831228", "revid": "729019", "url": "https://it.wikipedia.org/wiki?curid=1831228", "title": "NGC 5", "text": "NGC 5 \u00e8 una galassia ellittica di magnitudine apparente 14,33 visibile nella costellazione di Andromeda e distante circa 217 milioni di anni luce dalla Terra.\nStoria delle osservazioni.\nQuesto oggetto fu scoperto da \u00c9douard Stephan nel 1881 utilizzando un telescopio riflettore di 31,5 pollici (80 cm). Nel 1888 John Dreyer la incluse nel catalogo NGC con il nome di NGC\u00a05, descrivendola come una galassia molto piccola e debole e con un nucleo di aspetto stellare di magnitudine attorno alla quattordicesima.\nCaratteristiche.\nNGC\u00a05 \u00e8 una debole galassia ellittica di magnitudine visuale 14,33 e piccole dimensioni angolari (1,2\u00a0\u00d7\u00a00,7 minuti d'arco). La sua distanza dalla Terra, calcolata misurando lo spostamento verso il rosso delle righe del suo spettro e usando la legge di Hubble, risulta essere di circa 66,5\u00a0Mpc (216,9 milioni di anni luce)."}
{"id": "1831229", "revid": "767487", "url": "https://it.wikipedia.org/wiki?curid=1831229", "title": "Silje Nergaard", "text": "Silje Nergaard visse i primi anni della sua vita ad Hamar.\nAll'et\u00e0 di 16 anni si esib\u00ec al Jazz Festival, che si tiene annualmente nella citt\u00e0 di Molde in Norvegia, con una band formata da musicisti che avevano suonato con Jaco Pastorius. I critici norvegesi espressero apprezzamento per il suo talento.\nAlla ricerca di un contratto ad Oslo, fin\u00ec invece a Londra dove propose a Pat Metheny una prima versione del pezzo \"Tell Me Where You're Going\". Per questo riusc\u00ec ad avere un contratto con la casa discografica EMI. A Rio de Janeiro nel 1990 viene registrata la versione \"acustica\" - o versione 'Rio\" di \"Tell Me Where You're Going\" assieme a Pat Metheny che ottiene un successo internazionale.\nNegli anni seguenti abit\u00f2 a Londra e la sua musica entr\u00f2 in classifica in Gran Bretagna e in Giappone.\nIl suo secondo album, dal titolo \"Silje\" conteneva il duetto \"Where You Are\" con Morten Harket, cantante e leader del gruppo degli A-ha.\nLa sua carriera di cantante pop in Gran Bretagna cominci\u00f2 a declinare e dopo tre album cantati in inglese, Silje torn\u00f2 in Norvegia. Una volta a casa pubblic\u00f2 due album nella sua lingua nativa con l'etichetta Kirkelig Kulturverksted.\nNel 2000 torn\u00f2 alle origini jazzistiche con l'album \"Port Of Call\", che ebbe grande successo anche da parte della critica. Con \"Nightwatch\" entr\u00f2 nella storia perch\u00e9 nessun altro musicista jazz in precedenza si era collocato in vetta alle classifiche norvegesi nella prima settimana di vendita. In \"Port of Call\" e \"Nightwatch\" Silje fu accompagnata dal trio di Tord Gustavsen.\nNel 2004 fu nominata Musicista Norvegese dell'Anno.\nSottoscrisse un contratto con la Universal Music e negli ultimi anni cominci\u00f2 ad essere conosciuta anche all'estero.\nNel febbraio 2007 pubblic\u00f2 il suo nuovo album \"Darkness Out of Blue\".\nNella primavera del 2012, Nergaard rilascia il suo album \"Unclouded\", registrato con i 2 chitarristi Hallgrim Bratberg e H\u00e5var Bendiksen. Contiene 9 nuove canzoni scritte da Nergaard e 2 covers: \"Human\" di The Killersand \"The Moon's a Harsh Mistress.\"\nSilje vive ad Oslo con il cantante norvegese Heine Totland e due figli."}
{"id": "1831231", "revid": "599013", "url": "https://it.wikipedia.org/wiki?curid=1831231", "title": "Njj", "text": ""}
{"id": "1831232", "revid": "122315", "url": "https://it.wikipedia.org/wiki?curid=1831232", "title": "Otolemur garnetti", "text": ""}
{"id": "1831235", "revid": "729019", "url": "https://it.wikipedia.org/wiki?curid=1831235", "title": "Eoin Reddan", "text": "Biografia.\nReddan, nato e cresciuto a Limerick, inizi\u00f2 a giocare a rugby a 13 anni nell'Old Crescent, club della sua citt\u00e0 natale; pass\u00f2 poi nelle giovanili del Munster, ma ebbe le sue prime esperienze rugbistiche di rilievo, in Celtic League, con il Connacht, con cui esord\u00ec nel 2001.\nNel 2003 torn\u00f2 a , con cui disput\u00f2 ulteriori due stagioni in Celtic League, con 27 presenze; del 2005 \u00e8 invece il passaggio in Inghilterra ai London Wasps, con cui Reddan si afferm\u00f2 anche a livello internazionale: un anno pi\u00f9 tardi, infatti, esord\u00ec in Nazionale irlandese, contro la nel corso del Sei Nazioni 2006.\nCon il club inglese si laure\u00f2 campione d'Europa nel 2006-07, contribuendo con una meta a vincere la finale del torneo contro il e l'anno successivo vinse anche la Premiership; in Nazionale prese parte alla in Francia, scendendo in campo in due incontri in prima fase.\nPrese parte anche al Sei Nazioni 2008 e ai successivi \"test\" di met\u00e0 e fine anno, ma non fu convocato nell'Irlanda che si aggiudic\u00f2 il Grande Slam nel ; ad aprile 2009 fu formalizzato il ritorno in Irlanda, al Leinster e anche quello in Nazionale: il tecnico Declan Kidney, infatti, convoc\u00f2 il giocatore per i \"test\" di met\u00e0 anno; prese parte infatti anche al Sei Nazioni 2010 e un anno pi\u00f9 tardi fu tra i convocati alla in Nuova Zelanda, in cui l' giunse fino ai quarti di finale.\nNel palmar\u00e8s di club di Reddan figurano anche due Heineken Cup e un titolo di Pro12, tutti con ."}
{"id": "1831240", "revid": "122513337", "url": "https://it.wikipedia.org/wiki?curid=1831240", "title": "Giovanni Motisi", "text": "Biografia.\nReggente del mandamento Pagliarelli, secondo il pentito Angelo Casano, subentr\u00f2 al boss Nino Rotolo, costretto ai domiciliari. Ha rimpiazzato lo zio Matteo Motisi come capo dell'omonimo clan: attualmente \u00e8 considerato uno dei pi\u00f9 potenti capi mafiosi di Palermo. Motisi, dopo la cattura di Marco Di Lauro, prende il suo posto nella lista dei latitanti di massima pericolosit\u00e0 diventando cos\u00ec il secondo latitante pi\u00f9 pericoloso e ricercato dopo Matteo Messina Denaro.\nLatitante dal 1998, \u00e8 nell'elenco dei latitanti pi\u00f9 pericolosi d'Italia del Ministero dell'Interno. Sempre dal 1998 \u00e8 ricercato per omicidio, dal 2001 per associazione di tipo mafioso, e dal 2002, per strage. Dal 10 dicembre 1999 \u00e8 ricercato anche in campo internazionale. Deve scontare la pena dell'ergastolo.\nKiller di fiducia di Tot\u00f2 Riina, secondo le dichiarazioni di Calogero Ganci, collaboratore di giustizia, era presente in Cosa Nostra nel momento in cui si era discusso di assassinare il generale Carlo Alberto Dalla Chiesa: rammentava, tra le persone presenti quel giorno, di quando si era parlato per la prima volta di uccidere il generale: Antonino Madonia, Raffaele Ganci, Francesco Paolo Anzelmo, Giuseppe Giacomo Gambino, Pino Greco, Vincenzo Galatolo, Antonino Rotolo, Giuseppe Lucchese, e un certo Salerno, del quale non ricordava il nome di battesimo, infine Giovanni Motisi.\nPer gli inquirenti si sarebbe avvicinato all'ala moderata di Cosa nostra guidata da Bernardo Provenzano. Venne condannato all'ergastolo per l\u2019omicidio del commissario Giuseppe Montana, ucciso il 28 luglio 1985. Promossa dall'Europol, nel 2016 la sua figura venne inserita nella lista dei criminali pi\u00f9 ricercati d'Europa."}
{"id": "1831241", "revid": "112805509", "url": "https://it.wikipedia.org/wiki?curid=1831241", "title": "Tanzanian and Italian Petroleum Refinery", "text": "La Tanzanian and Italian Petroleum Refinery (abbreviata in TIPER) era una raffineria di petrolio che si trova a Dar es Salaam, in Tanzania. Era gestita dalla Tanzania Petroleum Development Corporation (TPDC), alla quale partecipavano, in quote uguali, il governo della Tanzania e Agip. L'Agip aveva anche l'esercizio della raffineria. La TIPER \u00e8 servita dall'oleodotto Tazama, che la collega a Indeni, in Zambia. Ora \u00e8 solo un deposito di prodotti petroliferi e l Agip non ne fa pi\u00f9 parte."}
{"id": "1831242", "revid": "287204", "url": "https://it.wikipedia.org/wiki?curid=1831242", "title": "Koster\u00ebvo", "text": "Koster\u00ebvo (anche come \"Kosterevo\" o \"Kosteryovo\") \u00e8 una cittadina della Russia europea centrale (oblast' di Vladimir), situata nella pianura della Me\u0161\u010d\u00ebra, sul fiume \"Lipnja\", 52 km a ovest del capoluogo; \u00e8 compresa amministrativamente nel distretto di Petu\u0161ki.\nFondato come insediamento nei pressi della omonima stazione ferroviaria, aperta al servizio nel 1890 a servizio di una fabbrica per la produzione di vetro fondata da \"I. I. Koster\u00ebv\"; ottenne lo \"status\" di citt\u00e0 nel 1981.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1831245", "revid": "287204", "url": "https://it.wikipedia.org/wiki?curid=1831245", "title": "Kosterevo", "text": ""}
{"id": "1831246", "revid": "80339", "url": "https://it.wikipedia.org/wiki?curid=1831246", "title": "Kosteryovo", "text": ""}
{"id": "1831249", "revid": "1714743", "url": "https://it.wikipedia.org/wiki?curid=1831249", "title": "Chiesa di Santa Maria Maddalena (Roma)", "text": "La chiesa di Santa Maria Maddalena \u00e8 un luogo di culto cattolico di Roma, nel rione Colonna, che si affaccia sulla piazza omonima. Rappresenta uno dei pochi e dei pi\u00f9 begli esempi dell'arte rococ\u00f2 in Roma. Al suo interno riposano le spoglie mortali di San Camillo de Lellis, abruzzese. \u00c8 la chiesa regionale degli abruzzesi residenti a Roma.\nStoria.\nNel 1586 la chiesa, costruita su una cappella del Trecento gi\u00e0 propriet\u00e0 dell'Arciconfraternita del Gonfalone, venne affidata a Camillo de Lellis che ne fece la sede centrale dell'ordine dei Camilliani. All'ordine e al suo convento fu assegnato l'intero isolato circostante (piazza della Maddalena, via del Collegio Capranica, via delle Colonnelle).\nNel 1628 papa Urbano VIII autorizzava l'apertura, di fronte alla chiesa, di una nuova piazza, \u00abper maggiore ornamento della Citt\u00e0 e servizio e comodit\u00e0 di detta chiesa\u00bb. I lavori implicarono la demolizione ed il rifacimento delle case circostanti, lavori ai quali si deve, ancor oggi, l'effetto armonioso e compiuto della attuale piazza della Maddalena.\nLavori di rifacimento interno della chiesa furono intrapresi gi\u00e0 dal 1630, nel quadro di attivit\u00e0 che interessavano l'intero complesso. I rifacimenti furono effettuati in vari lotti, destinati alle singole cappelle, e durarono a lungo: ancora nel 1695 si provvedeva a demolire case che erano appoggiate al fianco destro della chiesa. La fabbrica pot\u00e9 dirsi compiuta nel 1699, ma la consacrazione della nuova chiesa ebbe luogo soltanto il 4 maggio 1727.\nIn settant'anni di lavori si avvicendarono diversi architetti: da Carlo Fontana (al quale si attribuisce l'attuale cupola e la volta) a Giovanni Antonio De Rossi, a Giuseppe Sardi che concluse, nel 1735, l'attuale facciata.\nLo stile, il rococ\u00f2, non era molto utilizzato per gli edifici religiosi, e la facciata fu criticata da pi\u00f9 parti, tanto da affibbiarle il soprannome di \"chiesa di zucchero\" (perch\u00e9 ricordava le decorazioni di una torta).\nDescrizione.\nArte e architettura.\nL'interno \u00e8 complesso: all'unica navata di forma ottagonale allungata, con due cappelle per ogni lato, segue il transetto sottostante la cupola, con a destra il \"cappellone\" del titolare san Camillo de Lellis, del quale sono custodite le spoglie mortali, e a sinistra quello di San Nicola di Bari. Segue la cappella dell'altare maggiore, con il catino dell'abside affrescato (con un Ges\u00f9 che predica alle turbe e una biondissima Maddalena alla sua destra; sopra l'altare, altra grande tavola con la Maddalena in preghiera) e, a sinistra, la cappella delle reliquie e l'ingresso alla sacrestia.\nTra le opere d'arte di cui \u00e8 ricca la chiesa (soprattutto legate alla vita di San Camillo, ad opera di Sebastiano Conca), si devono ricordare:\nLa sacrestia rococ\u00f2, \u00e8 una delle pi\u00f9 belle di Roma e la meglio conservata, con una profusione di dipinti, volute, dorature, policromie. Ragguardevole nella parete di destra la sequenza di armadi in legno dipinto a finto marmo alternati a finestre \"trompe-l'\u0153il\".\nOrgano a canne.\nIn controfacciata si trovano la doppia cantoria (quella superiore con funzione di orchestra) e l'organo a canne, con esuberante decorazione lignea dorata: il complesso plastico risale al 1706 e venne disegnato da Giulio Carlo Quadri e realizzato da Giovan Domenico Barbiani, mentre le statue in stucco bianco della \"Carit\u00e0\" e della \"Speranza\" (sul parapetto) e della \"Fede\" e della \"Religione\" (sulla cassa) sono di Alessandro Richenbach (1758). Lo strumento venne costruito nel 1706 da Giuseppe Testa e profondamente modificato dal tirolese Johann Conrad Werle nel 1735, da Giacomo Pinacci nel 1790 e dalla ditta Paoli agli inizi del XX secolo, perdendo la sua fisionomia fonica originaria. Per quel che riguarda la parte fonica fu integralmente ricostruito in stile neobarocco contemporaneo dai Fratelli Ruffatti nel 1977 mantenendo il materiale fonico del Werle; a trasmissione meccanica, dispone di 21 registri su due manuali e pedale."}
{"id": "1831251", "revid": "80339", "url": "https://it.wikipedia.org/wiki?curid=1831251", "title": "Kosterjovo", "text": ""}
{"id": "1831256", "revid": "1149807", "url": "https://it.wikipedia.org/wiki?curid=1831256", "title": "SynergySP", "text": " \u00e8 uno studio di animazione giapponese fondato il 1\u00ba maggio 1998, dividendosi dalla Toei Animation. Nel 2005 l'azienda si \u00e8 associata con Shogakukan Productions, una sussidiaria della casa editrice Shogakukan. Principalmente lavorano in collaborazione con altre case di animazione, la prima serie interamente prodotta da loro \u00e8 stata \"Hayate no Gotoku\".\nAltre produzioni.\nSono stati coinvolti nella produzione di numerose altre serie come \"Blood+\", \"Kiba\", \"M\u00c4R\", \"Mushishi\", \"Ouran High Host Club\", \"Mermaid Melody Pichi Pichi Pitch\" e \"xxxHolic\"."}
{"id": "1831258", "revid": "767487", "url": "https://it.wikipedia.org/wiki?curid=1831258", "title": "La mosca 2", "text": "La mosca 2 (\"The Fly II\") \u00e8 un film horror fantascientifico del 1989, sequel del film \"La mosca\" (1986), diretto da Chris Walas che nel film di David Cronenberg era il truccatore.\nTrama.\nVeronica Quaife, compagna dello scienziato Seth Brundle, muore dando alla luce una sorta di larva, nella quale \u00e8 per\u00f2 racchiuso un bambino fisicamente normale. Il neonato, chiamato Martin, \u00e8 affetto dalla Sindrome di Brundle; il suo DNA \u00e8 reso anomalo dalla presenza di geni di mosca ereditati dal padre. Il primo sintomo a manifestarsi \u00e8 una crescita fisica e intellettiva estremamente accelerata. Il bambino viene cresciuto in un ambiente clinico, sotto stretta osservazione di un'\u00e9quipe di medici della Bartok Industries, che aveva finanziato gli esperimenti del padre. Formalmente, Martin \u00e8 adottato da Anton Bartok, che \u00e8 a capo della Bartok Industries. Quotidianamente gli vengono somministrati farmaci per rallentare il decorso della malattia. Ancora bambino, si affeziona ad un cane, usato come cavia dai ricercatori della Bartok. Un giorno, non trovandolo nella sua gabbia, si introduce in un'area riservata e assiste al tentativo da parte dei ricercatori di teletrasportare lo sventurato animale mediante le due telecapsule sopravvissute nel laboratorio di Seth Brundle. A causa degli errori nella programmazione, il cane ne esce orribilmente sfigurato, mentre il giovanissimo Martin si avvicina per la prima volta al lavoro del padre.\nA soli 5 anni di et\u00e0 Martin ne dimostra gi\u00e0 25. Il padre adottivo gli consente di trasferirsi in un appartamento, lontano da occhi indiscreti e dalla stanza dietro un vetro dove era stato tenuto fino a quel momento. Martin prosegue lo studio del sistema di teletrasporto, riuscendo a riprogrammare il computer e a trasferire con successo un telefono. Nel frattempo ha conosciuto Beth, una ragazza impiegata della Bartok, con la quale intreccia una relazione. I rapporti con il padre adottivo e con l'intero ambiente della Bartok iniziano a peggiorare dopo che il ragazzo scopre come il cane di cui si era tanto affezionato sia ancora imprigionato e sofferente, mantenuto in vita solo per essere sfruttato come cavia da laboratorio. Inorridito da tale crudelt\u00e0, decide di sopprimere l'animale per porre fine alle sue sofferenze.\nContinuando la programmazione del computer, Martin riesce infine a teletrasportare con successo un gatto, solo dopo aver fallito con una pianta di Beth. Scopre inoltre che una possibile soluzione definitiva al suo male sarebbe teletrasportarsi assieme a un soggetto donatore di geni sani, al quale per\u00f2 verrebbero trasferiti i geni portatori della Sindrome di Brundle. Ragion per cui rinuncia all'idea. In seguito la situazione va sempre pi\u00f9 degenerando: iniziano a comparire i primi sintomi della malattia, Martin scopre di essere sempre stato spiato, anche nella sua residenza privata e di non essere mai stato veramente curato (gli veniva somministrato un placebo). Cercando nell'archivio dei video, Martin trova le vecchie registrazioni di suo padre Brundle filmato da Veronica durante la sua trasformazione in Brundle-Mosca. Bartok, giunto in quel momento, gli rivela di aver sempre desiderato che la metamorfosi si compisse desideroso di vedere cosa Martin sarebbe diventato e che avrebbe rivoluzionato il mondo scientifico. Martin, sconvolto, fugge con Beth.\nNon sapendo a chi rivolgersi, Martin comprende che la sola speranza al suo problema \u00e8 di ritrovare Stathis Borans, ex compagno di sua madre Veronica. Giunti a casa sua, l'uomo inizialmente rifiuta i due, scegliendo infine di farli entrare. Stathis nutre ancora disprezzo e odio per Brundle, che col suo vomito acido gli ha disciolto il piede e la mano. Nonostante ci\u00f2, Borans comprendendo il dolore di Martin, afferma infine che suo padre Brundle, aveva ragione sul fatto che l'unica soluzione alla mutazione che ora aggrava su Martin stia nell\u2019usare nel modo giusto le tele capsule. Nonostante l'aspro rifiuto di Martin, Borans intuisce che Martin ha scoperto il modo e incoraggia Beth a convincerlo a usarlo. Fattasi notte, i due si nascondono in un motel, dove Martin peggiora a vista d'occhio.\nDisperata, Beth chiede aiuto ai medici della Bartok. Martin viene scortato in una sala d'osservazione, dove si racchiude in un enorme bozzolo. Frattanto, Bartok e i ricercatori tentano inutilmente di sbloccare il computer delle telecapsule, che Martin ha prudentemente protetto con una password e in caso di fallimento al primo tentativo, si avvierebbe un programma che cancellerebbe tutto il sistema. A metamorfosi compiuta, Martin fuoriesce dal bozzolo sotto forma di una mostruosa creatura mosca molto pi\u00f9 grosso e forte di suo padre: Martin-Mosca. Accecato dalla rabbia, miete diverse vittime e, tornato al laboratorio, attiva la sequenza di trasferimento genetico da donatore sano nella capsula trascinando Bartok con s\u00e9. Martin torna ad essere umano, mentre Bartok \u00e8 ridotto a un essere deforme che viene utilizzato dai suoi stessi ricercatori come una cavia da laboratorio.\nProduzione.\nLo studio produttore volle un seguito del film, appena visto il successo di \"La mosca\". Stuart Cornfeld, produttore del film originale, era impegnato al momento della lavorazione e fu sostituito da Steven-Charles Jaffe, grande estimatore del film di David Cronenberg. Quest'ultimo rifiut\u00f2 di tornare dietro la macchina da presa, costringendo la produzione a scegliere un nuovo regista. Per sostituire Cronenberg, la produzione pens\u00f2 a Sam Raimi, reduce dal successo di \"La casa 2\". Raimi e suo fratello Ted scrissero anche una sceneggiatura che per\u00f2 non convinse del tutto la produzione. La scelta finale fu Chris Walas, truccatore di \"La mosca\" che all'epoca aveva all'attivo un solo film, \"Il cannibale metropolitano\". Walas accett\u00f2 l'incarico, rifiutando di lavorare agli effetti speciali di \"Gremlins 2 - La nuova stirpe\".\nTim Lucas inizi\u00f2 a sviluppare diverse idee e stese un abbozzo di sceneggiatura per un possibile sequel. La sua storia prevedeva il ritorno di Geena Davis nel ruolo di Veronica Quaife. La donna doveva investigare sugli affari della Bartok Company e finiva per scoprire una sconcertante verit\u00e0: la coscienza di Seth Brundle era sopravvissuta all'interno del computer delle tele-capsule, con cui lo stesso scienziato si era fuso erroneamente alla fine del primo film. Brundle riusciva a comunicare con Veronica tramite i computer e a vendicarsi degli scienziati della Bartok Company, per poi riacquistare sembianze umane grazie ad un processo di clonazione. Cronenberg approv\u00f2 la sceneggiatura, mentre Geena Davis si disse disposta a ritornare nel sequel.\nQuando \"La mosca 2\" entr\u00f2 in produzione, Mick Garris, assunto come sceneggiatore, ignor\u00f2 deliberatamente la versione di Lucas, preferendo ideare qualcosa di vicino allo spirito dell'originale \"La mosca\". Garris lasci\u00f2 poco dopo il progetto per divergenze creative e fu sostituito da Frank Darabont, ma anche quest'ultimo lasci\u00f2 la produzione. Furono Jim e Ken Wheat a completare la sceneggiatura, che venne in seguito revisionata dal regista, dai produttori e dagli attori coinvolti. La terza bozza della sceneggiatura prevedeva un inizio molto diverso, con Veronica, che nel primo film era interpretata da Geena Davis, fare un incubo che coinvolgesse Seth Brundle per poi risvegliarsi in sala parto e dare alla luce il figlio Martin. La parte dell'incubo venne tagliata dalla sceneggiatura finale a causa del rifiuto di Geena Davis di tornare nel ruolo. Dalla sceneggiatura finale furono tagliate due scene importanti. Nella prima, Martin guardava una videocassetta in cui un mutato Seth spiegava di aver trovato una cura alla sua trasformazione; la scena avrebbe richiesto il coinvolgimento di Jeff Goldblum (e di conseguenza il suo ritorno al trucco). Nella seconda scena tagliata si scopriva che dietro al malfunzionamento delle tele-capsule c'era Stathis Borans, il quale aveva sottratto in gran segreto tutto il materiale dell'invenzione per ostacolare gli scienziati della Bartok Industries.\nPer il ruolo di Martin Brundle furono presi in considerazione Keanu Reeves, Vincent D'Onofrio e Josh Brolin, ma alla fine la parte ricadette su Eric Stoltz. In un primo momento l'attore rifiut\u00f2 la parte perch\u00e9 non soddisfatto della sceneggiatura; dopo una revisione di quest'ultima, Stoltz torn\u00f2 sui suoi passi ed accett\u00f2 di lavorare al film. L'attore, inoltre, entr\u00f2 cos\u00ec tanto nella parte che obblig\u00f2 il resto del cast e della troupe a chiamarlo \"Martin\" anche lontano dalle riprese. Per il ruolo di Beth Logan, Mel Brooks sugger\u00ec Daphne Zuniga, con cui il regista aveva lavorato in \"Balle spaziali\". Inizialmente, Jaffe e Walas non erano entusiasti della scelta, ma cambiarono idea dopo aver assistito ad un provino dell'attrice. A causa del rifiuto di Geena Davis di tornare ad interpretare Veronica, la produzione la sostitu\u00ec con Saffron Henderson (che esteticamente ricordava molto la Davis). Anche Goldblum non ritorn\u00f2 ad interpretare Seth Brundle, ma nel film \u00e8 presente ugualmente attraverso due immagini d'archivio. L'unico membro del cast del primo film a tornare nel sequel fu John Getz, che accett\u00f2 di indossare nuovamente i panni di Stathis Borans. Mentre nel film di Cronenberg non c'era un vero antagonista, per il sequel la produzione spinse per idearne uno: Anton Bartok e la sua organizzazione vennero realizzati prendendo come ispirazione la malvagia compagnia Weyland-Yutani dei film \"Alien\" e \"Aliens - Scontro finale\".\nLe riprese si sarebbero dovute svolgere a Toronto, ma poi la produzione opt\u00f2 per i Bridge Studios di Vancouver.\nI Telepodi furono distrutti alla fine delle riprese del film di Cronenberg e fu cos\u00ec necessario ricostruirli per il sequel.\nDistribuzione.\nTrailer.\nIl primo trailer del film non presentava nessun filmato, ma solo una traccia audio in cui si sentivano le urla di una donna (ovvero Veronica Quaife) che urlava per i dolori causati dal parto.\nData di uscita.\nLe date di uscita cinematografiche internazionali del film sono state:\nEdizioni home video.\nNel mercato home video, \"La mosca 2\" usc\u00ec prima in VHS negli anni ottanta, poi in DVD negli anni duemila (nel 2000 usc\u00ec un cofanetto contenente sia \"La mosca\" che \"La mosca 2\", mentre quest'ultima pellicola usc\u00ec singolarmente in DVD solo nel 2004). Nel marzo 2017, la societ\u00e0 australiana Via Vision Entertainment rilasci\u00f2 un cofanetto che conteneva \"L'esperimento del dottor K.\" (1958), il suo sequel, \"La vendetta del dottor K.\" (1959), \"La mosca\" e \"La mosca 2\" in Blu-ray.\nAccoglienza.\nIncassi.\nComplessivamente, \"La mosca 2\" incass\u00f2 20.021.322 dollari negli USA e 18.881.857 dollari nel resto del mondo, per un totale di 38.903.179 dollari.\nCritica.\nNonostante un discreto incasso al botteghino, i giudizi della critica furono generalmente negativi. Da parte degli aggregatori di recensioni, \"La mosca 2\" ottenne un voto medio di 36 su 100 (basato su 15 recensioni) per Metacritic e dell'27% (basato su 15 recensioni) per Rotten Tomatoes.\nJanet Maslin sul \"Los Angeles Times\" bocci\u00f2 la pellicola, che defin\u00ec non all'altezza di quella di Cronenberg. Richard Harrington sul Washington Post critic\u00f2 sia la sceneggiatura che gli effetti speciali, mentre Leonard Maltin assegn\u00f2 al film un punteggio molto basso, definendolo noioso e disordinato."}
{"id": "1831259", "revid": "1543377", "url": "https://it.wikipedia.org/wiki?curid=1831259", "title": "Ingrid de Kok", "text": "Biografia.\nIngrid de Kok cresce a Stilfontein nel Transvaal occidentale. All'et\u00e0 di dodici anni si trasferisce con i genitori a Johannesburg e nel 1977 emigra in Canada dove vive fino al suo ritorno in Sudafrica nel 1984.\nLavora all'Universit\u00e0 di Citt\u00e0 del Capo, ed \u00e8 professore associato in studi \"Extra Mural\". Ha coordinato anche convegni a livello nazionale e programmi culturali su argomenti come le tecnologie della ricostruzione e le pari opportunit\u00e0.\nHa lavorato come consulente per vari corsi e programmi di educazione per adulti (seminari di scrittura, forum culturali, e per programmi di studi esteri della Northwestern University dell'Universit\u00e0 di Chicago). Ha sviluppato programmi per la scuola pubblica dedicati allo sviluppo di una cultura della lettura. Membro del PEN (\"South Africa and a Trustee of Buchu Publishing Project\"), \u00e8 membro del comitato del Festival d'arte nazionale di Grahamstown. Fa parte del comitato del \"National Arts Council Literary Advisory\". \u00c8 presidente dell'Associazione Sudafricana di studi canadesi.\nTra il 1977 e il 2006 le sue poesie sono state pubblicate su numerose riviste letterarie sudafricane come \"Upstream\", \"Sesame\", \"Staffrider\", \"Contrast\", \"New Contrast\", \"New Coin\", \"Carapace\". Alcune sue poesie sono state tradotte e pubblicate in afrikaans."}
{"id": "1831260", "revid": "76963", "url": "https://it.wikipedia.org/wiki?curid=1831260", "title": "Federico Ciccodicola", "text": "Biografia.\nFederico Ciccodicola fu Colonnello d'artiglieria, Ministro Plenipotenziario italiano in Etiopia, Ministro Residente italiano a Bangkok (nell'allora Siam) e Commendatore al merito coloniale.\nOper\u00f2 in Africa, durante la Campagna d'Africa Orientale, prima come Maggiore d'artiglieria e successivamente come diplomatico per dirimere le controversie circa il confine fra Eritrea ed Etiopia.\nSul fronte militare si fece notare per il valore dimostrato al comando della batteria indigena da montagna costituita il 3 ottobre 1888:\nEffettu\u00f2 interventi nella battaglia di Coatit, tra gli italiani e gli uomini di ras Mangasci\u00e0, governatore del Tigrai. A tal proposito viene ricordato l'episodio del proiettile (sparato dalla batteria del Ciccodicola) che attravers\u00f2 la tenda del ras e lo costrinse alla fuga:\nSul piano diplomatico, fu nominato Ministro Plenipotenziario Residente in Etiopia da Francesco Crispi in base all'articolo VII del Trattato di amicizia e commercio del 24 giugno 1897. Fu Cesare Nerazzini a darne comunicazione al Negus il 3 settembre 1897 in un telegramma:\nNel 1900, concludendo positivamente la propria missione, raggiunse l'accordo sul confine tra Etiopia ed Eritrea (accordo siglato ad Addis Abeba il 10 luglio del 1900 dal Negus etiope Menelik II e da Ciccodicola in rappresentanza del re Umberto I). Il risultato, ottenuto dopo trattative lente e difficili, costituiva anche un successo personale per Ciccodicola che rivendicava la sua parte di merito dichiarando:\nDue anni pi\u00f9 tardi, il 15 maggio del 1902, siglava anche l'accordo anglo-italo-etiopico (firmato dall'Imperatore etiope Menelik II, da Ciccodicola e da Sir Harrington, Agente di Sua Maest\u00e0 Britannica in Etiopia) sull'Aggiunto al Trattato del 1900 che definiva anche i confini tra Sudan ed Eritrea.\n\u00c8 bene ricordare tuttavia che tali confini, particolarmente quello tra Eritrea ed Etiopia, sono ancora oggi oggetto di dispute territoriali.\nCiccodicola fu amico e compagno d'armi dell'esploratore ed ufficiale italiano Vittorio Bottego, i cui beni (fotografie, diari, beni personali) si prodig\u00f2 a recuperare dopo l'agguato mortale del 17 marzo 1897, come testimoniato da Vannutelli e Citerni, compagni di Bottego, nella prefazione del libro sull'esplorazione dell'Omo: "}
{"id": "1831262", "revid": "292552", "url": "https://it.wikipedia.org/wiki?curid=1831262", "title": "Marea galattica", "text": "La marea galattica \u00e8 una forza di marea esercitata su oggetti dal campo gravitazionale di una galassia come la Via Lattea. Particolari aree di influenza includono le galassie interagenti, la disgregazione delle galassie nane o satelliti, nonch\u00e9, in scala ridotta, gli effetti di marea sull'ipotizzata Nube di Oort del nostro Sistema Solare.\nOrigine.\nQuando un corpo (come l'oggetto blu nell'immagine a sinistra) si trova nel campo gravitazionale di una grande massa (l'oggetto giallo), viene distorto dalla forza di marea.\nL'attrazione gravitazionale aumenta con il diminuire della distanza: pi\u00f9 un oggetto \u00e8 vicino ad un altro, maggiormente risente dell'influenza gravitazionale dell'altro oggetto. Quando un oggetto molto grande subisce l'influenza gravitazionale di un altro, la forza gravitazionale pu\u00f2 variare considerevolmente da una parte all'altra dell'oggetto. Questo tende a distorcerne la forma, senza cambiarne il volume. Supponendo che l'oggetto fosse inizialmente una sfera, le forze di marea tenderanno a distorcerlo in un ellissoide, con l'asse maggiore allineato verso il corpo che produce la forza di gravit\u00e0.\nLe forze di marea seguono la legge dell'inverso del cubo. La forza di marea esatta in ogni punto \u00e8 descritta dal tensore di Weyl.\nCome sulla Terra la forza di marea lunare si avverte con l'aumento ciclico del livello del mare (marea), anche in scala galattica si avvertono le forze di marea; due galassie interagenti per marea tenderanno a distorcersi, allungandosi. Inoltre, se le galassie possiedono un rapido moto di rotazione, le loro sezioni potrebbero non essere in grado di reggere la sollecitazione, come diversamente succede con la Terra, e possono formarsi lunghe code di stelle e altre regioni altamente distorte, come si vede nell'immagine a fianco.\nEffetti sulle galassie.\nCollisione fra galassie.\nLe forze mareali dipendono dal gradiente del campo gravitazionale, piuttosto che dalla sua forza, perci\u00f2 gli effetti di marea sono di solito limitati agli immediati dintorni della galassia. Due grandi galassie che vanno incontro a collisione o si sfiorano a vicenda saranno soggette ad una grande forza di marea, i cui effetti sono ben evidenti nelle immagini riprese dai telescopi.\nDue galassie interagenti non sempre interagiscono frontalmente, e le forze di marea distorcono entrambe le galassie lungo un asse che punta grosso modo all'esterno e fuori dalla causa della perturbazione. Quando due galassie entrano in orbita stretta l'una attorno all'altra, queste regioni distorte, stirate dal corpo principale della galassia, vengono strappate via dalla rotazione differenziale della galassia stessa e lanciate nello spazio, formando le \"code mareali\". Queste code sono di solito fortemente curvate; quando una coda appare rettilinea, questo \u00e8 probabilmente dovuto al senso di visuale, ossia al fatto che viene vista dall'alto. \u00c8 pi\u00f9 probabile che le stelle e il gas che costituiscono le code siano state tirate via dai dischi galattici o dalle estremit\u00e0 facilmente distorte di una o entrambe le galassie, piuttosto che dai centri galattici, maggiormente legati dalla gravit\u00e0. Due esempi notevoli di collisioni galattiche che hanno formato code mareali sono le Galassie Topo e le Galassie Antenne.\nProprio come la Luna provoca l'innalzamento di due maree sui due lati opposti della Terra, cos\u00ec una marea galattica produce due bracci nella sua compagna galattica. Se la galassia perturbata ha una massa uguale o inferiore a quella della compagna, si forma una grande coda; se essa ha una massa significativamente superiore rispetto alla galassia perturbante, allora il braccio posteriore sar\u00e0 relativamente piccolo mentre il braccio anteriore, a volte chiamato \"ponte\", sar\u00e0 pi\u00f9 esteso. I ponti mareali sono generalmente pi\u00f9 difficili da distinguere rispetto alle code mareali. In primo luogo il ponte pu\u00f2 essere assorbito dalla galassia di passaggio o dalla galassia risultante dalla fusione, rendendolo visibile per un tempo inferiore rispetto a una tipica lunga coda. Secondo, se una delle galassie \u00e8 in primo piano, allora la seconda galassia \u2013 e il ponte tra le due \u2013 pu\u00f2 essere parzialmente oscurato. Insieme, questi effetti possono rendere difficile distinguere dove una galassia finisce e l'altra inizia. Anche gli \"anelli mareali\", nei quali una coda si unisce ad entrambe le estremit\u00e0 con la sua galassia madre, sono piuttosto rari.\nInterazioni tra galassie satelliti.\nPoich\u00e9 gli effetti mareali sono pi\u00f9 forti nelle immediate vicinanze di una galassia, le galassie satelliti sono particolarmente soggette ad esserne affette. Tale forza esterna su una galassia satellite pu\u00f2 produrre moti ordinati al suo interno, producendo effetti osservabili su larga scala: la struttura e i movimenti interni di una galassia nana satellite possono essere fortemente modificati da una marea galattica, inducendo una rotazione (come con le maree degli oceani della Terra) o un anomalo rapporto massa-luminosit\u00e0. Le galassie satelliti possono pure venir spogliate come accade nelle collisioni tra galassie, dove stelle e gas vengono strappate dalle estremit\u00e0 di una galassia, con il probabile assorbimento da parte della sua compagna. La galassia nana M32, una galassia satellite della galassia di Andromeda, pu\u00f2 aver perso i suoi bracci a spirale per questo motivo, mentre l'alto tasso di formazione stellare nel nucleo rimasto pu\u00f2 essere il risultato di moti indotti dalla marea sulle rimanenti nubi molecolari (poich\u00e9 le forze mareali possono modellare e comprimere le nubi di gas interstellare all'interno delle galassie, essere possono innescare un intenso processo di formazione stellare nelle piccole satelliti; questo processo \u00e8 simile al riscaldamento di un oggetto per compressione).\nTra due galassie comparabili il meccanismo con il quale esse possono venir spogliate delle proprie stelle \u00e8 lo stesso, ma il campo gravitazionale relativamente debole di una galassia satellite assicura che solo questa e non la galassia madre ne sar\u00e0 affetta. Se la satellite \u00e8 molto piccola rispetto alla madre, le code di detriti mareali prodotte saranno simmetriche e seguiranno un'orbita molto simile, seguendo effettivamente il percorso della satellite. Tuttavia, se la satellite \u00e8 abbastanza grande \u2013 generalmente pi\u00f9 di un decimillesimo della massa della madre \u2013 allora la gravit\u00e0 della galassia satellite pu\u00f2 modificare le code, rompendo la simmetria e accelerando queste ultime in direzioni diverse. La struttura risultante dipende sia dalla massa e dall'orbita della satellite che dalla massa e dalla struttura dell'ipotizzato alone galattico attorno alla madre, e pu\u00f2 fornire una stima significativa del potenziale di materia oscura di una galassia.\nDopo molte orbite attorno alla galassia madre, o se l'orbita della satellite passa troppo vicina ad essa, una galassia nana pu\u00f2 alla fine venire completamente distrutta e formare una scia mareale di stelle e gas che si avvolgono attorno al nucleo centrale. \u00c8 stato proposto che i vasti dischi di gas e stelle attorno ad alcune galassie, come in Andromeda, possano essere il risultato della completa distruzione a causa della marea (e della conseguente fusione con la galassia madre) di una galassia nana satellite.\nEffetti sui corpi interni ad una galassia.\nEffetti di marea sono presenti anche all'interno di una galassia. Questo pu\u00f2 avere conseguenze per la formazione delle stelle e dei sistemi planetari. Generalmente la gravit\u00e0 di una stella potr\u00e0 dominare entro il suo stesso sistema; solo con il passaggio di altre stelle si possono compromettere sostanzialmente le sue dinamiche. Tuttavia, nelle parti pi\u00f9 esterne del sistema la gravit\u00e0 della stella \u00e8 debole e le maree galattiche possono avere un ruolo significativo. Nel nostro sistema solare l'ipotetica nube di Oort, che si suppone sia la fonte delle comete a lungo periodo, si trova in questa zona di transizione.\nSi crede che la nube di Oort sia un vasto guscio che circonda il nostro sistema solare, forse per un raggio superiore ad un anno luce. Attraversando una distanza cos\u00ec grande il gradiente dei campi gravitazionali della Via Lattea gioca un ruolo pi\u00f9 forte. A causa di questo gradiente le maree galattiche possono deformare una nube altrimenti sferica come quella di Oort, tirandola nella direzione del centro galattico e comprimendola lungo i due assi, come la Terra si distende in risposta alla gravit\u00e0 della Luna.\nLa gravit\u00e0 del Sole a quella distanza \u00e8 sufficientemente debole da permettere ad una piccola perturbazione galattica di spingere alcuni planetesimi verso il Sole e i suoi pianeti riducendo significativamente il loro perielio. Cos\u00ec un corpo composto da una mistura di roccia e ghiaccio pu\u00f2 diventare una cometa quando si ritrova esposto ad un incremento della radiazione solare presente nel sistema solare interno.\n\u00c8 stato suggerito che la marea galattica pu\u00f2 anche contribuire alla formazione di una nube di Oort, incrementando il perielio dei planetesimi con un largo afelio. Questo mostra che gli effetti della marea galattica sono piuttosto complessi e dipendono fortemente dal comportamento dei singoli oggetti all'interno di un sistema planetario. In modo cumulativo l'effetto pu\u00f2 essere piuttosto forte. Oltre il 90% delle comete nate dalla nube di Oort potrebbero essere il risultato della marea galattica."}
{"id": "1831263", "revid": "14691", "url": "https://it.wikipedia.org/wiki?curid=1831263", "title": "TIPER", "text": ""}
{"id": "1831264", "revid": "62004", "url": "https://it.wikipedia.org/wiki?curid=1831264", "title": "Alberto Zapater Arjol", "text": ""}
{"id": "1831266", "revid": "57342", "url": "https://it.wikipedia.org/wiki?curid=1831266", "title": "Romagnano (Grezzana)", "text": "Romagnano (\"Romagnan\" in veneto) \u00e8 una frazione di 616 abitanti del comune di Grezzana della provincia di Verona.\nGeografia fisica.\nRomagnano dista 3 chilometri da Grezzana e circa 12 da Verona. Rispetto al capoluogo comunale si trova in posizione nord-est, sulle colline della Valpantena. Si trova ad un'altitudine di 336 m s.l.m. e il grado di sismicit\u00e0 \u00e8 considerato basso.\nRomagnano, oltre al centro del paese, \u00e8 formato da numerose contrade sparse sui monti e le colline, in posizione panoramica sulla dorsale tra la Valpantena e la Val Squaranto, al confine con il comune di Verona.\nLa chiesa parrocchiale del paese \u00e8 dedicata a Sant'Andrea Apostolo e sono presenti, nel paese, Villa Pellegrini e Villa Bevilacqua.\nEconomia.\nLe principali attivit\u00e0 insediate nel paese di Romagnano sono l'industria per la lavorazione di marmo e granito, l'agricoltura con coltivazioni di uliveti, vigneti e ciliegi, e l'allevamento bovino e avicolo.\nInfrastrutture e trasporti.\nRomagnano \u00e8 comodamente raggiungibile tramite la SP6 dei Lessini."}
{"id": "1831267", "revid": "339392", "url": "https://it.wikipedia.org/wiki?curid=1831267", "title": "Ferrovia Sparanise-Formia-Gaeta", "text": ""}
{"id": "1831271", "revid": "1480390", "url": "https://it.wikipedia.org/wiki?curid=1831271", "title": "Palazzo Modello", "text": "Palazzo Modello \u00e8 un palazzo storico sito in piazza Unit\u00e0 d'Italia a Trieste, in Friuli-Venezia Giulia.\nStoria.\nIl palazzo, situato tra Palazzo Stratti e il palazzo del municipio, venne costruito tra il 1871 e il 1872 durante i lavori di riqualificazione urbanistica della piazza. L'edificio si trova nel sito un tempo occupato da una cappella tardomedievale dedicata a San Pietro - da cui derivava l'originale nome di piazza San Pietro - e da una seicentesca chiesa dedicata a San Rocco.\nIn seguito alla demolizione dei due edifici religiosi nel 1870, il Comune di Trieste, proprietario dell'area, incaric\u00f2 l'architetto Giuseppe Bruni di progettare un palazzo che agisse da modello per gli altri edifici che sarebbero stati realizzati intorno alla piazza negli anni seguenti. Lo stile eclettico delle facciate venne infatti ripreso sia nell'Hotel Garni (in seguito rinominato Hotel Vanoli e poi Grand Hotel Duchi d'Aosta) progettato l'anno seguente da Eugenio Geiringer e Giovanni Righetti, sia nel Palazzo del Municipio realizzato su progetto dello stesso Giuseppe Bruni tra il 1873 e il 1875.\nIl palazzo fu terminato nel 1872 e inizialmente adibito ad albergo: l'Hotel Del\u00f2rme, cos\u00ec chiamato dal nome del proprietario il francese Antonio Del\u00f2rme, era al tempo rinomato per i prezzi accessibili nonostante gli ambienti di pregio e raffinati.\nDopo la chiusura dell'hotel nel 1912 il comune utilizz\u00f2 i piani superiori per i propri uffici, mentre il piano terra ospitava dei locali commerciali. Negli anni 2000, dopo che un incendio vi aveva causato notevoli danni, il comune decise di vendere il palazzo, che venne acquistato dalla societ\u00e0 di distribuzione servizi Acegas - Aps. La societ\u00e0, divenuta nel 2014 AcegasApsAmga, ha ristrutturato l'immobile stabilendovi la propria sede direzionale.\nDescrizione.\nL'edificio \u00e8 caratterizzato da tre prospetti decorati in modo analogo, che affacciano su Via del Teatro, Capo di Piazza e Piazza Unit\u00e0 d'Italia, mentre il quarto lato \u00e8 addossato a Palazzo Stratti. \nVerticalmente il palazzo consiste in quattro piani oltre al piano terra, caratterizzati da stili diversi. Le finestre del secondo e del terzo piano sono dotate di terrazzini sorretti da mensole a voluta. Tra le finestre si trovano delle lesene decorate a bugnato a livello del piano terra e del primo piano e scanalate terminanti con un capitello corinzio nei due piani superiori. In corrispondenza dell'ultimo piano al posto delle lesene si trovano una serie di telamoni scolpiti nella curiosa posizione scaramantica di toccarsi i genitali.&lt;br&gt; \nI prospetti terminano con un cornicione decorato con motivi floreali. "}
{"id": "1831277", "revid": "165042", "url": "https://it.wikipedia.org/wiki?curid=1831277", "title": "Municipio (Trieste)", "text": ""}
{"id": "1831278", "revid": "131358", "url": "https://it.wikipedia.org/wiki?curid=1831278", "title": "Olimpiadi 2008", "text": ""}
{"id": "1831280", "revid": "28592", "url": "https://it.wikipedia.org/wiki?curid=1831280", "title": "Talvena", "text": ""}
{"id": "1831281", "revid": "121463479", "url": "https://it.wikipedia.org/wiki?curid=1831281", "title": "Duomo di Belluno", "text": "Il duomo di Belluno, o pi\u00f9 precisamente \"basilica cattedrale di San Martino\" \u00e8 la chiesa pi\u00f9 importante di Belluno. \u00c8 situata in piazza Duomo, nel centro storico. \u00c8 la cattedrale della diocesi di Belluno-Feltre. \u00c8 stata elevata alla dignit\u00e0 di basilica minore il 18 giugno 1980 da papa Giovanni Paolo II.\nDescrizione.\nEsterno.\nUna semplice facciata (incompiuta) in pietra a vista, divisa verticalmente in tre parti con le laterali pi\u00f9 basse, definisce il volume esterno dell'edificio; ingloba una formella romanica di recupero ornata con motivi fitomorfi. Un ricco portale barocco e due finestre gotiche si aprono nella parte bassa e mediana; la parte alta, terminando con timpano che poggia su trabeazione retta da lesene, ha un rosone centrale chiuso da un vetro su cui sono raffigurati i santi Gioat\u00e0, Lucano e Martino.\nInterno.\nL'interno della basilica, di aspetto maestoso, ha linee rinascimentali anche se l'altezza dei pilastri d\u00e0 la spinta verso l'alto, tipica delle chiese gotiche. Lo spazio \u00e8 ripartito in tre navate, tagliate trasversalmente da sette campate. Il presbiterio \u00e8 di impostazione solenne con triple file di stalli; ariosa e piena di luce \u00e8 la cupola. Oltre l'ultimo arco maggiore si apre l'abside semicircolare, il cui catino \u00e8 stato affrescato da Antonio Ermolao Paoletti con una trionfale \"Assunta\". Fra le opere di insigni artisti custodite nella chiesa spiccano per complessit\u00e0 compositiva due dipinti di Gaspare Diziani raffiguranti, l'uno i \"Santi Carlo, Francesco di Sales, Gaetano da Thiene e Andrea Avellino\", e l'altro la \"Conversione di San Paolo\". Alla mano di Egidio Dall'Oglio si deve la rappresentazione della \"Sacra Famiglia\" che orna uno degli altari della navata di sinistra. L'organo, del 1945, \u00e8 stato posto in opera dalla ditta Mascioni.\nCampanile.\nAll'uscita della sacrestia si trova l'alto campanile barocco, progetto dell'architetto messinese Filippo Juvara (che non venne mai a Belluno). Il vescovo Gaetano Zuanelli, amico di Juvara, gli commission\u00f2 il lavoro; il vescovo ricevette un progetto rielaborato, riadattato e riproporzionato per la cattedrale (copia del campanile del duomo di Torino). I lavori iniziarono nel 1732 e si interruppero nel 1735 per cause economiche. L'opera di costruzione arriv\u00f2 appena sotto la cella campanaria e affinch\u00e9 i posteri potessero chiaramente ricordare fino a che punto era all'ora arrivata l'erezione del campanile, mons. Zuanelli volle far internamente murare l'arca del cav. Federico degli Azzoni del XIV sec.; i lavori ripresero e si completarono definitivamente il 16 luglio 1747. \nPer costruirlo fu utilizzata la pietra di Castellavazzo ed altri materiali. Misura un'altezza di 71,98 metri (angelo sulla sommit\u00e0 incluso) e cost\u00f2 complessivamente 150.000 lire venete. L'angelo, modellato in legno sul progetto di Andrea Brustolon, \u00e8 rivestito di rame ed \u00e8 alto 4,63 metri. Sul versante verso il fiume Piave si nota una scritta sulla parete della torre riconducibile all'architetto progettista.\nCampane.\nIl campanile contiene un concerto campanario di 4 campane montate \"a slancio\", fuse dalla Premiata Fonderia De Poli di Revine Lago (Vittorio Veneto, TV) nel 1934 con un sonello anch'esso a slancio. Il plenum suona nelle occasioni pi\u00f9 importanti."}
{"id": "1831282", "revid": "122315", "url": "https://it.wikipedia.org/wiki?curid=1831282", "title": "Omomidi", "text": ""}
{"id": "1831283", "revid": "198277", "url": "https://it.wikipedia.org/wiki?curid=1831283", "title": "Como Calcio 1993-1994", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1993-1994.\nStagione.\nDopo essersi classificati al quinto posto nel girone A del campionato di Serie C1, i lariani allenati da questa stagione da Marco Tardelli ottennero l'accesso ai play-off per la promozione in Serie B: qui superarono il nella doppia semifinale, e la nella finale del 19 giugno 1994 sul campo neutro del Bentegodi di Verona (2-1), tornando cos\u00ec dopo quattro anni tra i cadetti. Nelle altre competizioni stagionali, in Coppa Italia il Como usc\u00ec al primo turno contro i corregionali del , formazione di Serie B, mentre in Coppa Italia Serie C gli uomini di Tardelli si spinsero fino ai quarti di finale, eliminando in sequenza e prima di arrendersi dinanzi al ."}
{"id": "1831294", "revid": "614400", "url": "https://it.wikipedia.org/wiki?curid=1831294", "title": "Robert Huber", "text": "Ottenne il premio Nobel per la chimica nel 1988, insieme a Johann Deisenhofer e Hartmut Michel per \u00ab\"la determinazione della struttura tridimensionale di un centro di reazione fotosintetico\"\u00bb. \nRobert Huber ha profondamente influenzato la comprensione della fotosintesi con il suo lavoro teorico e pratico sulla radio-cristallografia delle proteine. "}
{"id": "1831306", "revid": "28592", "url": "https://it.wikipedia.org/wiki?curid=1831306", "title": "Martha Skavronskaja", "text": ""}
{"id": "1831315", "revid": "101260", "url": "https://it.wikipedia.org/wiki?curid=1831315", "title": "Office OpenXML", "text": ""}
{"id": "1831316", "revid": "1181", "url": "https://it.wikipedia.org/wiki?curid=1831316", "title": "Postulato di Fourier", "text": ""}
{"id": "1831320", "revid": "74801", "url": "https://it.wikipedia.org/wiki?curid=1831320", "title": "Terin Humphrey", "text": "Alle Olimpiadi di Atene nel 2004 fa parte della Nazionale statunitense che vince l'argento al concorso a squadre. Vince inoltre un argento alle parallele davanti alla connazionale Courtney Kupets e dietro Emilie Le Pennec.\nIl 18 marzo 2008 ha annunciato il ritiro. Vive a Bates City nel Missouri."}
{"id": "1831325", "revid": "287204", "url": "https://it.wikipedia.org/wiki?curid=1831325", "title": "Mysore", "text": "Mysore (o Mahisur; kannada \u0cae\u0cc8\u0cb8\u0cc2\u0cb0\u0cc1) \u00e8 una suddivisione dell'India, classificata come \"municipal corporation\", di 920.550 abitanti, capoluogo del distretto di Mysore, nello stato federato del Karnataka di cui \u00e8 la seconda citt\u00e0 pi\u00f9 grande dopo la capitale Bangalore, rispetto alla quale si trova a circa 146 chilometri a sud-ovest. In base al numero di abitanti la citt\u00e0 rientra nella classe I (da 100.000 persone in su) e con l'agglomerato urbano raggiungeva nel 2001 i 990.900 abitanti.\nIl nome Mysore \u00e8 la versione inglese di Mahish\u016bru (che significa \"la dimora di Mahisha\"). Mahisha sta per Mahishasura, un demone della mitologia ind\u00f9. La citt\u00e0 si estende su una superficie di 128,42\u00a0km\u00b2 e si trova alla base delle colline Chamundi.\nGeografia fisica.\nLa citt\u00e0 \u00e8 situata a 12\u00b0 18' 26 N e 76\u00b0 38' 59 E e ha un'altitudine di 739 .\nStoria.\nFino al 1947 Mysore fu la capitale del Regno di Mysore che fu governato dalla dinastia Wodeyar, fatta eccezione per un breve periodo alla fine del XVIII secolo quando Haidar Ali e Tipu Sultan usurparono il potere. I Wodeyar furono patroni per l'arte e la cultura e contribuendo in maniera significativa alla crescita culturale della citt\u00e0, che fecero di Mysore la capitale culturale del Karnataka.\nSociet\u00e0.\nEvoluzione demografica.\nAl censimento del 2011 la popolazione di Mysore assommava a 920.550 persone, delle quali 461.042 maschi e 459.508 femmine. I bambini di et\u00e0 inferiore o uguale ai sei anni assommavano a 75.285, dei quali 38.368 maschi e 36.917 femmine. Infine, coloro che erano in grado di saper almeno leggere e scrivere erano 562.527, dei quali 301.527 maschi e 261.000 femmine.\nEconomia.\nMysore \u00e8 famosa per le feste che si svolgono durante il festival Vasara quando la citt\u00e0 riceve un gran numero di turisti.\nSebbene il turismo sia la grande industria di Mysore, la crescita delle tecnologie nel primo decennio del XXI secolo si \u00e8 tradotta nella citt\u00e0 contribuendo a farne la seconda pi\u00f9 grande esportatrice di software dello Stato di Karnataka, accanto a Bangalore. Anche se manca un aeroporto, Mysore \u00e8 collegato ad altre parti dell'India da ferrovie e del trasporto su strada. Mysore \u00e8 sede dell'Universit\u00e0 di Mysore."}
{"id": "1831329", "revid": "287204", "url": "https://it.wikipedia.org/wiki?curid=1831329", "title": "Warangal", "text": "Warangal (telugu: \u0c35\u0c30\u0c02\u0c17\u0c32\u0c4d; anche Orugallu o Ekasila Nagaram) \u00e8 una suddivisione dell'India, classificata come \"municipal corporation\", di 528.570 abitanti, capoluogo del distretto di Warangal, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 18\u00b0 0' 0 N e 79\u00b0 34' 60 E e ha un'altitudine di 301 . Warangal si trova nella regione del Telangana, 145\u00a0km a nord-est di Hyderabad.\nSociet\u00e0.\nEvoluzione demografica.\nAl censimento del 2001 la popolazione di Warangal assommava a 528.570 persone, delle quali 267.820 maschi e 260.750 femmine. I bambini di et\u00e0 inferiore o uguale ai sei anni assommavano a 58.724, dei quali 29.959 maschi e 28.765 femmine. Infine, coloro che erano in grado di saper almeno leggere e scrivere erano 383.525, dei quali 215.683 maschi e 167.842 femmine.\nEconomia.\nRisorse di Warangal sono le cave di granito (in particolare la variet\u00e0 nera e marrone), e riveste una certa importanza per quanto riguarda il mercato del riso, peperoncini, cotone e tabacco."}
{"id": "1831331", "revid": "287204", "url": "https://it.wikipedia.org/wiki?curid=1831331", "title": "Surat (India)", "text": "Sur\u0101t (gujarati: \u0ab8\u0ac1\u0ab0\u0aa4, hindi: \u0938\u0941\u0930\u0924, ) \u00e8 una suddivisione dell'India, classificata come \"municipal corporation\", di 3.344.135 abitanti, capoluogo del distretto di Surat, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nLa citt\u00e0 \u00e8 situata sulla riva sinistra del fiume Tapti, a qualche decina di chilometri dalla sua foce. Un fossato indica la linea di demarcazione tra la citt\u00e0 vecchia, con i suoi vicoli e case, e le periferie pi\u00f9 recenti, ma le antiche mura sono quasi scomparse.\nLa citt\u00e0 riveste grande importanza per le sue imprese tessili (\u00e8 chiamata \"la Manchester dell'India\") e della lavorazione dei diamanti. Si stima che il 90% dei diamanti commercializzati nel mondo siano lavorati a Surat.\nSurat ha uno dei pi\u00f9 alti tassi di crescita del PIL in India (11,5% nel 2008).\nSurat fu il principale porto indiano durante il periodo Moghul, primato che perse a favore di Bombay nel corso del Raj Britannico.\nGeografia fisica.\nLa citt\u00e0 \u00e8 situata a 21\u00b0 10' 0 N e 72\u00b0 49' 60 E e ha un'altitudine di 12 .\nStoria.\nLa citt\u00e0 fu fondata dai Parsi nel XII secolo col nome di Suryapur. I Mughal la occuparono alla fine del XV secolo (1573), attratti dalla sua ricchezza che le derivava dalle varie imprese manifatturiere di tessili e metalli preziosi e dalla dimensione del porto, che rendeva Surat il principale approdo dell'intero subcontinente indiano nel corso del XVI e XVII secolo.\nIl primo Imperatore indiano Shivaji, la razzi\u00f2 due volte (l'ultima nel 1670), proprio per la sua opulenza, fin quando la Compagnia britannica delle Indie Orientali non ne prese il controllo nel 1759 e il Raj britannico ne assunse il governo nel 1800.\nLe fortune economiche di Surat risentirono pesantemente del processo d'insabbiamento del porto e della concorrenza spietata della vicina citt\u00e0 di Bombay (oggi Mumbai), che comportarono il progressivo impoverimento del tessuto economico della citt\u00e0, parzialmente arrestato dalla rete ferroviaria costruita dai Britannici che consent\u00ec una certa ripresa degli scambi, per\u00f2 via terra, di Surat col resto dell'India.\nSociet\u00e0.\nEvoluzione demografica.\nAl censimento del 2001 la popolazione di Surat assommava a 2.433.787 persone, delle quali 1.372.307 maschi e 1.061.480 femmine. I bambini di et\u00e0 inferiore o uguale ai sei anni assommavano a 328.426, dei quali 179.955 maschi e 148.471 femmine. Infine, coloro che erano in grado di saper almeno leggere e scrivere erano 1.754.765, dei quali 1.054.177 maschi e 700.588 femmine.\nNel 2007 Surat e la sua area metropolitana possedevano una popolazione di circa 4 milioni di abitanti, tanto da farne la seconda citt\u00e0 pi\u00f9 grande del Gujarat e la nona pi\u00f9 grande dell'India.\nLuoghi di interesse.\nForte di Surat.\nIl pi\u00f9 antico edificio ancora esistente della citt\u00e0 \u00e8 il Forte di Surat, eretto accanto al ponte sul fiume Tapti e dedicato a Nehru.\nCostruito durante il XVI secolo da Khudawan Khan, un cristiano di origine albanese convertito all'Islam, il Forte ha spalti orlati di merli alti ben 12 m e mura spesse fino a 4 m.\nPer renderlo veramente imprendibile, i vari elementi erano assemblati con sbarre di ferro.\nDegna di nota \u00e8 l'unica porta dell'ala est che permette l'accesso al castello; il portone \u00e8 munito di spuntoni e l'interno finemente inciso.\nAttualmente l'interno del castello \u00e8 in uno stato di grave degrado, anche se le varie palazzine sono ora adibite a vari uffici pubblici."}
{"id": "1831334", "revid": "287204", "url": "https://it.wikipedia.org/wiki?curid=1831334", "title": "Vijayawada", "text": "Vijayawada (telugu \u0c35\u0c3f\u0c1c\u0c2f\u0c35\u0c3e\u0c21; nota anche come Bezwada o Bezawada) \u00e8 una suddivisione dell'India, classificata come \"municipal corporation\", di 825.436 abitanti, situata nel distretto di Krishna, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nLetteralmente Vijayawada si traduce in \"Luogo della Vittoria\". \u00c8 la terza citt\u00e0 pi\u00f9 grande dell'Andhra Pradesh e si trova sulle rive del fiume Krishna verso meridione, \u00e8 delimitata dalle colline Indrakeeladri a ovest e dal torrente Budameru a nord. Il fertile delta del Krishna si estende da Vijayawada verso il Golfo del Bengala a est. Ci sono molti canali che passano attraverso Vijayawada per irrigare i terreni agricoli in tutto il delta. Vijayawada \u00e8 situato lungo la ferrovia Madras-Howrah, e Madras-Delhi ed \u00e8 fra i principali nodi ferroviari dell'India meridionale. Le autostrade nazionali 5 e 9 passano attraverso la citt\u00e0.\nGeografia fisica.\nLa citt\u00e0 \u00e8 situata a 16\u00b0 31' 0 N e 80\u00b0 37' 0 E e ha un'altitudine di 11 .\nSociet\u00e0.\nEvoluzione demografica.\nAl censimento del 2001 la popolazione di Vijayawada assommava a 825.436 persone, delle quali 436.366 maschi e 389.070 femmine. I bambini di et\u00e0 inferiore o uguale ai sei anni assommavano a 99.052, dei quali 51.315 maschi e 47.737 femmine. Infine, coloro che erano in grado di saper almeno leggere e scrivere erano 586.059, dei quali 310.386 maschi e 275.673 femmine."}
{"id": "1831338", "revid": "287204", "url": "https://it.wikipedia.org/wiki?curid=1831338", "title": "4\u00b0 Reggimento Bersaglieri", "text": ""}
{"id": "1831340", "revid": "599013", "url": "https://it.wikipedia.org/wiki?curid=1831340", "title": "Carlos Alberto de Oliveira", "text": "Biografia.\nTra le altre competizioni vinse una Coppa UEFA (1999-2000) e una Supercoppa UEFA (2000) vestendo la divisa del Galatasaray. Vanta 39 presenze nelle competizioni UEFA per club, 29 in Champions League, e 3 gol."}
{"id": "1831346", "revid": "62004", "url": "https://it.wikipedia.org/wiki?curid=1831346", "title": "Maximiliano Rub\u00e9n Rodr\u00edguez", "text": ""}
{"id": "1831347", "revid": "2040531", "url": "https://it.wikipedia.org/wiki?curid=1831347", "title": "Courtney Kupets", "text": "\u00c8 membro della Squadra statunitense di ginnastica dal 2002. Nel 2003 vince il concorso a squadre ai Campionati Mondiali. Vince ai Giochi olimpici di Atene due medaglie: un bronzo alle parallele ed un argento a squadre."}
{"id": "1831352", "revid": "124831331", "url": "https://it.wikipedia.org/wiki?curid=1831352", "title": "Beethoven (serie animata)", "text": "Beethoven \u00e8 una serie televisiva d'animazione prodotta da Universal Studios e Northern Lights Entertainment, basata sul film \"Beethoven\". In Italia \u00e8 stata trasmessa sulle reti Mediaset.\nTrama.\nNella serie animata, a differenza dei film cinematografici, il cane Beethoven e gli altri animali parlano.\nSigla.\nLa sigla italiana, musica di Franco Fasano, testo di Alessandra Valeri Manera, \u00e8 cantata da Cristina D'Avena, con la partecipazione di Pietro Ubaldi e il coro dei Piccoli Cantori di Milano."}
{"id": "1831358", "revid": "158234", "url": "https://it.wikipedia.org/wiki?curid=1831358", "title": "Beethowen", "text": ""}
{"id": "1831360", "revid": "1305772", "url": "https://it.wikipedia.org/wiki?curid=1831360", "title": "Heidenheim", "text": ""}
{"id": "1831367", "revid": "1652635", "url": "https://it.wikipedia.org/wiki?curid=1831367", "title": "Piazza Magione", "text": "Piazza Magione \u00e8 una storica piazza di Palermo situata nel quartiere Kalsa.\nDescrizione.\nLa piazza prende il nome dalla Basilica La Magione, ubicato sul lato Sud-Est. Il quartiere, frutto delle lottizzazioni rinascimentali del giardino della Magione, le cui origini sono ascrivibili alla cittadella della Kalsa sotto dinastia fatimida, era stato solo parzialmente danneggiato dagli eventi bellici della seconda guerra mondiale.\nGiovanni Falcone.\nPrima della demolizione del quartiere ha vissuto qui la famiglia di Giovanni Falcone. Oggi in questo punto si trova una lapide commemorativa. Da qualche anno la Piazza viene utilizzata per commemorare Giovanni Falcone nella giornata del 23 maggio, anniversario della strage di Capaci del 1992, dato che il magistrato nacque e trascorse la sua infanzia in questo quartiere.\nItinerari e storia.\nDalle vicissitudini progettuali relative al percorso della cosiddetta via del Porto, che l'aspetto di quei luoghi inizi\u00f2 a cambiare profondamente. \nSecondo le previsioni del piano urbanistico tale percorso stradale, partendo dalla Cala, doveva proseguire attraverso piazza Marina e da qui, aprendosi un varco tramite sventramenti del tessuto urbano antico giungere fino a via Lincoln per poi proseguire attraverso l'Orto botanico, fino all'Oreto per poi scavalcarlo.\nNonostante l'avvio dei lavori in corrispondenza della Cala, la cui tela edilizia fra la Chiesa di Santa Maria di Porto Salvo e la via dei Cassari, risparmiata dalle bombe, fu abbattuta proprio per consentire l'accesso della via del Porto sulla Piazza Marina, ancora nel 1954-55 l'assetto urbanistico generale dell'area dell'attuale cosiddetta \u201cPiazza Magione\u201d risultava quello pre-bellico, con la maggior parte degli isolati e della viabilit\u00e0 ancora in situ.\nLe demolizioni che risultavano ancora non completate nel 1968, si arenarono poco dopo di fronte al Convento della Sapienza (oggi al centro della \u201cpiazza\u201d, tanto che propriamente si dovrebbe dire \u201cPiazza della Sapienza\u201d) in prossimit\u00e0 del quale si interruppe la realizzazione del tratto stradale pavimentato a sanpietrini che fino alla fine degli anni novanta rimase ad indicare, sui luoghi, il tracciato previsto della via del Porto. Cancellata dalle previsioni urbanistiche a seguito dell'approvazione del Piano Particolareggiato del Centro Storico (Leonardo Benevolo, Pier Luigi Cervellati ed Italo Insolera) le ultime tracce della strada furono smantellate in concomitanza con i lavori avviati per la Conferenza ONU sulla criminalit\u00e0 organizzata transnazionale avvenuta a Palermo nel 2000.\nIn tale occasione, sotto uno strato di riempimento dovuto al crollo ed allo spianamento da parte del Comune dei fabbricati del quartiere, furono rinvenuti i tracciati viari rinascimentali con le ottocentesche pavimentazioni ad acciottolato che furono recuperati e servirono a delimitare gli originari isolati che furono riempiti da prati. che incardinano ancora l'attuale assetto dei luoghi."}
{"id": "1831369", "revid": "834", "url": "https://it.wikipedia.org/wiki?curid=1831369", "title": "Abacaenum", "text": ""}
{"id": "1831371", "revid": "112082638", "url": "https://it.wikipedia.org/wiki?curid=1831371", "title": "Teaser (pubblicit\u00e0)", "text": "Il teaser (dall'inglese \"to tease\", stuzzicare) \u00e8 di solito una campagna pubblicitaria preliminare, di forte impatto, che cerca di suscitare nel pubblico la maggior curiosit\u00e0 possibile, . \nNecessita di una seconda campagna (\"follow-up\"), in cui si svela il mistero e si pubblicizza esplicitamente il prodotto, perci\u00f2 \u00e8 una tecnica usata con grandi \"budget\", solitamente per il lancio di un nuovo prodotto. \nVengono chiamate \"teaser\" anche delle frasi stuzzicanti e non esplicite stampate sulla busta di \"mailing\", il cui scopo \u00e8 quello di incuriosire il destinatario perch\u00e9 apra la busta ed esamini il contenuto, invece di cestinarla chiusa."}
{"id": "1831373", "revid": "122869915", "url": "https://it.wikipedia.org/wiki?curid=1831373", "title": "Lotus Elan", "text": "La Lotus Elan \u00e8 un'autovettura classificata come spider compatta prodotta dalla casa automobilistica inglese Lotus in due distinte generazioni.\nLe due serie, non contigue ma accomunate dal materiale di fabbricazione della carrozzeria ovvero la vetroresina, vengono convenzionalmente denominate Elan R26 prodotta tra il 1962 ed il 1975 ed Elan M100 prodotta tra il 1989 ed il 1996.\nLotus Elan 1500, 1600, S2, S3, S4, Sprint, +2 (1962-1975).\nLanciata nel 1962, la prima generazione della Elan riassumeva in s\u00e9 tutta la filosofia del patr\u00f2n della casa britannica Colin Chapman: telaio monotrave in acciaio, carrozzeria spyder in vetroresina, peso contenuto e agilit\u00e0 da vettura da corsa. \nLa Elan era anche un'automobile evoluta, con sospensioni a 4 ruote indipendenti e doppi bracci triangolari, 4 freni a disco e motore a 4 cilindri in linea con distribuzione bialbero.\nPur derivato dal motore Ford Kent sviluppato dalla Lotus, il nuovo 4 cilindri di 1.558 cm\u00b3 presentava modifiche sostanziali: distribuzione con 2 alberi a camme in testa, diverso albero motore, testata in alluminio, inediti pistoni e valvole modificate.\nGrazie a queste modifiche sostanziali che il motore portava la firma Lotus, la potenza trasmessa alla ruote posteriori da un cambio manuale a 4 rapporti era di 108 cavalli.\nFavorita da un peso contenuto in soli 585 kg e dall'estrema agilit\u00e0, la piccola spyder inglese toccava i 185 km/h.\nNel 1964 la versione spyder venne affiancata dalla \"Fixed Head Coup\u00e9\" (\"FHC\")\",\" vale a dire una versione coup\u00e9 con tetto fisso al posto della capote in tela. La meccanica e la linea della vettura, con tetto a parte, rimanevano invariate.\nNel 1967, in occasione di alcune modifiche di dettaglio a interni e gruppi ottici posteriori, la gamma venne ampliata con l'introduzione della versione \"Elan +2\". Si trattava di una versione coup\u00e9 con passo allungato, carrozzeria ridisegnata e abitacolo pi\u00f9 spazioso. La meccanica era identica a quella delle altre versioni spyder e \"FHC\".\nL'evoluzione prosegu\u00ec, secondo la moda britannica degli affinamenti annuali, fino al 1971, quando vennero lanciate le \"Elan Sprint\" e \"Elan +2 S 130\", poi quest' ultima evoluta come Elan +2 S 130/5 perch\u00e9 fornita di cambio a 5 marce, equipaggiate con la versione potenziata a 126 cavalli del bialbero da 1.6 litri. La produzione di tutte le \"Elan R26\" cess\u00f2 nel 1975. In tutto sono state prodotte circa 6.050 \"Spyder\", 4.000 \"FHC\" e 5.168 \"Elan +2\".\nEvante Elan Spyder.\nNel 1987 la \"Elan spyder\" venne riproposta dalla piccola casa inglese Evante Cars, che la rimise in produzione con pochissime varianti estetiche, migliorie al telaio e aggiunta di kevlar nell'impasto della carrozzeria equipaggiandola con un motore bialbero Vegantune di 1.699\u00a0cm\u00b3, con potenze da 140 o 160 cavalli, e cambio derivato dalla Ford Sierra; le versioni erano rinominate rispettivamente \"140TC\" e \"160TC.\" Rimasero in produzione fino al 1992, quando la \"Evante\" dichiar\u00f2 fallimento.\nSeconda serie M100 (1989-1996).\nNella seconda met\u00e0 degli anni ottanta la Lotus, in grande crisi economica, acquistata dalla General Motors, aveva una gamma che accusava il peso degli anni, dove tutti i modelli in listino erano evoluzioni di vetture nate 10 anni prima. Occorreva creare un modello di rottura, che recuperasse lo spirito originario del marchio di leggerezza e agilit\u00e0, proponendo al tempo stesso qualcosa di inedito.\nLa pi\u00f9 importante novit\u00e0 fu l'adozione della trazione anteriore, prima volta su una Lotus, .\nLa nuova spider, che debutt\u00f2 nel 1989 col nome di Lotus Elan M100 accanto ai concetti classici della casa con carrozzeria in vetroresina e Kevlar, telaio a trave centrale in acciaio, venne disegnata dal designer inglese Peter Stevens.\nIl motore, un 4 cilindri in linea di 1.588\u00a0cm\u00b3 bialbero 16 valvole di derivazione Isuzu, opportunamente rivisto e potenziato dalla stessa Lotus, alimentato a iniezione elettronica e dotato di turbocompressore IHI con intercooler, era montato in posizione anteriore trasversale e veniva abbinato a un cambio manuale a 5 rapporti.\nGrazie all'elevata potenza per l'epoca, di 167 cavalli a 6600 giri/min. (con limitatore a 7200 giri/min), quindi oltre 105 cv/litro, la nuova Elan, proposta solo con la carrozzeria spider, raggiungeva i 220\u00a0km/h e complice anche l'ottima trazione, accelerava da 0 a 100 km/h, in appena 6,8 secondi (prova strumentale della rivista mensile Quattroruote, con Ivan Capelli come tester) con un peso effettivo di soli 1.020\u00a0kg e grazie alle sospensioni a 4 ruote indipendenti con doppi triangoli e ai 4 freni a disco, di cui gli anteriori ventilati, era molto agile e sicura, ottenendo pertanto un ottimo handling.\nIn Italia, non ebbe il successo che l'azienda di Hethel si aspettava, soprattutto a causa del prezzo all'epoca piuttosto elevato, (circa 55 milioni di lire) rispetto ad altre vetture sportive vendute in quel periodo, la produzione per decisione della General Motors, cess\u00f2 nel 1992, dopo solo 3.855 esemplari costruiti.\nLa Elan di Romano Artioli.\nDue anni pi\u00f9 tardi, quando il costruttore inglese venne acquistato dall'imprenditore Romano Artioli, la \"Elan\" venne reinserita in listino con l'aggiunta della sigla S2, caratterizzata da alcune leggere novit\u00e0 estetiche ed agli interni, mentre meccanicamente veniva adottata la marmitta catalitica di serie con la potenza che scese a 158 cavalli. Ne furono prodotti solo 800 esemplari fino al 1996. \nSempre nel 1996 i diritti di produzione vennero venduti da parte di Artioli alla casa coreana Kia Motors che tra il 1996 ed il 1997 n\u00e9 costru\u00ec 1.000 esemplari commercializzati esclusivamente sul mercato interno col proprio marchio. Il motore era un 4 cilindri bialbero 16 valvole aspirato di 1,8 litri da 151 cavalli.\nPrototipi.\nIl prototipo di una nuova Elan venne presentato in occasione del Salone dell'automobile di Parigi nel 2010, con la previsione di essere messa in produzione su scala industriale verso il 2013; il progetto della \"nuova Elan\" venne per\u00f2 cancellato.\nInizialmente la vettura doveva essere equipaggiata da un motore 6 cilindri a V da 4.0 litri montato in posizione centrale rispetto al corpo vettura, con la trazione che era posteriore come nella prima serie della stessa e aveva un peso complessivo con guidatore escluso di 1.295\u00a0kg."}
{"id": "1831375", "revid": "1226", "url": "https://it.wikipedia.org/wiki?curid=1831375", "title": "Borgo medioevale di Torino", "text": ""}
{"id": "1831377", "revid": "101768", "url": "https://it.wikipedia.org/wiki?curid=1831377", "title": "Akhurian", "text": "Il fiume Akhurian, Akhuriyan or Akhouryan (in armeno: \u0540\u0580\u0561\u0566\u0564\u0561\u0576, in turco: Arpa\u00e7ay, in russo: \u0410\u0445\u0443\u0440\u044f\u043d) \u00e8 un fiume del Caucaso meridionale che nasce dal lago Arpi nel nord dell'Armenia per poi scorrere lungo il confine tra questo Stato e la Turchia fino a congiungersi con il Aras nei pressi di Bagaran, nella provincia armena di Armavir.\nGyumri, la seconda citt\u00e0 dell'Armenia, si trova sulla sponda sinistra del fiume e sulle sue rive sorgevano quattro delle storiche capitali armene: Ani, Bagaran, Yervandashat e Yerazgavors.\nLungo la frontiere con la Turchia il fiume \u00e8 tagliato dalla diga di Arpa\u00e7ay"}
{"id": "1831378", "revid": "125101447", "url": "https://it.wikipedia.org/wiki?curid=1831378", "title": "Everything Counts", "text": "Everything Counts \u00e8 un singolo del gruppo musicale britannico Depeche Mode, il primo estratto dal terzo album \"Construction Time Again\" e pubblicato l'11 luglio 1983..\nUna ristampa successiva, datata 25 marzo 1989, \u00e8 stata realizzata dal vivo per lanciare l'album \"101\". La canzone \u00e8 anche contenuta nelle raccolte \"The Singles 81-85\", \"Remixes 81-04\" (riarrangiata da Alan Moulder) e \"The Best of Depeche Mode, Volume 1\".\nPeculiarit\u00e0.\nNel pezzo, l'autore Martin Gore suona il costosissimo Synclavier (un sintetizzatore FM ed a campionamento dal prezzo prossimo ai 200.000 $), i cui campioni erano suoni musicali e rumori registrati per la strada.\nLa canzone \u00e8 stata utilizzata nella colonna sonora del videogioco \"\" del 2006, \u00e8 possibile ascoltarla sulla radio del videogioco \"Wave 103\".\nVideo musicale.\nIl videoclip del singolo \u00e8 ambientato interamente in alcune note \"location\" di Berlino nel quartiere di Kreuzberg: si possono vedere, dalle sequenze, il viadotto della linea U1 della metropolitana di Berlino (\"U-Bahn\"), il \"muro\" vicino al Martin-Gropius-Bau e uno dei laghi che circonda la citt\u00e0. Queste location sono \"illustrate\" dagli stessi membri del gruppo con effetti di montaggio e il suono di inusuali strumenti (ciaramella medievale e xilofono su tutti). La regia \u00e8 a cura di Clive Richardson che aveva gi\u00e0 diretto \"Just Can't Get Enough\".\nD'altronde, i componenti del gruppo avevano registrato parte dell'album anche in Germania, dove hanno anche vissuto per qualche tempo.\nVersione dal vivo.\nNel 1989 la versione live da \"101\" fu pubblicata come singolo.\nVideo musicale.\nLa versione di \"101\" fu invece diretta da D. A. Pennebaker, e mostra l'esecuzione della canzone, alternata da parti di backstage: caratteristiche le scene in cui lo staff della band conta il denaro degli incassi dell'ultima data del \"Music for the Masses Tour\".\nCover.\nNell'album del 1997 \"Whoracle\" della band melodic death metal svedese In Flames \u00e8 presente, come penultimo brano, una cover di \"Everything Counts\" che si riallaccia successivamente al brano strumentale \"Whoracle\"."}
{"id": "1831381", "revid": "610351", "url": "https://it.wikipedia.org/wiki?curid=1831381", "title": "Ana Paula Ar\u00f3sio", "text": "Biografia.\nBisnipote di immigrati italiani , ha lavorato nel suo primo film appena sedicenne, salvo poi sfilare da modella per qualche anno: in seguito sar\u00e0 scelta da Rede Globo, l'emittente maggiore del Brasile, per ruoli in telenovelas e miniserie.\nLa sua popolarit\u00e0 \u00e8 arrivata anche in Italia nel 2001 grazie ad un accordo tra Mediaset e Rete Globo, con la telenovela \"Terra nostra\", nel ruolo dell'immigrata italiana Giuliana Splendore. Ha recitato anche nella serie \"Terra nostra 2 - La speranza\", nei panni di Camilla, una giovane brasiliana di fede e origine ebraiche, figlia di un commerciante di abiti e tessuti.\nNel 2015 l'attrice si \u00e8 trasferita nel Regno Unito col marito, l'architetto Henrique Pinheiro (da lei sposato nel 2010), annunciando tra l'altro l'intenzione di ridurre drasticamente l'attivit\u00e0 artistica. La coppia fa vita molto appartata."}
{"id": "1831394", "revid": "1718925", "url": "https://it.wikipedia.org/wiki?curid=1831394", "title": "Mauro Berruto", "text": " Il 18 marzo 2021 il segretario del PD Enrico Letta lo nomina membro della segreteria nazionale con delega allo sport.\nCarriera.\nPallavolo.\nEntr\u00f2 a far parte del CUS Torino nel periodo degli studi universitari (\u00e8 laureato in Filosofia), iniziando la carriera come vice allenatore alla Lecce Pen, in Serie A2, nelle stagioni 1994-95 e 1995-96. Fece ritorno nel capoluogo piemontese dopo una parentesi da allenatore in seconda all'Olympiakos di Atene, campione di Grecia e vincitore della Coppa nazionale nel 1998. Nel 1999 ottenne la promozione in A2 con il club giallobl\u00f9, che nel 2001 si aggiudic\u00f2 anche la Coppa Italia di categoria.\nNello stesso anno fu ingaggiato dalla Copra Piacenza. Nel 2001-02 guid\u00f2 la squadra emiliana alla promozione in A1 e alla vittoria della Coppa Italia di A2, venendo eletto migliore allenatore della categoria.\nNel 2003 fu ingaggiato dalla Unimade Parma ed entr\u00f2 a far parte dello staff della Nazionale italiana, che accompagn\u00f2 al vittorioso Europeo del 2003, alla World League del 2004 (secondo posto) e ad Atene, per le Olimpiadi del 2004 (medaglia d'argento).\nNel 2004 approd\u00f2 alla guida della Lube Banca Marche Macerata, con cui vinse una Coppa CEV; dopo un campionato alla Giotto Citt\u00e0 di Padova, nelle stagioni successive ha lavorato principalmente all'estero, allenando la Nazionale finlandese e raggiungendo con questa il 4\u00ba posto assoluto agli Europei del 2007, disputati a Mosca e San Pietroburgo.\nIn seguito allen\u00f2 il Panathinaikos Athlitikos Omilos, con cui vinse la coppa nazionale greca nel 2008. Dopo due stagioni alla Gabeca Pallavolo (prima a Montichiari, poi a Monza), \u00e8 stato ingaggiato nuovamente dalla Lube Banca Marche Macerata per la stagione 2010-11.\nIl 18 dicembre 2010 viene sottoscritto un contratto che lo lega alla Nazionale italiana fino al 2016. Il 29 luglio 2015, in seguito alle polemiche causate dalla cacciata di 4 atleti della nazionale per non aver rispettato l'orario del rientro in stanza a pochi giorni dall'inizio della World League si dimette da tecnico della nazionale.\nTiro con l'arco.\nIl 29 gennaio 2018 viene scelto dal presidente della Federazione Italiana Tiro con l'arco Mario Scarzella come Direttore Tecnico della Nazionale italiana. Pur essendo alla sua prima esperienza in questo sport i suoi compiti, coadiuvato dai tecnici della federazione, saranno quelli di avere una visione completa del disegno della programmazione olimpica, mettendo gli atleti nelle condizioni ideali per allenarsi e gareggiare lavorando sull'area tecnica, psicologica e dell\u2019innovazione. D\u00e0 le dimissioni dalla stessa Federazione il 31 luglio 2019."}
{"id": "1831395", "revid": "125364621", "url": "https://it.wikipedia.org/wiki?curid=1831395", "title": "Chiese di Legnano", "text": "Legnano possiede numerose chiese, dislocate su tutto il territorio.\nBasilica di San Magno.\nLa chiesa principale della citt\u00e0 \u00e8 la basilica romana minore intitolata a San Magno. Venne realizzata nei primi decenni del XVI secolo probabilmente da Giovanni Amadeo o da suoi seguaci, grazie al patrocinio delle famiglie Lampugnani e Vismara. Prima della Basilica, la comunit\u00e0 legnanese faceva riferimento alla chiesa di San Salvatore. Tra gli arredi della Basilica si segnala un altare di Bernardino Luini abbozzato, probabilmente, dal Bramante, ma pi\u00f9 verosimilmente da Giovanni Amadeo.\nSantuario della Madonna delle Grazie.\nFu intitolato alla Madonna delle Grazie nel 1610 per un miracolo nei confronti di tre ragazzi sordomuti. Sorge dove un tempo c'era una piccola cappella del XVI secolo.\nSantuario di Santa Teresa del Bambin Ges\u00f9.\nIl Santuario di Santa Teresa del Bambin Ges\u00f9 (Legnano) \u00e8 una chiesa-santuario dei Carmelitani Scalzi. Posata la prima pietra il 2 ottobre 1931, fu consacrata il 13 settembre 1933 dal Cardinale Schuster. \u00c8 parrocchiale dal 1964.\nChiesa del Beato Cardinale Ferrari.\nUltimata nel 1989 serve la decima parrocchia della citt\u00e0, e sorge nel quartiere Mazzafame. \u00c8 dedicata all'Arcivescovo di Milano Andrea Ferrari.\nChiesa di Sant'Ambrogio.\n\u00c8 la pi\u00f9 antica chiesa della citt\u00e0. La cappella su cui fu poi costruito l'edificio era dedicato a San Nazaro. \u00c8 stata dedicata a Sant'Ambrogio Arcivescovo di Milano, tra il 374 e il 397. La prima citazione di una chiesa dedicata a Sant'Ambrogio a Legnano \u00e8 contenuta in un documento del 1389 scritto da Goffredo da Bussero.\nChiesa di San Bernardino.\n\u00c8 dedicata a San Bernardino da Siena. Consacrata nel XVII secolo, \u00e8 stata costruita sui rovine di un antico oratorio su proposta di Carlo Borromeo. Le prime tracce su documenti risalgono al 1650.\nChiesa della Madonnina dei Ronchi.\nFu costruita nel 1641 dopo che un discendente di Oldrado II Lampugnani diede il permesso di trasformare la cappella di famiglia in chiesa. Si trova in corso Sempione.\nChiesa di San Domenico.\nL'idea originale prevedeva la costruzione, sull'area dove sorge la chiesa, di una conceria. Un sacerdote si oppose al piano e fece cominciare i lavori nell'aprile del 1900. \u00c8 stata dedicata a San Domenico di Guzm\u00e1n.\nChiesa di Sant'Erasmo.\nLa storia della chiesa di Sant'Erasmo \u00e8 legata all'ospizio probabilmente fondato da Bonvesin de la Riva, poeta e scrittore lombardo del XIII secolo. \u00c8 stata consacrata a Sant'Erasmo e aperta al culto nel 1490.\nChiesa dei Santi Magi.\nDedicata ai Re Magi, \u00e8 riferimento del quartiere della \"Olmina\" e la sua costruzione risale all'inizio del XVIII secolo. Sorge nei pressi di cascine conosciute in dialetto legnanese come \"casina dul Mina\", dal nome del padrone, in seguito diventate in italiano \"Cascina Olmina\".\nChiesa di Santa Maria Maddalena.\n\u00c8 stata costruita nel 1728 per dare al quartiere della Ponzella una chiesa. Fu l'edificio religioso di riferimento della comunit\u00e0 fino al 1975 quando fu consacrata la Chiesa di San Giovanni Battista.\nChiesa di Santa Maria del Priorato.\nIntitolata alla Madonna, era la chiesa di un monastero ora non pi\u00f9 esistente, il Convento degli Umiliati. \u00c8 stata aperta al culto fino al XVII secolo. Cess\u00f2 le sue funzioni nel 1825, e fu demolita nel 1953 per la costruzione della Galleria della citt\u00e0, prospiciente piazza San Magno.\nChiesa di San Martino.\nL'odierna chiesa di San Martino \u00e8 del XV secolo, ma un edificio intitolato allo stesso Santo era presente nell'elenco lasciato dallo storico Goffredo da Bussero, datato 1389. La chiesa \u00e8 quindi un edificio rifacimento di un altro ben pi\u00f9 antico.\nChiesa dei Santi Martiri.\nUltimata nel 1910 \u00e8 diventata chiesa parrocchiale nel 1912 ed \u00e8 dedicata ai Santi Sisinnio, Martirio ed Alessandro. \u00c8 anche legata al palio dato che la contrada \u201dLa Flora\u201d fa riferimento a questo edificio. \nChiesa di San Paolo.\nL'edificio \u00e8 il riferimento della Parrocchia di San Paolo, che si trova in un recente quartiere della citt\u00e0 del Carroccio. Fu costruita con un prefabbricato provvisorio nel 1970 e completata successivamente. La sua costruzione fu resa necessaria per l'espansione urbanistica del rione Ponzella.\nChiesa di San Pietro.\nConsacrata e intitolata il 27 settembre 1997 \u00e8 riferimento del quartiere della Canazza, e fa capo ad una parrocchia della citt\u00e0.\nChiesa di Santa Rita (o della Purificazione).\nLe prime notizie documentate della chiesa di Santa Rita (o \"della prificazione\") risalgono al 1584, quando il cardinal Carlo Borromeo la elev\u00f2 a edificio religioso di riferimento per il quartiere di Legnarello. Il 13 agosto 1898 il cardinal Ferrari la eresse a parrocchiale, funzione che ebbe fino al 1902, quando fu inaugurata la nuova Chiesa del Santo Redentore.\nChiesa del Santissimo Redentore.\n\u00c8 stata inaugurata nel 1902 a Legnarello, quartiere della citt\u00e0. Prima di questa chiesa la comunit\u00e0 religiosa del rione fece riferimento dal 1603 alla piccola chiesa di Santa Maria della Purificazione (oggi conosciuta come chiesa di Santa Rita).\nIl Santuario della Vergine degli orfani.\n\u00c8 annessa al villaggio dell\"Opera Mater Orphanorum\". Il 20 settembre 1951 poteva infatti essere inaugurata la prima costruzione del villaggio dell\"Opera Mater Orphanorum\" istituita, che si prefigge di ospitare ed aiutare le fanciulle orfane. La prima pietra fu posta il 26 settembre 1954. \u00c8 stato la prima chiesa in Italia dedicata alla Beata Vergine madre degli orfani.\nChiesa di San Giuseppe.\nFu costruita, oltre per le esigenza della comunit\u00e0, anche dare una chiesa ad un vicino convento di suore carmelitane scalze. Nel 1950 iniziarono i lavori e due anni dopo fu consacrata.\nChiesa di San Giovanni Battista.\n\u00c8 la chiesa pi\u00f9 recente della citt\u00e0 del Carroccio ed ha stile architettonico moderno. La prima pietra \u00e8 stata posta nel 1971, ma i lavori non sono mai stati portati a termine. La prima messa \u00e8 stata celebrata il 5 ottobre 1975. Il campanile \u00e8 stato costruito nel 1985.\nChiesa Santa Teresa d'Avila.\nSituata nel quartiere Mazzafame, fu edificata insieme a quella della Ponzella e dell'Olmina negli anni che vanno dal 1728 al 1779. \u00c8 un oratorio di piccole dimensioni (11 x 5,5 m), gli esterni sono a semplice intonaco per nascondere il sasso misto ai mattoni. Degno di menzione \u00e8 un crocifisso ligneo, opera di artigianato tirolese dell'inizio del 1800, conservato all'interno della chiesa. \u00c8 presente anche un crocifisso processionale, in passato usato per le rogazioni, che riporta sul retro le date dei riti e le firme di chi lo port\u00f2 in processione."}
{"id": "1831397", "revid": "28406", "url": "https://it.wikipedia.org/wiki?curid=1831397", "title": "Niceani", "text": ""}
{"id": "1831399", "revid": "16867947", "url": "https://it.wikipedia.org/wiki?curid=1831399", "title": "Rifugio Giacoletti", "text": ""}
{"id": "1831400", "revid": "1305772", "url": "https://it.wikipedia.org/wiki?curid=1831400", "title": "Calibi", "text": "Con il termine Calibi si pu\u00f2 indicare:"}
{"id": "1831404", "revid": "125371386", "url": "https://it.wikipedia.org/wiki?curid=1831404", "title": "Shiny Happy People", "text": "Shiny Happy People \u00e8 un singolo del gruppo musicale statunitense R.E.M., pubblicato il 6 maggio 1991 come secondo estratto dal settimo album in studio \"Out of Time\".\nDescrizione.\nLa canzone ha visto la partecipazione vocale di Kate Pierson (non accreditata) dei B-52's, che ha un ruolo importante anche nel video del brano.\nVideo musicale.\nNel videoclip, i componenti della band, insieme a Kate Pierson, sono intenti a ballare e cantare la canzone, circondati da altre persone, tutte visibilmente sorridenti, in tema col titolo del brano. Il videoclip \u00e8 aperto da un anziano signore che, pedalando su una bicicletta, mediante un meccanismo fa muovere la variopinta scenografia del video.\nSuccesso commerciale.\nIl brano raggiunse la posizione numero 10 della Billboard Hot 100. Questo fu il quarto singolo dei R.E.M. ad entrare nella top ten negli Stati Uniti. Inoltre il singolo ha raggiunto anche la sesta posizione della classifica inglese, entrando per la prima volta nella top ten di entrambi i paesi. Nonostante l'ottimo successo, il brano non \u00e8 stato inserito nel greatest hits del gruppo \"\" del 2003. Tuttavia appare nella raccolta \"Part Lies, Part Heart, Part Truth, Part Garbage 1982-2011\"."}
{"id": "1831408", "revid": "599013", "url": "https://it.wikipedia.org/wiki?curid=1831408", "title": "Simona Am\u00e2nar", "text": "Ha vinto sette medaglie olimpiche e dieci medaglie mondiali. Ha contribuito con la nazionale rumena alla vittoria di quattro titoli mondiali consecutivi (1994-1999), e ha partecipato ai Giochi Olimpici del 2000 aggiudicandosi il titolo di tredicesima campionessa nel concorso individuale. Nel 2007 \u00e8 stata inserita nell\"International Gymnastics Hall of Fame\".\nDopo il suo ritiro nel 2000, si \u00e8 sposata con un avvocato, Cosmin Tabara, il 9 marzo 2002 a Timi\u0219oara.\nCarriera sportiva.\nNel 1994, il suo primo anno nella squadra nazionale senior, \u00e8 membro della squadra rumena che vince la medaglia d'oro ai Campionati Mondiali e agli Europei.\nInizia ad essere conosciuta come atleta individuale nel 1995, durante l\"'European Cup\", dove vince la medaglia d'argento nel concorso generale, e l'oro al volteggio e corpo libero. Ai Mondiali 1995 diventa campionessa al volteggio insieme a Lilija Podkopajeva. Simona, con un potente corpo libero e un buonissimo volteggio, guidava la classifica individuale dopo due rotazioni; alla fine della competizione, per\u00f2, si classifica al quarto posto, a causa di diversi sbilanciamenti alla trave e una semplice routine alle parallele.\n1996: Olimpiadi di Atlanta.\nNel 1996 partecipa al campionato italiano di Serie A, in prestito alla GAL Lissone.\nAi Mondiali del 1996 Simona vince la medaglia d'argento al volteggio e nel concorso individuale, dietro la compagna di squadra Gina Gogean e davanti alla cubana Annia Portuondo-Hatch.\nAlle Olimpiadi di Atlanta, la Am\u00e2nar era considerata tra le possibili vincitrici di diverse medaglie individuali. Tuttavia, questo suo esordio olimpico inizia con una caduta dalla trave durante le competizioni di categorie obbligatorie; in seguito ottiene il punteggio pi\u00f9 alto durante gli esercizi facoltativi. Come gi\u00e0 successe, con altre ginnaste alle Olimpiadi del 1992, Simona prende il posto di Alexandra Marinescu per competere nella finale all-around. L'allenatore Octavian Belu commenta questa scelta affermando che l'Am\u00e2nar meritava di competere perch\u00e9 \u00abha lavorato duro ed \u00e8 stata migliore della Marinescu\u00bb.\nSimona vince la medaglia di bronzo insieme alla compagna di squadra Lavinia Milo\u0219ovici, dietro a Gina Gogean.\nNelle altre finali ad attrezzo, Simona vince l'argento al corpo libero, l'oro al volteggio e il bronzo con la squadra nazionale, ridotta di numero a causa di diversi infortuni.\n1997-1999.\nSimona sostituisce nuovamente la Marinescu durante la finale all-around dei Mondiali del 1997, dove vince la medaglia d'argento classificandosi dietro a Svetlana Chorkina. Per le prime tre rotazioni ottiene dei punteggi superiori rispetto alla russa, ma il divario tra le loro prestazioni alle parallele d\u00e0 il titolo alla Chorkina. Simona vince il titolo al volteggio, e resta campionessa nell'attrezzo per due anni consecutivi. La Romania vince il terzo titolo a squadre consecutivo.\nNel 1998 partecipa nuovamente con la Ginnastica Artistica Lissonese al campionato italiano di Serie A1.\nAi Campionati Mondiali del 1999, la Am\u00e2nar vince il quarto titolo a squadre consecutivo. Nella finale all-around, cade durante l'esercizio alle parallele, compromettendo la vittoria di una medaglia. Non vince il titolo al volteggio, vinto dalla russa Elena Zamolod\u010dikova che presenta esercizi con difficolt\u00e0 maggiori. Finisce il suo ultimo mondiale con una medaglia d'argento al corpo libero, la sua unica medaglia mondiale in questo attrezzo.\n2000: Olimpiadi di Sydney e ritiro.\nAlle Olimpiadi del 2000, la Romania vince il titolo a squadre battendo la Russia, e conquistando il primo oro a squadre dal 1984, vale a dire il primo oro in un'Olimpiade non boicottata da nessuna nazione (nel 1984 mancavano molte squadre del blocco sovietico, a partire proprio dall'URSS).\nDurante la finale al volteggio, il cavallo viene regolato troppo basso. La favorita dell'evento, la russa Svetlana Chorkina, cade inaspettatamente durante il suo esercizio, cos\u00ec come molte altre ginnaste. Simona, invece, esegue un buon volteggio che le frutta 9.656 punti e che la fa posizionare al secondo posto, dietro Andreea R\u0103ducan. Quest'ultima viene poi squalificata per doping e le viene ritirata la medaglia, assegnata quindi all'Am\u00e2nar. Inizialmente, Simona rifiuta la medaglia, sostenendo che la R\u0103ducan fosse la vera vincitrice del titolo. Decide poi di ritirarla e portarla in Romania come vittoria simbolica della squadra. Successivamente, consegna la medaglia alla R\u0103ducan. Tuttora Simona nega di essere la vincitrice del concorso individuale del 2000.\nDurante la finale ad attrezzo, la Am\u00e2nar ha l'opportunit\u00e0 di difendere il titolo olimpico del 1996. Tuttavia, nell'esecuzione dell'elemento che ha preso poi il suo nome, commette diversi passi, e non vince alcuna medaglia. Vince il bronzo al corpo libero, dove perde diversi decimi per esser uscita fuori dalla pedana.\nSimona si ritira subito dopo le Olimpiadi di Sydney, affermando che fosse il giusto momento per ritirarsi.\nL'\u00abAmanar\u00bb.\nNel Codice dei Punteggi internazionale ha dato il suo nome ad un elemento al volteggio: l'\u00abAmanar\u00bb, uno Yurchenko con 2 1/2 avvitamenti."}
{"id": "1831411", "revid": "110157", "url": "https://it.wikipedia.org/wiki?curid=1831411", "title": "Coppa della Pace 2003", "text": "La Coppa della Pace 2003 fu la prima edizione di tale torneo calcistico e si tenne dal 15 al 22 luglio 2003 in Corea del Sud."}
{"id": "1831414", "revid": "114960315", "url": "https://it.wikipedia.org/wiki?curid=1831414", "title": "Gran Premio di Bari", "text": "Il Gran Premio di Bari \u00e8 stata una corsa automobilistica che si \u00e8 disputata in 9 edizioni tra il 1947 ed il 1956.\nDal 2013 avviene la Rievocazione storica del Gran Premio di Bari, organizzata da \"Old Cars Club.\"\nCaratteristiche.\nIl circuito, della lunghezza di 5,54\u00a0km, si sviluppava sulle strade urbane di Bari intorno ai padiglioni della Fiera del Levante e veniva percorso in senso antiorario, eccetto nell'ultima edizione del 1956.\nStoria.\nEdizione 1947.\nLa prima edizione della gara pugliese, aperta alle vetture di Formula Grand Prix, prese il via alle ore 11 del 13 luglio 1947; \"starter\" per l'occasione \u00e8 il sindaco Vito Antonio Di Cagno che ha fortemente appoggiato la manifestazione sportiva voluta dall'Automobile Club di Bari, chiamando ad organizzarla e dirigerla Renzo Castagneto, \"patron\" della Mille Miglia. Castagneto riusc\u00ec a far intervenire la Squadra corse Alfa Romeo che si present\u00f2 con la sua imponente struttura di uomini e mezzi, schierando due \"Alfetta\" ufficiali, guidate da Achille Varzi e Consalvo Sanesi.\nVarzi prende subito la testa della corsa, tallonato da Sanesi e da Chico Landi con la Maserati. Dopo il ritiro di Landi al 20\u00ba dei 50 giri previsti, la gara si risolve in un duello serratissimo a colpi di giri veloci tra Ascari e Sanesi che si risolve in favore del primo, quando taglia il traguardo dopo aver percorso 257\u00a0km in 2h 37' e 27\", facendo registrare una media di 105,275\u00a0km/h. Secondo Sanesi e terzo Renato Balestrero, con un'Alfa Romeo 8C privata. Curiosamente, sono anche gli unici piloti italiani tra concorrenti qualificati.\nGrandi assenti risultarono la Ferrari e Tazio Nuvolari che in quella stessa giornata erano impegnati in una \"gara di casa\" sul Circuito di Parma, vinta da Nuvolari alla guida della Ferrari 125 S.\nLa strabocchevole presenza del pubblico barese, convinse l'Amministrazione comunale a ripetere l'esperienza anche per il futuro.\nEdizione 1948.\nNella seconda edizione, l'Alfa Romeo decise di non partecipare in quanto le imbattibili \"Alfetta\" non avrebbero avuto degne rivali.\nSi decise, quindi, di far gareggiare le neonate Formula 2, vetture fino a 2000 cc senza compressore. Le nuove Ferrari 166SC a 12 cilindri, anche se con scuderie private e non in veste ufficiale, furono presenti in gran numero. La Cisitalia, presente con la squadra ufficiale, affid\u00f2 le sue vetture a Varzi, Bonetto e Taruffi.\nNelle prove il pi\u00f9 veloce fu Farina (Ferrari) seguito da Bonetto e Taruffi (Cisitalia), Villoresi (Maserati), Landi (Ferrari), Varzi (Cisitalia) vincitore della prima edizione, seguito dal \u201cmantovano volante\u201d Nuvolari su Ferrari.\nAlle ore 10 precise fu data la partenza e subito Bonetto assunse la testa seguito dal ferrarista Farina e dal compagno Taruffi, mentre Ascari si ferm\u00f2 agli \u201cstalli\u201d (box) per noie alle candele.\nAl secondo giro Nuvolari mostr\u00f2 a tutti la sua infinita classe superando Taruffi e Farina. Ma il fisico del \u201cMantovano volante\u201d non resse, le sue condizioni di salute erano ormai precarie e dovette cedere il volante a Cortese.\nPer la Maserati continu\u00f2 il calvario delle candele con il conseguente ritiro di tutti e tre i piloti.\nLa gara s'infiamm\u00f2 negli ultimi giri quando Bonetto, in grande rimonta su Landi saldamente al comando, lo raggiunse al 57\u00ba giro ma all'ultima curva prima del rettilineo delle tribune, perse il controllo dell'auto e, dopo una sbandata, si ribalt\u00f2. Da segnalare l'esordio dell'Urania 500 compressore di Taraschi (giunto ottavo) e l'ottima prova dei piloti napoletani Ruggiero, Rocco e Cherubini.\nLa gara si concluse in poco meno di tre ore con la vittoria di Landi alla media di 108, 633\u00a0km/h davanti a Bonetto e Varzi . Quarta la Ferrari di Nuvolari guidata da Cortese in quanto il grande pilota dovette abbandonare la gara per motivi di salute.\nEdizione 1955.\nNella domenica del 15 maggio 1955, sul medesimo tracciato, si svolse la riunione motoristica barese che comprendeva il \"Gran Premio di Bari\", riservato alle vetture sport oltre 2000\u00a0cm\u00b3, e la \"6 ore di Bari\", gara notturna riservata alle vetture sport fino a 2000\u00a0cm\u00b3.\nIl \"GP\" fu vinto dal pilota francese Jean Behra, su Maserati 3000, alla media di 132,079\u00a0km/h, davanti al compagno di marca Luigi Musso. Nella \"6 ore\" si pot\u00e9 assistere a una lotta serrata tra la Ferrari 2000 di Mario Della Favera e la Maserati 2000 di Cesare Perdisa, vinta da quest'ultimo alla media di 128,218\u00a0km/h.\nL'allora piccola Ferrari era in grave difficolt\u00e0 di uomini e mezzi, dovuta alla strana fissazione delle prove di qualifica del Gran Premio di Monaco per il successivo gioved\u00ec, partecip\u00f2 al GP di Bari con una rappresentanza ridotta di piloti e macchine, schierando solo due vetture condotte dal belga Jacques Swaters e da Piero Taruffi. Durante le prove, svoltesi il giorno precedente, il copilota-meccanico Roger Laurent mise fuori uso la macchina di Swaters, uscendo di pista a causa di una macchia d'olio. Da quella curva particolarmente pericolosa e solitamente affollata nonostante il divieto, la Polizia aveva appena fatti sgombrare gli spettatori, mantenendo alcuni agenti a presidiarla per impedirne il ritorno. La Ferrari li invest\u00ec, uccidendo sul colpo l'agente Francesco De Francisci. Rimasero feriti gravemente il pilota e altri due poliziotti. Alla partenza del GP si present\u00f2 la sola vettura di Taruffi che, dopo aver condotto buona parte della gara e segnato il giro pi\u00f9 veloce, fu costretto al ritiro per un guasto meccanico.\nEdizione 1956.\nNel 1956 il classico percorso del Gran Premio di Bari era ormai in piena zona abitata e, via Napoli, ormai una delle arterie principali di Bari, era gi\u00e0 interessata da un gran traffico. Tuttavia gli organizzatori non si persero d'animo e, tra mille difficolt\u00e0 di carattere burocratico, usando i necessari correttivi, riuscirono nel loro intento.\nFu invertito il senso di marcia, tribune e box furono sistemati sul piazzale antistante l'ingresso della Fiera del Levante.\nAnche questa edizione fu organizzata in due gare: la prima per vetture Sport fino a 2000cc e la seconda oltre i 2000cc valevole per il Campionato Nazionale Conduttori.\nLa Maserati scese in forze con uno squadrone di 150S, 200S e 300S e con qualche vecchia, ma sempre competitiva, A6GCS.\nLa Scuderia Ferrari port\u00f2 le 875 S affidate a Alfonso de Portago ed al giovane di belle promesse Phil Hill, con le scuderie private gareggiarono le 750 Monza e le 500 TR.\nLe prove furono ad appannaggio di Jean Behra, dietro di lui il giovane Cesare Perdisa e Giulio Cabianca. Quarto Villoresi (una vecchia conoscenza di Bari) seguito da Piero Carini e Gino Munaron. Quindi ed un'altra volpe d'argento nota al pubblico barese: Franco Cortese; ottavo un futuro costruttore di automobili da corsa: Alejandro De Tomaso. Questi fu protagonista di un curioso episodio: durante la sfilata del sabato mattina perse il passaporto e la licenza da pilota. Fortunatamente un solerte cittadino la ritrov\u00f2 e la riconsegn\u00f2 al preoccupatissimo pilota argentino che alloggiava presso l'Hotel Oriente.\nLa gara per le vetture Sport fino a 2000cc fu dominata dai piloti della Maserati Behr\u00e0 e Perdisa, Cabianca su Osca al 3\u00ba posto e molti i ritiri tra cui la Maria Teresa de Filippis ed Isabelle Haskell, che qui conobbe il suo futuro marito De Tomaso.\nNella categoria regina le prove videro prevalere Moss su Maserati 300S davanti a De Portago su Ferrari 857 S (che perder\u00e0 la vita qualche mese dopo nell'ultima edizione della Mille Miglia), il solito Taruffi e la giovane promessa Ferrari: Phil Hill.\nAlla partenza lanciata Moss precedette Taruffi, Wharton, De Portago e Perdisa; qualche metro in pi\u00f9 per Musy e Behr\u00e0. Dopo l'emozione della partenza, la gara perse di significato in quanto Moss, nel volgere di pochi giri, doppi\u00f2 la maggior parte dei rivali. Le uniche emozioni furono il tentativo di rimonta di De Portago dal 17\u00ba posto (a seguito di un problema meccanico) al 6\u00ba posto per poi ritirarsi subito dopo. L'altro duello emozionante vide Behr\u00e0 e Perdisa che, sebbene guidassero due Maserati 200S (categoria fino a 2000cc), riuscirono a star davanti a tutti gli altri.\nLa gara per vetture Sport oltre i 2000cc fu vinta dall'asso inglese Stirling Moss che precedette Jean Behra, il fresco vincitore della classe inferiore, ed il nostro Cesare Perdisa."}
{"id": "1831418", "revid": "1543377", "url": "https://it.wikipedia.org/wiki?curid=1831418", "title": "Metanira", "text": "Metanira () o Metaenira o Metaneira \u00e8 un personaggio della mitologia greca. Fu la regina di Eleusi.\nGenealogia.\nSpos\u00f2 Celeo e divenne madre dei maschi Demofoonte e Trittolemo e delle femmine Diogenia, Pammerope, Sesara, Callidice, Demo, Cleisidice e Callitoe.\nNon sono note le sue ascendenze. Robert Graves scrive tuttavia che era figlia del re di Atene Anfizione.\nMitologia.\nAccolse in casa una vecchia di nome Doso senza sapere che fosse la dea Demetra alla ricerca della figlia Persefone e le chiese di badare ai suoi due figli pi\u00f9 piccoli (Demofoonte e Trittolemo). \nLa dea, per ringraziarla della sua ospitalit\u00e0, decise di farle il dono di rendere Demofoonte immortale attraverso un rituale che prevedeva di ungere il bimbo con l'ambrosia di giorno, per poi, stringendolo tra le braccia, lasciar bruciare nottetempo il suo spirito mortale sul focolare di casa. \nMa una notte Metanira entr\u00f2 nella stanza e, vedendo il figlio sul fuoco, si mise ad urlare di paura: cos\u00ec la dea scelse di rivelarsi, lasciando per\u00f2 che il bambino morisse bruciato.\nDemofoonte fu in seguito reso immortale dai riti di Demetra."}
{"id": "1831432", "revid": "599013", "url": "https://it.wikipedia.org/wiki?curid=1831432", "title": "Maria Olaru", "text": "Inizia a frequentare la palestra a sei anni, dopo essere stata portata in orfanotrofio a Falticeni dalla madre che, dopo la morte del padre quando Maria aveva solo quattro anni, non credeva di riuscire ad occuparsi di lei. Entra a far parte della Nazionale rumena nel 1995.\nNella sua carriera vince sette medaglie in gare importanti, di cui due alle Olimpiadi di Sidney 2000.\nCarriera sportiva.\nGareggi\u00f2 come junior dal 1995 al 1997 ed ebbe successo, ma fu penalizzata dalle regole di aumento dell'et\u00e0 minima (alzata da 15 a 16 anni) per partecipare a gare organizzate dalla \"Federazione Internazionale\", come i Mondiali di Losanna del 1997.\nNel 1998 pu\u00f2 finalmente gareggiare come senior; si piazza quinta all'American Cup nell'all-around e porta a casa due argenti per attrezzo. Gareggia bene anche agli Europei dove aiuta la squadra rumena a vincere l'oro e vince l'argento al volteggio. Partecipa poi ai Goodwill Games insieme a Simona Am\u00e2nar e Corina Ungureanu ma porta a casa solo un argento nell'all around e un \"legno\" al volteggio.\nIl suo anno migliore \u00e8 per\u00f2 il 1999; vince 4 ori su 5 ai \"Nazionali\" e viene convocata per i \"Mondiali\" svoltisi quell'anno a Tientsin, in Cina, dove diventa la prima donna rumena dal 1987, quando trionf\u00f2 Aurelia Dobre, a vincere l'all-around. Aiuta inoltre la Romania a difendere il titolo mondiale a squadre per la quarta edizione di fila della gara, vince il bronzo al volteggio e si piazza sesta alle parallele nonch\u00e9 quarta alla trave.\nAll'inizio del 2000 viene convocata per gli Europei di Parigi, ma d\u00e0 forfait per problemi di salute. Riesce lo stesso a gareggiare ai \"Nazionali\", a vincere tre medaglie e ad essere convocata per la squadra olimpica.\nAlle Olimpiadi si qualifica nona nella finale all-around e prima in quella a trave. Aiuta in seguito la Romania a vincere il suo primo titolo olimpico a squadre in un'Olimpiade non boicottata, e vince il bronzo individuale nell'all-around (che poi diventer\u00e0 argento, dopo la squalifica della compagna di squadra Raducan). Si piazza sesta nella finale a trave.\nSi ritira l'anno seguente, citando come motivazione la sua altezza, che secondo lei l'avrebbe limitata avesse deciso di continuare e affrontare il nuovo \"Codice di Punteggio\".\nDopo il ritiro.\nHa lavorato in Austria come allenatrice per un breve periodo nel 2001 ma ha preferito tornare a casa l'anno dopo per concentrarsi sull'universit\u00e0. Nel 2012 si \u00e8 sposata ed ha avuto un figlio nel 2015."}
{"id": "1831435", "revid": "298055", "url": "https://it.wikipedia.org/wiki?curid=1831435", "title": "Regno di Callahorn", "text": ""}
{"id": "1831447", "revid": "767487", "url": "https://it.wikipedia.org/wiki?curid=1831447", "title": "Bedlington terrier", "text": "Il Bedlington Terrier \u00e8 una razza canina britannica riconosciuta dalla FCI (Standard n.9, gruppo 3, sezione 1) che deve il suo nome alla citt\u00e0 mineraria di Bedlington, nel Northumberland.\nDescrizione e temperamento.\nIl bedlington terrier per il suo aspetto \u00e8 stato pi\u00f9 volte paragonato ad un agnello e pu\u00f2 presentare un pelo blu, fegato, o sabbia. Nel pelo si possono alternare punti morbidi e duri, ed essendo robusto, pu\u00f2 essere scomodo da curare.\nIn appartamento sono dei cani dolci e gentili, accettando anche altri animali, ma hanno sempre un temperamento da caccia (verso ad esempio uccelli o roditori), risultando all'esterno aggressivi verso altri cani. Sono quindi anche dei cani coraggiosi e molto agili, abbastanza da restare al passo di un cavallo."}
{"id": "1831454", "revid": "767487", "url": "https://it.wikipedia.org/wiki?curid=1831454", "title": "Lupo Protospata", "text": "Biografia.\n\"Chronicon rerum in regno Neapolitano gestarum\".\nLupo \u00e8 considerato l'autore del \"Chronicon rerum in regno Neapolitano gestarum\", una cronaca di fatti occorsi nel Mezzogiorno d'Italia dall'anno 855 al 1102: gli eventi pi\u00f9 antichi furono attinti certamente dagli \"Annales Barenses\", mentre maggiori dettagli si riscontrano per il periodo dal 1082 al 1102, in quanto contemporanei allo scrittore, in particolare, Lupo riporta con una certa attenzione, oltre a calamit\u00e0 e curiosit\u00e0 astronomiche (terremoto del 1087, cometa del 1098), gli eventi storici che portarono alla conquista normanna del Sud e fatti di rilevanza religiosa (il terzo sinodo di Melfi del 1089 e quello tenutosi a Bari nel 1099).\nIl \"Chronicon\" di Lupo fu poi utilizzato dall'Anonimo Barese per la stesura della sua Cronaca.\nIdentit\u00e0.\nIl nome di Lupo non \u00e8 riportato in nessun dei codici antichi superstiti, ma compare solo in et\u00e0 moderna (dalla edizione del Caracciolo del 1626): pertanto la sua reale esistenza in quanto cronista \u00e8 stata messa in dubbio dagli studiosi. \nPer l'attenzione alle vicende di questa o di quella citt\u00e0 \u00e8 stato considerato originario di Matera, di Bari o di Salerno.\nUn Lupo \"imperiale prothospatario\" \u00e8 documentato in un diploma (sospetto) del 1063 di Venosa e in altri due documenti rogati ad Ascoli Satriano nel 1067 e nel 1080 dove si firma \"Lupus imperialis prothospata et \"tepoterete\"\" (comandante militare di un distretto bizantino).\nL'iscrizione sulla colonna di Brindisi.\nInoltre un protospatario di nome Lupo \u00e8 attestato nella iscrizione incompleta che rimane sulla base della Colonna terminale della via Appia a Brindisi:\nTradizionalmente gli storici locali, pur in assenza di documentazione, hanno sempre collocato al IX secolo la ricostruzione di Brindisi che aveva subito devastazioni durante l'alto medioevo: in tal modo il Lupo dell'iscrizione difficilmente potrebbe essere lo stesso della \"Cronaca\" e dei documenti dell'XI secolo di Ascoli Satriano. \nPer identificare il Lupo cronista col protospatario bizantino di Brindisi bisognerebbe poter collocare questa (presunta) ricostruzione urbanistica all'XI secolo e pi\u00f9 precisamente negli ultimi anni della dominazione bizantina, prima che i Normanni conquistino la citt\u00e0 (1070) insieme a tutta la Puglia. Una simile ipotesi non si pu\u00f2 escludere (vedi Storia di Brindisi), fatte salve le risultanze di ordine epigrafico che paradossalmente non sono mai state prese in considerazione."}
{"id": "1831459", "revid": "17204", "url": "https://it.wikipedia.org/wiki?curid=1831459", "title": "Football manager", "text": ""}
{"id": "1831461", "revid": "1543377", "url": "https://it.wikipedia.org/wiki?curid=1831461", "title": "Abrocoma", "text": "Biografia.\nAbrocoma, durante la campagna militare intentata da Ciro il Giovane contro il Re dei Re, suo fratello Artaserse, fu nominato da quest'ultimo comandante di un esercito di trecentomila uomini, col quale aveva il compito di fermare Ciro.\nSembra che Abrocoma, quando Ciro arriv\u00f2 a Tarso, fosse sull'Eufrate. A Isso quattrocento opliti greci disertarono dal suo esercito, unendosi a quello di Ciro. In seguito Abrocoma, invece di difendere i passi della Siria, prefer\u00ec tentare di unire il suo esercito a quello comandato da Artaserse. Tent\u00f2 anche di impedire che Ciro passasse l'Eufrate bruciando alcune barche, ma lui pass\u00f2 comunque.\nAbrocoma, che era partito dalla Fenicia, non riusc\u00ec neanche a ricongiungersi in tempo colle truppe di Artaserse, dato che arriv\u00f2 a Cunassa cinque giorni dopo la battaglia (estate 401 a.C.).\nNel 389-387 a.C. tent\u00f2 inutilmente di riconquistare l'Egitto assieme ai satrapi Farnabazo e Titrauste.\nDopo questo momento non si hanno pi\u00f9 notizie di Abrocoma."}
{"id": "1831469", "revid": "6923", "url": "https://it.wikipedia.org/wiki?curid=1831469", "title": "Scarpa (architettura)", "text": "La scarpa \u00e8 un'opera difensiva, facilmente notabile in castelli e fortezze, che consiste nell'accostamento di un muro inclinato alla base di una cinta muraria o di una torre. La scarpa porta molteplici vantaggi per la difesa: rafforzamento delle fondamenta e della base del muro stesso, possibilit\u00e0 di tenere il pi\u00f9 distante possibile dal perimetro murario il nemico e le sue macchine d'assedio (come torri e scale) e conseguente miglioramento delle possibilit\u00e0 di tiro (frecce, olio bollente, pietre, etc) contro il nemico stesso.\nOrigine ed evoluzione della scarpa.\nLe prime scarpe apparse addossate a pareti esterne compaiono gi\u00e0 nel 1240 nei castelli di Federico II per tenere lontane le macchine da assedio, poi l'uso si diffuse nel 1400 per ovviare al problema rappresentato dalla nascente artiglieria, che minacciava di rendere inutili le vecchie cinte murarie, alte ma troppo sottili; vengono dunque costruite scarpe fino alla sommit\u00e0 della cortina (muro verticale) per allargare lo spessore delle mura e per evitare che i proiettili possano colpire frontalmente il muro stesso, abbattendolo. Le scarpe inizialmente sono create con terra da riporto compattata (a volte quella tolta dagli scavi del fossato), poi con pietre ed infine, nel XVII secolo, con mattoni in laterizio rinforzati da strisce verticali in pietra, pi\u00f9 efficaci nell'assorbire un colpo di cannone senza sgretolarsi e pi\u00f9 difficoltosi da scalare.\nQuasi contemporaneamente alla sua creazione si comincia subito ad aumentare l'angolo di pendenza al fine di ottenere \"l'incamiciatura di rinforzo\", cio\u00e8 un irrobustimento della struttura muraria introdotta per contrastare sia la spinta del terrapieno di difesa sia la possibilit\u00e0 di utilizzo, da parte del nemico, di arieti o mine.\nL'incamiciatura di rinforzo trover\u00e0 grande successo nei secoli successivi, accompagnata da un ulteriore ispessimento delle mura. \nNel XV secolo, per evitare che la scarpatura possa facilitare la scalata delle mura da parte del nemico, la si abbassa e la si limita a 2/3 dell'altezza della cortina, mentre viene inserito un cordone lapideo di forma torica leggermente sporgente, denominato redondone, tra scarpa e cortina retrostante, per complicare la scalata. Secondo alcuni trattati di architettura militare del 1500 la scarpa deve essere perlomeno alta 10 metri.\nNel Settecento si assiste, grazie all'evoluzione dell'artiglieria, ad un'opera di progresso nelle fortificazioni che porter\u00e0 alla creazione di opere avanzate rispetto al fronte principale della fortificazione dotate di scarpatura \"a mezzo rivestimento\", ovvero cinte murarie rialzate solo fino alla cornice interposta tra la scarpa e il resto del muro verticale.\nCon il potenziamento delle armi da fuoco e la conseguente scomparsa delle mura e delle fortezze, cos\u00ec come erano state concepite fin del Medioevo, si assiste anche ad un'ovvia scomparsa della scarpa, ormai troppo debole per bloccare gli spari.\nSi possono considerare discendenti delle scarpe i sacchi di sabbia che ancora oggi vengono posti intorno ai muri di bunker o edifici bellici come protezione temporanea."}
{"id": "1831484", "revid": "70647", "url": "https://it.wikipedia.org/wiki?curid=1831484", "title": "Gran Premio del Penya Rhin", "text": "Il Gran Premio del Penya Rhin \u00e8 stata una corsa automobilistica disputata dal 1921 al 1954 in Spagna nei dintorni di Barcellona. Le gare non furono organizzate tutti gli anni, e si sono corse sui circuiti di Circuito del Montjuich, di Pedralbes e di Villafranca."}
{"id": "1831503", "revid": "122812146", "url": "https://it.wikipedia.org/wiki?curid=1831503", "title": "DeLorean (macchina del tempo)", "text": "Nella trilogia di \"Ritorno al futuro\", la macchina del tempo DeLorean \u00e8 il veicolo per viaggiare nel tempo usato da Emmett \"Doc\" Brown (Christopher Lloyd) e Marty McFly (Michael J. Fox) per viaggiare attraverso la storia della loro cittadina, Hill Valley, citt\u00e0 immaginaria situata nella California settentrionale.\nNella trilogia, la macchina del tempo \u00e8 stata costruita da Doc a partire da un normale esemplare di serie dell'autovettura DeLorean DMC-12, e per spostarsi nel tempo necessita di una potenza elettrica di 1,21 gigawatt.\nFunzionamento.\nPer viaggiare nel tempo a bordo della DeLorean, si devono azionare i \"circuiti temporali\" (anche detti \"tempo-circuiti\" o \"circuiti del tempo\") inserendo una chiave. Con l'accensione si visualizzano tre display a sette segmenti (dall'alto verso il basso): uno rosso, uno verde e uno giallo, che indicano rispettivamente la data e l'ora impostate come destinazione, la data e l'ora a cui ci si trova e la data e l'ora da cui si \u00e8 partiti l'ultima volta che la macchina \u00e8 stata usata. Si devono quindi impostare quindi data e ora di destinazione sul display tramite una tastiera, per poi accelerare la vettura fino alla velocit\u00e0 di 88 miglia orarie (141,6 km/h).\nRaggiunta tale velocit\u00e0, il flusso canalizzatore si attiva, la DeLorean sparisce in un \"accecante\" lampo di luce blu, lasciando sulla strada due strisce di fuoco, e il veicolo ed i suoi occupanti si ritrovano alla destinazione temporale impostata. L'assorbimento di energia del trasferimento temporale determina un forte raffreddamento della DeLorean: una volta arrivata a destinazione, la macchina sar\u00e0 ricoperta di ghiaccio.\nIl viaggio nel tempo non comprende anche un movimento nello spazio: al netto dello spostamento del punto di partenza e di arrivo dovuto alla rotazione della Terra, la posizione della macchina alla fine del salto temporale coincide con quella in cui si trovava all'inizio del salto stesso.\nAlimentazione.\nIn \"Ritorno al futuro\", Doc alimenta la DeLorean caricandovi delle barre di plutonio, che generano, tramite una reazione nucleare, gli 1,21 gigawatt di potenza elettrica necessari al salto temporale; il Doc del 1955, non disponendo di plutonio, rispedisce Marty nel 1985 ricavando l'energia dalla scarica di un fulmine. \nIn \"Ritorno al futuro - Parte II\" sulla macchina, al posto del serbatoio di plutonio, \u00e8 installato il dispositivo Mr. Fusion, che consente di ricavare l'energia necessaria introducendovi dei rifiuti. \nIn \"Ritorno al futuro - Parte III\" Doc dice a Marty che \u00abIl generatore di fusione d\u00e0 energia ai tempo-circuiti e al flusso canalizzatore, ma il motore a combustione interna funziona con la normale benzina, lo ha sempre fatto!\u00bb.\nMr. Fusion.\nIl Mr. Fusion Home Energy Reactor (anche chiamato \"generatore di fusione\" nel doppiaggio italiano) \u00e8 un apparecchio usato come fonte di alimentazione dalla DeLorean nel secondo e nel terzo film della trilogia. Compare per la prima volta alla fine del primo film: per costruirlo gli attrezzisti hanno modificato un macinacaff\u00e8, il Krups \"Mr. Coffee\" (per la precisione un modello \"223A\" Coffina Coffee Grinder).\nQuesto dispositivo estrae energia dai rifiuti inseriti al suo interno, avviando una reazione di fusione nucleare che alimenta i circuiti temporali e il flusso canalizzatore. Nei film il dispositivo consente alla DeLorean di sviluppare gli 1,21 gigawatt necessari al flusso canalizzatore per viaggiare nel tempo. L'energia prodotta dal dispositivo sostituisce quella data dal plutonio che, nel primo film, era la fonte di energia per il viaggio nel tempo della DeLorean (in tale versione l'auto poteva compiere un singolo viaggio per ogni carica di plutonio).\nIn \"Ritorno al futuro - Parte II\", quando Doc sta parcheggiando la DeLorean all'arrivo nel 2015, si pu\u00f2 notare una scritta su un bidone alle loro spalle, \"Fusion Industries\", che \u00e8 il nome dell'azienda che produce i dispositivi Mr. Fusion. Si tratta quindi un dispositivo regolarmente in commercio nel futuro, non di un'invenzione di Doc.\nEquipaggiamento.\nFlusso canalizzatore.\nIl \"flusso canalizzatore\" (nell'originale \"flux capacitor\", nella serie animata tradotto pi\u00f9 fedelmente in \"condensatore di flusso\") \u00e8 il componente chiave per il viaggio nel tempo. \u00c8 situato dietro i sedili della DeLorean e appare come un incrocio a \"Y\" di tre tubicini in cui scorre qualcosa di luminoso (anche se non viene descritto cosa esattamente sia e come funzioni fisicamente), sistemato in uno scompartimento rettangolare.\nDoc racconta di aver concepito l'idea di tale dispositivo il 5 novembre 1955, mentre stava appendendo al muro un orologio in piedi sul water. La porcellana era bagnata e Doc scivol\u00f2, battendo la testa sul lavandino e svenendo sul colpo: non appena riprese i sensi gli si manifest\u00f2, scolpita nella testa, una visione del flusso canalizzatore. Quando Doc mostra a Marty il congegno nel 1985, racconta che gli ci sono voluti 30 anni e tutto il suo patrimonio per realizzare l'invenzione.\nNel primo film, il flusso canalizzatore \u00e8 alimentato da una pila atomica al plutonio, dato che una reazione nucleare \u00e8 l'unico modo conosciuto per sviluppare gli 1,21 gigawatt di potenza necessari. Nel secondo e nel terzo, invece, occorre introdurre della comune spazzatura nel dispositivo \"Mr. Fusion\", di cui la macchina \u00e8 stata equipaggiata, che avvia una reazione di fusione nucleare e sviluppa la medesima energia.\nIl flusso canalizzatore si attiva automaticamente nel momento in cui l'auto raggiunge la velocit\u00e0 di 88 miglia orarie (141,6\u00a0km/h), ed \u00e8 indifferente che l'accelerazione necessaria a portare la macchina a tale velocit\u00e0 sia ottenuta tramite il motore a combustione interna oppure tramite spinta o traino dall'esterno. Un flusso canalizzatore pi\u00f9 piccolo appare in \"Back to the Future: The Ride.\"\nCom'\u00e8 stato costruito.\nNei tre film non si conosce come e con quali materiali sia stato realizzato il flusso canalizzatore, bench\u00e9 a un certo punto Doc, nel primo film, accenni: \u00abE inoltre, l'acciaio inossidabile del telaio ha permesso che il flusso...\u00bb venendo per\u00f2 interrotto dall\u2019arrivo della DeLorean dal viaggio sperimentale.\n\"Gigawatt\".\nLa potenza necessaria al flusso canalizzatore \u00e8 pronunciata nei film come \"uno virgola ventuno gigowatt\". Questa pronuncia del gigawatt \u00e8 una delle numerose varianti del nome accettata. Tuttavia, il romanzo basato sul primo film riporta correttamente \"gigawatt\", e Doc stesso usa il termine \"gigawatts\" all'inizio del terzo film.\nElettronica.\nIl concetto di \"flusso\" \u00e8 solitamente utilizzato in elettronica per la teoria elettromagnetica e per le sue applicazioni, ma raramente nel contesto di un condensatore. In linea generale, il termine flusso indica semplicemente la rapidit\u00e0 con cui le quantit\u00e0 (ad esempio una carica elettrica) passano attraverso un'unit\u00e0 di superficie.\nSebbene \"condensatore di flusso\" sia una locuzione di fantasia, \u00e8 poi stata utilizzata anche in reali contesti scientifici. Il brevetto numero 6084285 degli Stati Uniti descrive un \"condensatore di flusso laterale con un perimetro frattale\". L'idea \u00e8 quella di creare un condensatore in un circuito integrato, dove una parte delle sue capacit\u00e0 rimane dentro i due driver un unico livello (da qui il concetto \"laterale\").\nTraduzione di \"flux capacitor\".\nIl nome dell'apparecchio nella versione originale dei film \u00e8 \"flux capacitor\", che significa \"condensatore di flusso\"; tuttavia, nella maggior parte delle versioni non originali, tale nome non \u00e8 stato tradotto alla lettera, portando quindi a nuove denominazioni.\nAltri elementi.\nLa DeLorean, in \"Ritorno al futuro - Parte II\", viene equipaggiata con un dispositivo a reazione che le permette di sollevarsi con le ruote parallele al suolo e di volare. Nel finale della \"Parte II\" tale dispositivo si danneggia quando il veicolo \u00e8 colpito dal fulmine che manda Doc nel 1885, e da quel momento la vettura, nei film, non voler\u00e0 pi\u00f9.\nNel videogioco pubblicato per PC e PS3 nel 2011, la DeLorean ricomincia a volare nel secondo dei cinque episodi, e acquisisce due nuovi \"gadget.\"\nIl primo di essi \u00e8 l'\"Automatic Retrieval System\" (sistema di recupero automatico), che aziona automaticamente il sistema di viaggio nel tempo della DeLorean facendola arrivare alla casa di Doc negli anni ottanta senza dover raggiungere le 88 miglia orarie ed entra in funzione dopo un po' di tempo che la macchina non viene usata. \u00c8 aggiunto da Doc dopo gli eventi di \"Ritorno Al Futuro 3\" affinch\u00e9 Marty potesse aiutarlo, nel caso in cui fallisse nel tornare a casa da un'altra epoca. Il secondo componente aggiuntivo \u00e8 un sistema di antifurto aggiunto dall\"'alter-ego\" di Doc del presente alternativo, Citizen Brown. Consiste in tre spine posizionate sulla DeLorean, due sul cofano e una vicino al Mr. Fusion, alle quali si possono collegare tre \"radar\" per il controllo a distanza dei circuiti temporali e del flusso canalizzatore della DeLorean tramite un altro radar.\nAll'inizio del primo film la targa della DeLorean \u00e8 caratterizzata dallo stile delle targhe automobilistiche della California e riporta scritto \"OUTATIME\" (alla lettera \"fuori da un tempo\"). In California \u00e8 possibile avere targhe personalizzate di 7 lettere, anche se \"OUTATIME\" ne ha 8. Quando Doc torna dal futuro alla fine del primo film, invece, la DeLorean ha una targa arancione con un codice a barre argentato, che manterr\u00e0 per il resto della trilogia.\nVarianti.\nQuando la DeLorean viene distrutta alla fine della trilogia, Doc costruisce un nuovo flusso canalizzatore e lo usa per costruire una locomotiva del tempo (ricavata da una locomotiva del XIX secolo). A differenza del suo predecessore, il flusso canalizzatore della locomotiva \u00e8 alimentato a vapore ed \u00e8 situato nella parte frontale del veicolo invece che all'interno. La locomotiva ha anche la capacit\u00e0 di volare (funzione detta anche \"conversione hover\"), come la DeLorean alla fine della \"parte I\" e in tutta la \"parte II\".\nNella , Doc ricostruisce la DeLorean, ripristinando la maggior parte delle sue caratteristiche, tra cui \"Mr. Fusion\" e la \"conversione hover\".\nNel videogioco \"\" compare un duplicato temporale della DeLorean originale (quella della trilogia di film), recuperata da Doc in uno dei suoi viaggi successivi. Questo duplicato \u00e8 stato creato al termine di \"Parte II\", quando la DeLorean originale fu colpita da un fulmine e viaggi\u00f2 sino al 1885. Un suo duplicato stabile e perfettamente uguale apparve privo di conducente nel 2025, sicch\u00e9 Doc ha potuto recuperarla con la sua locomotiva del tempo. La DeLorean duplicata \u00e8 in tutto e per tutto quella di \"Parte II\", compresi i difetti nei comandi temporali, per i quali il display indica date casuali o illeggibili in determinate circostanze, con in pi\u00f9 una funzione di \"recupero automatico\" tale da trasferire la DeLorean in una data sicura, prescelta da Doc Brown, qualora la macchina non venga usata per un tempo prestabilito.\nQuesta DeLorean viene ulteriormente duplicata e modificata, quando Marty altera di nuovo il tempo, danneggiandola gravemente, ed \u00e8 riparata da un Doc Brown alternativo, che non ha mai sviluppato la tecnologia per viaggiare nel tempo. Siccome l'Emmett Brown della linea temporale alternativa aveva a disposizione solo note parziali sul flusso canalizzatore, questa DeLorean presenta nuovi e pi\u00f9 gravi difetti, accumulando errori nella destinazione stabilita tanto pi\u00f9 gravi quanto sono i tentativi di viaggio: per tale ragione, il \"Cittadino Brown\", il Doc alternativo, \u00e8 costretto a installare un dispositivo diagnostico, dall'aspetto di una scatola di legno con una lampadina rossa e blu in cima, e lampadine simili sulle spire installate sulla carrozzeria della macchina..\nCol ripristino della linea temporale, il \"duplicato originale\" ritorna a esistere, tutte le alterazioni del \"Cittadino Brown\" e i danni provocati da Marty sono eliminati mentre il \"decadimento temporale\" distrugge il secondo clone, ovvero, eliminati i presupposti della sua esistenza, le due DeLorean tornano a essere un solo, unico \"duplicato\".\nMentre il treno resta con Clara, Giulio e Verne - i quali godono la stessa esistenza di viaggiatori del tempo di Doc - la DeLorean duplicata continua a essere il mezzo di trasporto primario di Doc Brown.\nSviluppo.\nNella prima bozza della sceneggiatura di \"Ritorno al futuro\" la macchina del tempo consisteva in un dispositivo laser all'interno di una stanza. Nella seconda stesura gli autori immaginarono un frigorifero come macchina del tempo: il regista Robert Zemeckis ha spiegato in un'intervista che questa idea fu respinta per timore che i bambini, ideando giochi ispirati ai film, si rinchiudessero nei frigoriferi e potessero rimanervi intrappolati. Nel terzo progetto del film la macchina del tempo divent\u00f2 un'autovettura, poich\u00e9 Zemeckis pens\u00f2 che un dispositivo temporale che il viaggiatore potesse portare sempre con s\u00e9 fosse la soluzione migliore dal punto di vista narrativo.\nPer quanto riguarda la scelta del modello di automobile da utilizzare come base per la macchina del tempo, si opt\u00f2 per la DeLorean DMC-12 in quanto rendeva plausibile la scena in cui Marty, appena giunto nel 1955, finisce nel granaio dei Peabody, che, svegliati dal fracasso, scambiano la vettura per un'astronave aliena a causa della caratteristica carrozzeria in accaio inossidabile e, vedendo uscire Marty dalle futuristiche portiere ad ali di gabbiano, pensano che sia un alieno mutato in forma umana.\nIl dipartimento artistico fu incaricato di disegnare bozzetti per la struttura della DeLorean. Il primo artista ad affrontare il tema fu Andrew Probert. Il produttore Bob Gale reput\u00f2 i suoi disegni \u00abtroppo perfetti\u00bb: l'aspetto della DeLorean, secondo lui, doveva essere pi\u00f9 'arrangiato', pi\u00f9 pericoloso. Il compito fu poi affidato a Ron Cobb, a cui si devono le ventole e il reattore nucleare sul retro del veicolo.\nDopo aver apportato le modifiche al veicolo, Probert torn\u00f2 per finire il disegno della DeLorean e portarla alla sua forma definitiva. Alla fine del primo film della trilogia le ventole diventarono il sistema di propulsione per il miglioramento della DeLorean che, dopo essere stata nel futuro, ha potuto anche volare grazie alla \"conversione hover\"."}
{"id": "1831505", "revid": "585241", "url": "https://it.wikipedia.org/wiki?curid=1831505", "title": "Shannon Racing Cars", "text": "La Shannon Racing Cars fu un costruttore automobilistico britannico che disput\u00f2 un gran premio in Formula 1: quello di Gran Bretagna del 1966, con al volante il pilota, anch'esso britannico, Trevor Taylor.\nQualificato al diciottesimo posto in griglia Taylor fu costretto all'abbandono dopo nemmeno un giro per un problema al serbatoio. Tent\u00f2 di qualificarsi senza successo al Gran Premio d'Italia, un problema al propulsore non gli consent\u00ec di partecipare alle prove."}
{"id": "1831508", "revid": "250563", "url": "https://it.wikipedia.org/wiki?curid=1831508", "title": "Shannon (automobilismo)", "text": ""}
{"id": "1831509", "revid": "73843", "url": "https://it.wikipedia.org/wiki?curid=1831509", "title": "Precessione del perielio di Mercurio", "text": ""}
{"id": "1831510", "revid": "1543377", "url": "https://it.wikipedia.org/wiki?curid=1831510", "title": "Asociaci\u00f3n de Gu\u00edas y Scouts de Chile", "text": "L'Asociaci\u00f3n de Gu\u00edas y Scouts de Chile (Associazione delle Guide e degli Scout del Cile) \u00e8 l'associazione scout nazionale del Cile.\nCaratteristiche principali.\nSi tratta di una associazione mista, riconosciuta dalle organizzazioni mondiali dello scautismo (Organizzazione Mondiale del Movimento Scout) e del guidismo (Associazione Mondiale Guide ed Esploratrici).\nNacque dall'unione di un'associazione scout e di una di guide, e pratica la coeducazione.\nStoria.\nL'associazione scout cilena, fondata nel 1909, \u00e8 la seconda pi\u00f9 antica del mondo. Il 26 marzo 1909 Robert Baden-Powell tenne una conferenza nel \"Sal\u00f3n de Honor\" della Universidad de Chile.\nIl 21 maggio dello stesso anno, durante la prima uscita scout, Alcib\u00edades Vicencio dichiar\u00f2 la fondazione dell\"'Asociaci\u00f3n de Boy Scouts de Chile\". Nacque inizialmente come associazione laica e nazionalista (con molti dirigenti massoni. Nel 1930 nacque per\u00f2 un primo gruppo scout cattolico, a Vi\u00f1a del Mar, e nel 1954 nasce anche un'associazione cattolica, la \"Federaci\u00f3n de Scouts Cat\u00f3licos\".\nLe prime guide si formarono nel 1913 a Rancagua. La loro associazione fu invece fondata nel 1935.\nNel 1974 le due associazioni maschili si fondono nell\"'Asociaci\u00f3n de Scouts de Chile\", e nel 1978 questa si unisce alle guide. Nasce cos\u00ec l'Asociaci\u00f3n de Gu\u00edas y Scouts de Chile nella sua forma attuale.\nNel 1998-1999 l'associazione organizz\u00f2 il 19\u00ba Jamboree mondiale dello scautismo, a Picarqu\u00edn, il primo jamboree svoltosi nel Sud America. Nonostante l'evento sia stato un successo, con oltre 30.000 partecipanti di 157 paesi (quasi tutti quelli in cui lo scautismo era presente all'epoca, ed il massimo mai raggiunto fino ad allora), l'impegno finanziario fu troppo grande per l'associazione, e i relativi problemi sono stati risolti solo dopo un decennio.\nOrganizzazione.\nL'associazione ha quattro branche, secondo uno schema molto diffuso anche in altre associazioni scout di altri paesi.\nMetodo.\nIl metodo dell'associazione \u00e8 basato sull'unione delle caratteristiche dello scautismo e del guidismo e sulla coeducazione.\nNegli anni della dittatura di Pinochet l'associazione si diede molto da fare per il ripristino della democrazia in Cile e per il rispetto dei diritti umani, dando inizio ad un lungo cammino di impegno politico e sociale.\nL'associazione ha un centro nel sud del paese che ospita bambini poveri, offrendo loro pasti, vestiti ed aiuto scolastico. Lo scopo finale del progetto \u00e8 il miglioramento delle condizioni di questi bambini fino al punto di poterli far tornare nelle loro case.\nVi \u00e8 anche un progetto per i quartieri pi\u00f9 poveri di Santiago del Cile. Numerosi gruppi scout sono stati fondati per i bambini pi\u00f9 poveri, ed offrendo loro anche pasti quotidiani, sfruttando le tecniche scout per insegnare loro delle abilit\u00e0 lavorative, per poter migliorare le loro condizioni di vita.\nCi sono anche dei programmi per i bambini portatori di handicap.\nNel campo della protezione civile, gli scout hanno gestito delle tendopoli per migliaia di persone dopo un terremoto.\nCon i suoi 70.000 iscritti, \u00e8 l'associazione di volontariato pi\u00f9 numerosa del Cile.\nCon l'organizzazione del 19\u00ba Jamboree mondiale dello scautismo l'associazione si apr\u00ec molto alla dimensione internazionale del movimento scout, fino ad allora meno sentita."}
{"id": "1831511", "revid": "78273", "url": "https://it.wikipedia.org/wiki?curid=1831511", "title": "Xm8", "text": ""}
{"id": "1831513", "revid": "1543377", "url": "https://it.wikipedia.org/wiki?curid=1831513", "title": "Juha Salminen", "text": "Nato nei pressi di Helsinki in Finlandia \u00e8 uno dei piloti pi\u00f9 rappresentativi dell'enduro mondiale. Dal 1998 il pilota KTM ha conquistato sette titoli mondiali.\nEmigrato nel 2005 negli Stati Uniti ha vinto per due anni consecutivi il titolo GNCC. Rientrato in Europa nella Stagione 2007 passa alla guida della KTM 250 EXC/F e tenta di vincere il titolo mondiale nella classe E1.\nJuha mantiene la promessa e dopo la vittoria del titolo mondiale nella E1 cerca di nuovo la vittoria cimentandosi nella E2 in compagnia di Alex Belometti nell'anno 2008.\nNel 2009 corre per la BMW Motorrad Motorsport con una BMW G450X, mentre nel 2011 ottiene un altro titolo mondiale nella classe E1, guidando una Husqvarna.\nOltre ai titoli individuali, Salminen pu\u00f2 vantare 7 vittorie con la squadra nazionale finlandese nella Sei Giorni Internazionale di Enduro tra il 1996 e il 2011."}
{"id": "1831522", "revid": "1573940", "url": "https://it.wikipedia.org/wiki?curid=1831522", "title": "Stylocidaris affinis", "text": "Stylocidaris affinis (), conosciuto comunemente come riccio matita, \u00e8 un echinoderma della famiglia Cidaridae.\nDescrizione.\nAculei molto evidenti, spessi, ben distanziati, lunghi quanto il diametro del corpo, di colore da giallo a rosso, che pu\u00f2 raggiungere i 5 centimetri.\nBiologia.\nSi nutre di briozoi, molluschi, foraminiferi.\nDistribuzione e habitat.\nMar Mediterraneo e Oceano Atlantico, su fondali coralligeni o detritici, da circa 30 metri di profondit\u00e0 (fatta eccezione per alcune localit\u00e0, come Pantelleria, Vulcano o nelle grotte di Alghero, dove si trova talvolta anche a livelli superficiali) fino a 1000 metri. \u00c8 possibile rinvenire i ricci lungo le banchine dei porti, in seguito alla ripulitura delle reti in cui rimangono spesso impigliati."}
{"id": "1831525", "revid": "100023992", "url": "https://it.wikipedia.org/wiki?curid=1831525", "title": "Calcio ATPasi", "text": "Le Calcio-ATPasi, o Ca2+ ATPasi, sono enzimi di classe P-ATPasi che trasferiscono ioni calcio \"Ca2+\", fondamentali nei processi di omeostasi di questo elemento nella cellula.\nStoria.\nChe il Calcio non sia un elemento utile solo al sistema scheletrico, ma che \u00e8 necessario anche al sistema muscolare venne scoperto alla fine del XIX secolo dal fisiologo inglese Sydney Ringer, tesi supportata da alcune osservazioni compiute negli anni quaranta che confermavano il ruolo del calcio come messaggero biologico. Ma fu solo negli anni cinquanta che Setsuro Ebashi, uno scienziato giapponese, prov\u00f2 l'effettivo ruolo del calcio nella contrazione muscolare, e quindi, dopo la scoperta in collaborazione con Fritz Albert Lipmann del reticolo sarcoplasmatico, dimostr\u00f2 l'esistenza dell'enzima Calcio ATPasico, grazie anche alle osservazioni indipendenti di Wilhelm Hasselbach e M. Makinose a Heidelberg. Nel 1961 viene scoperta anche la Ca2+-ATPasi di membrana, nel 1969 venne sperimentato il meccanismo e nel 1971 venne purificata da un eritrocita. La proteina \u00e8 stata clonata per la prima volta da David H. MacLennan e colleghi nel 1985.\nStruttura.\nLa Calcio-ATPasi \u00e8 una proteina transmembrana con sequenza putativa di 997 AA divisa in due subunit\u00e0; ogni subunit\u00e0 \u00e8 composta da 10 \u03b1 eliche transmembrana legate, tramite un peduncolo a 5 \u03b1 eliche, ad una testa polare suddivisa nei siti di \"fosforilazione\" e di \"trasduzione\". La coda carbossilica pu\u00f2 legare o meno la calmodulina.\nFattori.\nGli inibitori enzimatici principali sono Alf4 e il fosfolambano, una proteina normalmente associata a SERCA, fosforilata da uno stimolo \u03b2-adrenergico (tramite segnale a valle di PKA, a tal proposito si veda effetto lusitropo positivo). L'attivit\u00e0 enzimatica viene invece coadiuvata dalla calsequestrina, una proteina legante calcio che sequestra ioni abbassando i livelli intrareticolari e quindi diminuendo il rapporto intra/extra reticolare (media di 10000/1) da superare contro gradiente.\nFunzionamento.\nLa Ca2+ ATPasi si pu\u00f2 trovare in due conformazioni: E1 ed E2; in stato di riposo (E1) la pompa, con affinit\u00e0 per il calcio citosolico, lega uno o due ioni Ca2+ nel sito di legame, intanto sul sito di fosforilazione viene trasferito un fosforo dall'ATP sull'aspartato 351, l'Alf 4 prende il posto del gruppo gammafosforico sull'ADP e d\u00e0 la possibilit\u00e0 alla pompa di cambiare conformazione: il canale di trasduzione si chiude sopra gli ioni, allargandosi al di sotto di essi ed esponendoli al lato non citosolico.\nL'ATPasi, ora in stato E2 con bassa affinit\u00e0 per il calcio, rilascia gli ioni, e lega alf4 e torna in conformazione E1, rilasciando il fosforo aspartico, tornando alla situazione iniziale.\nNomenclatura.\nA seconda della localizzazione nella cellula le Calcio-ATPasi si dividono in due classi, con circa il 50% di omologia di sequenza:\nCa2+ ATPasi del reticolo sarcoplasmatico.\nIl SERCA risiede nella membrana dei Reticoli Sarcoplasmatici o Endoplasmatici, e trasferisce due ioni Calcio dal citoplasma al lume di questi due organelli; \u00e8 presente soprattutto nelle cellule muscolari, dove pu\u00f2 costituire fino al 90% delle proteine di membrana. Entra in azione dopo che i livelli di Calcio intracellulari citoplasmatici sono aumentati, in seguito a, ad esempio, stimoli elettrici che hanno aperto i canali del calcio voltaggio dipendenti: questo \u00e8 il caso della contrazione muscolare.\n\u00c8 presente in vari tessuti:\nLa coda non lega calmodulina.\nCa2+ ATPasi della membrana plasmatica.\nLa pompa PMCA \u00e8 sita sulla membrana plasmatica cellulare ed espelle ioni dalla cellula; ha un'alta affinit\u00e0 per il calcio, che lega con forza ma espelle lentamente rispetto allo scambiatore 3Na/Ca, che si attiva a concentrazioni pi\u00f9 elevate di calcio: la pompa PMCA \u00e8 quindi utilizzata soprattutto in presenza di basse concentrazioni di calcio da espellere e serve soprattutto per un mantenimento di gradiente. \u00c8 quindi regolata dalle quantit\u00e0 di calcio intracellulari e lega un solo ione calcio per ogni molecola di ATP idrolizzata. Svolge un ruolo fondamentale nelle sinapsi dove regola l'azione sinaptica.\nSi trova in tutte le cellule in varie isoforme codificate dalla variazione di un gene:"}
{"id": "1831526", "revid": "110157", "url": "https://it.wikipedia.org/wiki?curid=1831526", "title": "Ignudi fra i nudisti", "text": "Ignudi fra i nudisti \u00e8 il secondo singolo estratto dall'album \"Studentessi\" degli Elio e le Storie Tese.\nIl brano vede la partecipazione vocale della cantante romana Giorgia.\nIl videoclip, uscito il 17 giugno 2008, \u00e8 stato realizzato dalla Shortcut Productions, i cui componenti compaiono in alcune scene.\nDescrizione.\nIn realt\u00e0, \"Ignudi fra i nudisti\" \u00e8 una versione al contrario di \"Suspicious Minds\" di Elvis Presley: la base musicale \u00e8 identica all'originale al contrario e anche il testo, pur essendo completamente diverso come significato, \u00e8 stato composto straordinariamente somigliante all'originale rovesciato grazie allo sfruttamento dei palindromi fra l'italiano e l'inglese.\nTutto ci\u00f2 \u00e8 anche suggerito nella traccia stessa dagli autori per il fatto che, all'inizio e dopo i ritornelli, compaiono alcune note del brano di Vasco Rossi \"Rewind\", che significa \"riavvolgimento\"; inoltre, Elio canta imitando la voce di Elvis Presley e, nella parte lenta, assume una parlata tipica delle voci rovesciate.\nCuriosit\u00e0.\nNella scena di inizio video, quando marito e moglie nel letto litigano per il telecomando cambiando in continuazione canale, la voce che si sente in televisione \u00e8 di Maccio Capatonda, il quale ha diretto e partecipato (insieme a Ivo Avido e Herbert ballerina) al videoclip stesso. Inoltre, a met\u00e0 del video, si vede il vecchietto del video di \"Parco Sempione\" (interpretato da Elio) che guarda incuriosito il video."}
{"id": "1831529", "revid": "1305772", "url": "https://it.wikipedia.org/wiki?curid=1831529", "title": "San Calogero", "text": "Con il nome di San Calogero si indicano:"}
{"id": "1831540", "revid": "124759244", "url": "https://it.wikipedia.org/wiki?curid=1831540", "title": "Sea Life", "text": "Sea Life \u00e8 una catena di centri di interesse acquatico situati in Europa, in Asia, negli Stati Uniti d'America e in Oceania, di propriet\u00e0 della Merlin Entertainments.\nLa catena possiede 29 centri situati in: Belgio, Regno Unito, Finlandia, Francia, Germania, Paesi Bassi, Irlanda, Danimarca, Spagna, Italia, Corea del Sud, Australia, Stati Uniti d'America e Thailandia.\nI centri Sea Life sono concepiti dalla Merlin Entertainments come una \"guida amichevole e autorevole all'ultima grande frontiera...mari ed oceani di tutto il mondo con la loro miriade di misteri e divertenti abitanti.\"\nOgni centro propone l'esperienza dei biologi e il divertimento, per consentire di conoscere anche aspetti relativi alla riproduzione, alla conservazione e alla vita dei principali e pi\u00f9 curiosi animali marini.\nI Seal Sanctuaries operano in tre centri nel Regno Unito the National Seal Sanctuary, in Cornovaglia; the Hunstanton Sea Life Sanctuary nel Norfolk e the Scottish Sea Life Sanctuary a Oban.\nDal 2001 tutti i centri Sea Life per la conservazione, il salvataggio e la promozione hanno aderito al progetto SOS, come acronimo di \"Save Our Seas\" (\"Salviamo i nostri mari\"). SOS aiuta numerose istituzioni per la salvaguardia dell'ambiente e gruppi di sensibilizzazione tra cui Greenpeace, il WWF, la Whale and Dolphin Conservation Society e il British Divers Marine Life Rescue. Ogni centro ha inoltre uno slogan che cambia ogni uno o due anni. In passato si sono impegnati per l'aumento della protezione della tartaruga comune e per l'attuazione di maggiori misure contro la pratica dello shark-finning."}
{"id": "1831541", "revid": "125394017", "url": "https://it.wikipedia.org/wiki?curid=1831541", "title": "Unione per il Trentino", "text": "L'Unione per il Trentino (UpT) \u00e8 un partito politico italiano regionale, attivo nella Provincia di Trento, di ispirazione autonomista e cristiano sociale.\nFondato nella primavera 2008 da quegli esponenti della Civica Margherita indisponibili all'adesione al Partito Democratico. Il suo fondatore \u00e8 stato Lorenzo Dellai (deputato e Presidente della Provincia Autonoma di Trento dal 1998 al 2013). Il 6 aprile 2014 inizia l'evoluzione civica. L'assemblea congressuale del partito svoltosi a Vezzano elegge quale Segretario politico la civica Donatella Conzatti. L'UpT ha anche espresso la volont\u00e0 di avviare una costituente per far nascere un nuovo partito territoriale unendosi con i numerosi movimenti civici per rinforzare la cultura liberal popolare. Donatella Conzatti \u00e8 rimasta in carica fino all'elezione di Tiziano Mellarini nel marzo 2016, che ha vinto il congresso di continuit\u00e0 a favore di una evoluzione dell'UpT in costituente civico - popolare ed ha eletto Presidente Fabio Pipinato.\nStoria.\nLa nascita.\nDopo le elezioni politiche del 2008, la Civica Margherita si presenta inaspettatamente divisa; il nodo \u00e8 la confluenza nella nuova formazione .\nIl successivo 30 aprile il gruppo dirigente opta per la nascita di un soggetto fortemente legato al territorio.\nEsso viene presentato ufficialmente il 7 giugno 2008 a Miola di Pin\u00e8.\nIl 15 luglio l'assemblea costituente elegge Flavia Fontana alla carica di presidente e l'ex-socialista, e assessore al turismo di Riva del Garda Tanas a quella di segretario. In quell'occasione si registrano numerose adesioni, perfino da Forza Italia.\nIl debutto elettorale.\nA settembre 2008 l'Unione di Centro rompe finalmente gli indugi, ufficializzando il suo sostegno a Dellai, nuovamente candidato quale Presidente della Provincia di Trento.\nIn occasione delle elezioni i voti raccolti sono stati pari al 18%, con 6 seggi.\nLa fase successiva.\nIl 10 luglio 2010 un'assemblea straordinaria svoltasi a Vezzano ha nominato un \"triumvirato\" formato da Vittorio Fravezzi, Mauro Gilmozzi e Giorgio Lunelli . L'UpT ha anche espresso la volont\u00e0 di avviare una costituente per far nascere un nuovo partito regionale (che si potr\u00e0 chiamare \"Partito del Trentino\") unendosi con altre formazioni politiche autonomiste e riformiste di centro-sinistra come l'alleato Partito Autonomista Trentino Tirolese.\nCon Scelta Civica nel 2013.\nIn vista delle consultazioni nazionali ha corso con la liste di Scelta Civica - Con Monti per l'Italia alla Camera dei deputati, mentre al Senato viene raggiunto un accordo rispettivamente con Pier Luigi Bersani e il gruppo del Partito Autonomista Trentino Tirolese; Franco Panizza, concorre nel collegio di Trento, Vittorio Fravezzi in quello di Rovereto e Giorgio Tonini (PD) in Valsugana.\nIn provincia di Trento alla Camera Scelta Civica ha ottenuto il 19,55% ottenendo quindi un deputato (Dellai). Al Senato la coalizione ha vinto in tutti e tre i collegi.\nIl 10 dicembre 2013 Dellai lascia il gruppo Scelta Civica per l'Italia per aderire al nuovo gruppo Per l'Italia.\nIl 4 luglio 2014 abbandona anche i Popolari per l'Italia e fonda la nuova associazione politica Democrazia Solidale, nuovo partito di centrosinistra alleato col Centro Democratico di Bruno Tabacci.\nLa segreteria Conzatti.\nIl 6 aprile 2014, con il sostegno dei principali esponenti del partito, viene eletta la giovane commercialista roveretana Donatella Conzatti. Passa quindi la linea dell'apertura alle civiche. Viene rilanciato il partito, ridisegnato l'assetto economico e attivata una imponente campagna di tesseramento.\nPolitiche e regionali del 2018.\nIl 29 dicembre 2017, in appoggio al PD di Matteo Renzi in vista delle politiche di marzo, nasce la lista Civica Popolare che riunisce, oltrech\u00e9 Unione per il Trentino, Alternativa Popolare di Angelino Alfano, i Centristi per l'Europa di Pier Ferdinando Casini, L'Italia \u00e8 Popolare di Giuseppe De Mita e l'Italia dei Valori di Ignazio Messina. Lorenzo Dellai viene sconfitto nell'uninominale dal leghista Maurizio Fugatti e quindi il partito non ha pi\u00f9 rappresentanti in Parlamento.\nA ottobre in occasione delle regionali l'UpT sostiene il candidato del PD Giorgio Tonini, che perde la sfida con Fugatti, ottenendo con 10.150 voti pari al 3,98 % un consigliere provinciale, Pietro De Godenz, nella Provincia autonoma di Trento.\nAmministrative 2020.\nIl 20-21 settembre 2020 a Trento si schiera a sostegno del candidato del centrosinistra Franco Ianeselli per l'elezioni amministrative. Ottiene il 4,4% dei voti in lista con Azione, eleggendo due consiglieri.\nIdeologia.\nL\u2019Unione per il Trentino si richiama innanzitutto alla tradizione di un popolarismo \"degasperianamente\" alternativo alla destra, predilige i riferimenti culturali del cristianesimo sociale, nonch\u00e9 la partecipazione dei cittadini tramite concrete opportunit\u00e0 di coinvolgimento dei giovani, delle donne,\ndell\u2019anzianit\u00e0 attiva e delle significative espressioni dell\u2019associazionismo.\nLa moderna concezione dell\u2019autonomia, intesa come servizio, si qualifica inoltre per il senso di appartenenza di comunit\u00e0 di cui prendersi cura nel suo straordinario mosaico di peculiarit\u00e0, per una cultura della responsabilit\u00e0 e per l\u2019apertura consapevole alla dimensione europea."}
{"id": "1831545", "revid": "248115", "url": "https://it.wikipedia.org/wiki?curid=1831545", "title": "Lunaciarskij", "text": ""}
{"id": "1831547", "revid": "767487", "url": "https://it.wikipedia.org/wiki?curid=1831547", "title": "Radoslav L\u00e1tal", "text": "\u00c8 il 10\u00ba miglior calciatore ceco del decennio (1993-2003) secondo la rivista ceca Mlad\u00e1 fronta DNES.\nCarriera.\nClub.\nCentrocampista, milit\u00f2 dal 1994 al 2001 in Bundesliga con lo , vincendo la Coppa UEFA nel 1997 e la Coppa di Germania nel 2001. Dal 1987 al 1989, dal 1991 al 1994 e nel 2001 gioc\u00f2 per il Sigma Olomouc. Dal 2002 al 2005 milit\u00f2 nel Ban\u00edk Ostrava vincendo il campionato ceco nel 2004 e la Coppa della Repubblica Ceca l'anno successivo.\nCon il Dukla Praha ha vinto la Coppa della Cecoslovacchia nel 1990.\nNazionale.\nGioc\u00f2 sia per la che per la . Con la Nazionale cecoslovacca gioc\u00f2 11 partite andando a segno due volte, con la Nazionale ceca conta 47 presenze impreziosite da una rete. Partecip\u00f2 ai campionati europei di e ."}
{"id": "1831550", "revid": "68337", "url": "https://it.wikipedia.org/wiki?curid=1831550", "title": "Sid Meiers Alpha Centauri", "text": ""}
{"id": "1831552", "revid": "1305772", "url": "https://it.wikipedia.org/wiki?curid=1831552", "title": "H\u00e4kkinen", "text": "H\u00e4kkinen (scritto anche Hakkinen) \u00e8 un cognome originario della Finlandia (in finlandese, significa \"piccola gabbia\"). Esso pu\u00f2 riferirsi a, in ordine alfabetico:"}
{"id": "1831553", "revid": "599013", "url": "https://it.wikipedia.org/wiki?curid=1831553", "title": "Alessandro Belometti", "text": "Carriera.\nLa sua carriera nel mondo del motociclismo inizia nelle competizioni di motocross nel 1987 con una Tresoldi 80\u00a0cm\u00b3. Nel 1996 con la Honda \u00e8 finito 7\u00ba nel campionato italiano, l'anno successivo con la Kawasaki 125 ha concluso 11\u00ba nel Mondiale per poi terminare 8\u00ba l'anno successivo con la Yamaha. Questo risultato lo convince ad operare il salto in 250 e, sempre con la Yamaha, era 10\u00ba nel 1999. Nel 2000 sperava di migliorarsi con la Kawasaki, ma gli innumerevoli ritiri per cause tecniche erano una delusione cocente: solo 12\u00ba con poca convinzione, alcuni acuti e tanta sfortuna. Nel 2001 ritorna alle origini, ossia alla classe che gli ha dato maggiori soddisfazioni. Campione Italiano e Supercampione nel '98, vince il campionato Assoluti d'Italia e termina 11\u00ba nel Mondiale nonostante il grave infortunio riportato a Castiglione al Lago.\nNel 2003 partecipa alla sua prima gara di Enduro con un sorprendente 2\u00ba posto nel campionato italiano dietro solamente al campione in carica.\nUn 2004 di apprendistato con un 6\u00ba al Mondiale ed un podio all'Italiano con la KTM EXC 125, nel 2005 si \u00e8 espresso al meglio con un terzo posto Mondiale nella E1 e la vittoria nel Campionato Italiano in sella alla piccola 125\u00a0cm\u00b3. Nella stagione 2006 alla guida della KTM 250 EXC/F \u00e8 quarto al mondiale e secondo negli Assoluti d'Italia. Terminata la stagione 2007 alla guida della 250 4t senza riuscire ad ottenere risultati eccellenti, conquista per l'ennesima volta il Campionato Italiano Hard Race. Nella stagione 2008 \u00e8 alla guida della KTM EXC 250 2t in coppia con Juha Salminen nella categoria E2.\nDalla stagione 2012 diventa Team Manager. Contattato per gestire la squadra corse Enduro della Bordone Ferrari, accetta il nuovo incarico e si trova a gestire alcuni dei migliori piloti enduro italiani, tra i quali Thomas Oldrati, Jonathan Manzi, Edoardo D'Ambrosio.\nIl Team Bordone Ferrari a met\u00e0 stagione 2012 chiude per fallimento.\nPer l'anno 2013 crea un Suo team in collaborazione con alcuni amici quali Vittorio e Christian Mascolino per competere nel campionato italiano e mondiale Enduro coi piloti Edoardo D'Ambrosio, Jonathan Manzi e Nicola Piccinini.\nNel 2014 \u00e8 sempre a capo della sua squadra corse, ma per via della crisi economica che ha colpito anche il circus dell'enduro, lascia i campi di gara per seguire alcuni settori giovanili della disciplina."}
{"id": "1831555", "revid": "287204", "url": "https://it.wikipedia.org/wiki?curid=1831555", "title": "Hakkinen", "text": ""}
{"id": "1831567", "revid": "125825997", "url": "https://it.wikipedia.org/wiki?curid=1831567", "title": "Ko\u0161arka\u0161ki klub Zadar", "text": "Il K.K. Zadar \u00e8 una squadra di pallacanestro croata della citt\u00e0 di Zara.\nStoria.\nIl club nasce nel 1945. Nei primi anni la squadra fu allenata tra gli altri da Enzo Sovitti, \u0110or\u0111o Zdrili\u0107, Vladimir \u0110urovi\u0107.\nIl club ha raggiunto le semifinali di Coppa Korac nel 1982 e nel 1986. Il successo pi\u00f9 importante del club \u00e8 stata la conquista della ABA Liga 2002-2003, battendo in finale gli israeliani del Maccabi Tel-Aviv.\nRoster 2021-2022.\n\"Aggiornato al 28 novembre 2021\"."}
{"id": "1831569", "revid": "28592", "url": "https://it.wikipedia.org/wiki?curid=1831569", "title": "Persecuzioni", "text": ""}
{"id": "1831571", "revid": "16869969", "url": "https://it.wikipedia.org/wiki?curid=1831571", "title": "Erode Agrippa", "text": ""}
{"id": "1831576", "revid": "123752649", "url": "https://it.wikipedia.org/wiki?curid=1831576", "title": "Antonio Landi (1725-1783)", "text": "Fu una figura di un certo rilievo all'interno del panorama teatrale, letterario e culturale italiano ed europeo.\nLavor\u00f2 come consigliere di Corte a Berlino e fu autore del compendio in francese della monumentale \"Storia della letteratura italiana\" di Girolamo Tiraboschi.\nBiografia.\nLa ricostruzione della biografia di Antonio Landi ha presentato delle difficolt\u00e0 legate al fatto che per lungo tempo parte degli studiosi ritennero esistesse un contemporaneo omonimo, anch'egli letterato e autore teatrale.\nIntraprese il percorso ecclesiastico come abate e nel 1765 si rec\u00f2 a predicare nella collegiata di Sant'Andrea presso Empoli. Tuttavia il suo stile di vita considerato \"scostumato\" gli procur\u00f2 rimproveri da parte della Chiesa e alla fine abbandon\u00f2 l'abito talare.\nSi trasfer\u00ec quindi a Berlino al servizio dell'imperatore Federico II di Prussia, su segnalazione del Granduca di Toscana, con l'incarico di comporre ed adattare lavori scenici per il suo teatro, dove divenne anche consigliere di corte.\nDurante la sua permanenza a Berlino fu autore di libretti d'opera ma soprattutto del \"Histoire de la litterature d'Italie\", compendio in francese dell'omonima opera di Tiraboschi, e di una storia degli imperatori sassoni, pubblicata in tedesco.\nOpere.\nLibretti teatrali:\nOpere letterarie e storiche:\nTraduzioni:"}
{"id": "1831578", "revid": "36426", "url": "https://it.wikipedia.org/wiki?curid=1831578", "title": "Capitelli dorici", "text": ""}
{"id": "1831586", "revid": "287204", "url": "https://it.wikipedia.org/wiki?curid=1831586", "title": "Faridabad", "text": " Faridabad \u00e8 una citt\u00e0 dell'India settentrionale di 1.054.981 abitanti, capoluogo del distretto di Faridabad, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\n\u00c8 una citt\u00e0 industriale, fondata nel 1607, posta 25\u00a0km a sud di Delhi.\nGeografia fisica.\nLa citt\u00e0 \u00e8 situata a 28\u00b0 25' 60 N e 77\u00b0 19' 0 E e ha un'altitudine di 197 .\nSociet\u00e0.\nEvoluzione demografica.\nAl censimento del 2001 la popolazione di Faridabad assommava a 1.054.981 persone, delle quali 580.548 maschi e 474.433 femmine. I bambini di et\u00e0 inferiore o uguale ai sei anni assommavano a 154.603, dei quali 83.638 maschi e 70.965 femmine. Infine, coloro che erano in grado di saper almeno leggere e scrivere erano 723.049, dei quali 436.064 maschi e 286.985 femmine."}
{"id": "1831591", "revid": "22356", "url": "https://it.wikipedia.org/wiki?curid=1831591", "title": "Spinosauri", "text": ""}
{"id": "1831594", "revid": "110711952", "url": "https://it.wikipedia.org/wiki?curid=1831594", "title": "Leopold Ko\u017eeluh", "text": "Biografia.\nKozeluch era figlio del calzolaio Anton\u00edn Bartholom\u00e4us Ko\u017eeluh. Il compositore Johann Antonin Kozeluch era suo cugino e per un certo periodo fu suo insegnante. Onde evitare confusione con suo cugino, essendo omonimi, egli decise di cambiare nome nel 1774. Tra gli insegnanti che ebbe negli anni '70 del Settecento si ricorda in particolare Franti\u0161ek Xaver Du\u0161ek.\nNel 1771 compose il suo primo lavoro, un balletto, per il Teatro Nazionale di Praga, e nella stagione successiva scrisse per questo palcoscenico ben 25 lavori. Nel 1778 si rec\u00f2 a Vienna, dove per un breve periodo fu un allievo di Johann Georg Albrechtsberger.\nSuccessivamente, in breve tempo, Kozeluch riusc\u00ec ad affermarsi come acclamato fortepianista. La corte imperiale gli affid\u00f2 la posizione precedentemente appartenuta a Georg Christoph Wagenseil di insegnante di musica dell'arciduchessa Elisabetta, la figlia di Maria Teresa d'Austria. Gli venne anche offerta la carica che ricopriva Mozart a Salisburgo e che lasci\u00f2 nel 1781, ma rifiut\u00f2. Tuttavia, alcuni anni dopo, accett\u00f2 la posizione di compositore di corte a Praga, che la morte di Mozart aveva lasciato vacante nel 1792.\nKozeluch inoltre entr\u00f2 nella Massoneria intorno agli anni '90, e precisamente nella loggia di Vienna. Durante i suoi anni di attivit\u00e0 vide i propri lavori apprezzati in tutta Europa. Ci\u00f2 nonostante negli ultimi anni fu oggetto di svariate critiche, con le quali lo si accusava di essere un mero grafomane: commenti negativi sui suoi lavori da parte di Mozart e Beethoven sono tutt'oggi ancora ricordati. Tuttavia, pur essendo stato un autore molto prolifico, le sue migliori composizioni sono veramente poche e mostrano comunque i tratti evidenti di un linguaggio nettamente beethoveniano e schubertiano .\nIl 7 maggio 1818 mor\u00ec a Vienna di gotta.\nLavori.\nKozeluch \u00e8 stato autore di circa 400 composizioni. Tra queste sono comprese 30 sinfonie, 22 concerti per fortepiano, compreso un concerto a quattro mani, due concerti per clarinetto, 24 sonate per violino, 63 trii per fortepiano, 6 quartetti per archi, due oratori, nove cantate e vari lavori liturgici. Tra la musica sono presenti anche alcune opere e balletti. Numerosi sono gli arrangiamenti di canzoni scozzesi che egli scrisse per George Thomson, un collezionista di Edimburgo, e che furono popolari nella sua epoca.\nI suoi lavori sono stati catalogati usando la numerazione Postolka, basato sul lavoro effettuato dal musicologo Milan Po\u0161tolka."}
{"id": "1831595", "revid": "31886", "url": "https://it.wikipedia.org/wiki?curid=1831595", "title": "Vacation (album The Go-Go's)", "text": "Vacation \u00e8 il secondo album del gruppo femminile pop rock/new wave statunitense delle Go-Go's. Pubblicato nel 1982, su etichetta I.R.S. Records, il disco ha raggiunto il Numero 8 nella classifica statunitense degli Hot 200 di Billboard, ottenendo il disco d'oro. Sia la title track \"Vacation\" che la cover \"Cool Jerk\" sono stati grandi successi di classifica; all'epoca dell'uscita del long playing, le Go-Go's andavano ancora molto forte e sembravano avere davanti a s\u00e9 un futuro radioso. In ogni caso, i problemi futuri incominciavano gi\u00e0 a trasparire, a causa dell'uso e dell'abuso di droghe e delle liti interne tra i cinque membri, che diventavano sempre pi\u00f9 violente.\nOltre al brano che d\u00e0 il titolo all'LP (la cover del pezzo anni sessanta \"Cool Jerk\" verr\u00e0 infatti pubblicata come singolo, in versione registrata nuovamente, soltanto nel 1991, per promuovere la prima raccolta della band, \"Greatest\", uscita nel 1990), altri due singoli furono estratti dal 33 giri all'epoca della sua promozione: \"Get Up and Go\" e \"He's So Strange\", che divennero due successi minori negli USA. Per quanto riguarda il singolo apriprista, che apre anche l'album e gli d\u00e0 il titolo, \"Vacation\", il brano \u00e8 stato pubblicato anche in formato cassetta singola e, a quanto pare, si sarebbe trattato della prima cassetta singola nella storia della musica.\nUn'ultima nota merita la traccia intitolata \"This Old Feeling\": questo brano, gi\u00e0 notevole di per s\u00e9, in quanto che ha il merito di essere riuscita a descrivere con una certa originalit\u00e0 quello che viene appunto definito come \u00abil sentimento pi\u00f9 vecchio del mondo\u00bb, e cio\u00e8 l'amore, argomento piuttosto inflazionato nei testi di canzoni, presenta una tipica introduzione di basso, che sarebbe poi stata ripresa, pi\u00f9 o meno inalterata, nell'introduzione del primo successo solista della cantante Belinda Carlisle, la Numero 3 statunitense dell'estate del 1986, \"Mad About You\", in cui compare anche l'ex chitarrista dei Duran Duran, Andy Taylor, pubblicata sempre dalla I.R.S. Records."}
{"id": "1831607", "revid": "125815139", "url": "https://it.wikipedia.org/wiki?curid=1831607", "title": "Associazione Calcio Napoli 1934-1935", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1934-1935\nStagione.\nLa stagione 1934-1935 del Napoli \u00e8 la 6\u00aa stagione in Serie A e la 9\u00aa complessiva in massima serie.\nIl Napoli, in virt\u00f9 del terzo posto in campionato conquistato l'anno precedente, partecip\u00f2 per la prima volta alla Coppa Europa (o Mitropa Cup), la massima competizione europea di quei tempi. Al primo turno gli Azzurri affrontarono gli austriaci dell'Admira Vienna. Dopo un pareggio per 0-0 nella gara d'andata in trasferta, sprecarono il doppio vantaggio iniziale nella gara di ritorno a Napoli facendosi rimontare dagli avversari (risultato finale 2-2); nella \"bella\" vennero travolti per 5-0. In campionato i partenopei arrivarono settimi. A fine stagione l'allenatore Garbutt lasci\u00f2 la panchina.\nOrganigramma societario.\nArea direttiva\nArea tecnica\nRosa.\n ()\n ()"}
{"id": "1831609", "revid": "767487", "url": "https://it.wikipedia.org/wiki?curid=1831609", "title": "Ambovombe", "text": "Ambovombe \u00e8 un comune rurale (\"kaominina\") del Madagascar meridionale (provincia di Toliara).\n\u00c8 il capoluogo della regione di Androy e del distretto di Ambovombe.\nHa una popolazione di 63.032 abitanti (stima del 2005 ).\nDista circa 110\u00a0km dalla citt\u00e0 di Taolagnaro a cui \u00e8 collegata dalla strada nazionale RN 13.\nOgni luned\u00ec la citt\u00e0 \u00e8 sede di un grande mercato di animali ."}
{"id": "1831610", "revid": "113757", "url": "https://it.wikipedia.org/wiki?curid=1831610", "title": "Amatori Ponziana", "text": ""}
{"id": "1831614", "revid": "126257", "url": "https://it.wikipedia.org/wiki?curid=1831614", "title": "Parco nazionale dell'abruzzo", "text": ""}
{"id": "1831618", "revid": "287204", "url": "https://it.wikipedia.org/wiki?curid=1831618", "title": "Jabalpur", "text": "Jabalpur (in hindi \u091c\u092c\u0932\u092a\u0941\u0930) \u00e8 una suddivisione dell'India, classificata come \"municipal corporation\", centrale di 951.469 abitanti, capoluogo del distretto di Jabalpur e della divisione di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 10' 0 N e 79\u00b0 57' 0 E e ha un'altitudine di 410 .\nSociet\u00e0.\nEvoluzione demografica.\nAl censimento del 2001 la popolazione di Jabalpur assommava a 951.469 persone, delle quali 496.829 maschi e 454.640 femmine. I bambini di et\u00e0 inferiore o uguale ai sei anni assommavano a 112.446, dei quali 59.104 maschi e 53.342 femmine. Infine, coloro che erano in grado di saper almeno leggere e scrivere erano 710.855, dei quali 394.094 maschi e 316.761 femmine."}
{"id": "1831619", "revid": "899609", "url": "https://it.wikipedia.org/wiki?curid=1831619", "title": "Varni", "text": "I termini Varni (Procopio), Varini (Tacito), Avarini (Tolomeo), Varinnae (Plinio il Vecchio), W\u00e6rne/Werne (Widsith), Guarni (Cassiodoro), Warnii (legge turingia) si riferiscono probabilmente ad una stessa trib\u00f9 germanica poco conosciuta.\nEtnonimo.\nIl nome potrebbe voler dire \"difensori\", e potrebbero essere stati originari della Scandinavia meridionale a causa del loro nome, \"V\u00e4rend\". Si insediarono con ogni probabilit\u00e0 nella Germania settentrionale.\nStoria.\nLa prima citazione di questa trib\u00f9 si ha nel \"De origine et situ Germanorum\" di Tacito, nel quale si trova scritto:\nPlinio il Vecchio scrisse \"Germanorum genera quinque: Vandili, quorum pars Burgodiones, Varinnae, Charini, Gutones\", dicendo che esistevano cinque razze germaniche: i Vandali di cui facevano parte i Burgundi, i Varinnae, i Carini ed i Gutones (Goti).\nProcopio cit\u00f2 questo popolo, dicendo che quando gli Eruli vennero sconfitti dai Longobardi, tornarono in Scandinavia (Thule). Attraversarono il Danubio (Ister), oltrepassarono gli Slavi (Sclaveni) e, dopo una regione sterile, raggiunseero i Varni. Dopo i Varni incrociarono i Daner, e poi solcarono il mare. In Scandinavia si insediarono accanto ai Geati (Gautoi).\nApparvero anche in un poema anglosassone intitolato \"Widsith\", con il nome di \"Werns\".\nSu una mappa di Claudio Tolomeo vengono segnalati nella zona di Meclemburgo, dove uno dei fiumi principali \u00e8 il Warnow, ed esiste un paese chiamato Warnem\u00fcnde. Vennero dispersi dai Franchi nel 595. Quando nacquero gli Slavi, presero il nome di Warnabi, forse per aver assimilato gli ultimi Varni."}
{"id": "1831628", "revid": "1982", "url": "https://it.wikipedia.org/wiki?curid=1831628", "title": "P/2007 R5", "text": ""}
{"id": "1831630", "revid": "300067", "url": "https://it.wikipedia.org/wiki?curid=1831630", "title": "Robert Maras", "text": ""}
{"id": "1831632", "revid": "1982", "url": "https://it.wikipedia.org/wiki?curid=1831632", "title": "P/2007 R5 (Soho)", "text": ""}
{"id": "1831640", "revid": "1982", "url": "https://it.wikipedia.org/wiki?curid=1831640", "title": "P/1999 R1", "text": ""}
{"id": "1831642", "revid": "287204", "url": "https://it.wikipedia.org/wiki?curid=1831642", "title": "Divisione di Agra", "text": "La divisione di Agra \u00e8 una divisione dello stato federato indiano dell'Uttar Pradesh, di 9.319.491 abitanti. Il suo capoluogo \u00e8 Agra.\nLa divisione di Agra comprende i distretti di Agra, Firozabad, Mainpuri e Mathura."}
{"id": "1831643", "revid": "287204", "url": "https://it.wikipedia.org/wiki?curid=1831643", "title": "Sulla sponda del fiume Piedra mi sono seduta e ho pianto", "text": "Sulla sponda del fiume Piedra mi sono seduta e ho pianto \u00e8 un romanzo di Paulo Coelho.\nTrama.\nIl libro narra, nella forma di un diario che percorre l'arco di una settimana, la storia di Pilar, una giovane ragazza di Soria. Svolge una vita come tante, immersa nello studio e nella speranza di costruirsi un avvenire sicuro con un buon lavoro e un marito che non l'abbandoni mai.\nLa sua vita cambia quando riceve la lettera di un suo vecchio amore d'infanzia, che la invita ad assistere a una conferenza che lui terr\u00e0 a Madrid, a poca distanza dal suo paese natale. Ora lui \u00e8 uomo famoso, in contatto con Dio e capace di compiere miracoli. \nDopo l'incontro con il suo vecchio amico, Pilar, inizier\u00e0 a percorrere un cammino che la porter\u00e0 a scoprire il volto femminile di Dio, l'importanza di ascoltare il bambino che ha dentro di s\u00e9, di 'fare dei passi folli', di iniziare a essere di nuovo partecipe di ci\u00f2 che accade nel mondo. Ma soprattutto scopre \u2018l'importanza dell'abbandono', cio\u00e8 l'importanza del vero amore che \u00e8 'un totale atto di abbandono' come spiega l'autore nella nota iniziale del libro. Grazie al suo vecchio compagno di giochi, Pilar smetter\u00e0 di lottare contro il suo cuore e riscoprir\u00e0 insieme all'amore anche la fede. Sogna ora una vita al suo fianco, nell'aiuto dell'esercizio del suo dono speciale; dono che per\u00f2 lui decider\u00e0 di abbandonare per amore della giovane. Ora spetta a Pilar far recuperare al giovane il suo \u2018sogno\u2019 grazie alla lettura delle pagine che lei scrive presa dallo sconforto di questa sua rinuncia. Insieme percorreranno un cammino che li aiuter\u00e0 a costruire il loro sogno."}
{"id": "1831645", "revid": "287204", "url": "https://it.wikipedia.org/wiki?curid=1831645", "title": "Divisione di Aligarh", "text": "La divisione di Aligarh \u00e8 una divisione dello stato federato indiano dell'Uttar Pradesh, di 7.112.030 abitanti. Il suo capoluogo \u00e8 Aligarh.\nLa divisione di Aligarh \u00e8 stata costituita il 15 aprile 2008 e comprende i distretti di Aligarh, Etah, Hathras e Kanshiram Nagar."}
{"id": "1831653", "revid": "149727", "url": "https://it.wikipedia.org/wiki?curid=1831653", "title": "U-Bahn Wien", "text": ""}
{"id": "1831655", "revid": "767487", "url": "https://it.wikipedia.org/wiki?curid=1831655", "title": "Riposo durante la fuga in Egitto (van Dyck)", "text": "Il Riposo nella fuga in Egitto \u00e8 un dipinto a olio su tela di Antoon van Dyck.\nIl dipinto, che era propriet\u00e0 del principe elettore di Baviera Massimiliano II Emanuele, ora \u00e8 conservato nel principale museo di Monaco. La tela raffigura Maria, Ges\u00f9 e Giuseppe durante la Fuga in Egitto, dopo la strage degli innocenti ordinata da re Erode. Il soggetto era molto diffuso tra i pittori del XVI e XVII secolo. Probabilmente fu commissionato da un laico."}
{"id": "1831657", "revid": "117785236", "url": "https://it.wikipedia.org/wiki?curid=1831657", "title": "Gianni Granzotto", "text": "Biografia.\nDa famiglia friulana, Gianni Granzotto nasce a Padova, ma trascorre la giovinezza a Bologna, dove si laurea in Lettere nel 1936 con una tesi su Italo Svevo. Nello stesso anno, volontario in Africa Orientale con il Battaglione Universitario \u00abCurtatone e Montanara\u00bb, compie i primi passi nella carriera giornalistica come inviato del quotidiano torinese \"Gazzetta del Popolo\".\nRientrato in Italia, \u00e8 chiamato alla direzione de \"L'Assalto\" di Bologna e successivamente, a venticinque anni, del quotidiano genovese \"Il Lavoro\".\nAllo scoppio della seconda guerra mondiale, adempie agli obblighi di leva occupandosi anche della stampa periodica militare (sar\u00e0 direttore della \"Tradotta d'Oltralpe\"); destinato al fronte albanese, trarr\u00e0 in seguito da quella esperienza l'ispirazione per il romanzo \"Vojussa, mia cara\".\nAl termine del conflitto, in qualit\u00e0 di inviato de \"Il Tempo\", segue a Parigi la Conferenza di Pace rimanendo poi nella capitale francese come corrispondente del quotidiano romano, oltre che dei settimanali \"L'Europeo\" e \"Tempo\" fino al 1952.\nNel 1953 \u00e8 a New York come corrispondente della RAI restandovi fino al 1955, quando \u00e8 richiamato in Italia per partecipare al gruppo di lavoro che dar\u00e0 vita ai servizi giornalistici della neonata televisione, curando dapprima una rubrica di politica estera nel Telegiornale della sera e quindi, nel 1960, varando la fortunata trasmissione \"Tribuna elettorale\".\nNel 1962 la casa editrice Rizzoli gli affida l'incarico di preparare un quotidiano che avrebbe dovuto chiamarsi \"Oggi\" e che avrebbe dovuto dirigere. Dopo oltre tre anni di lavoro e di prove, per\u00f2, Rizzoli vi rinuncia. Granzotto - nominato dirigente della SIPRA - torna allora alla RAI, che nel 1965 gli affida l'incarico di amministratore delegato. Carica dalla quale nel 1969, dopo il rinnovo del primo mandato, si dimette.\nNel 1970 \u00e8 presidente dell'Editrice del quotidiano romano \"Il Messaggero\".\nDal 1972 al 1976 \u00e8 Presidente della Federazione italiana editori giornali (FIEG). Nel 1974 con Indro Montanelli e Guido Piovene fonda \"Il Giornale\" del quale \u00e8 prima amministratore delegato e poi presidente della societ\u00e0 editrice.\nTornando alle sue origini letterarie, nel 1975 inizia una prolifica attivit\u00e0 di scrittore, pubblicando per la Arnoldo Mondadori Editore \"La battaglia di Lepanto\" al quale faranno seguito \"Carlo Magno\", vincitore del Premio Campiello, \"Annibale\", \"Maria Teresa, Maria Teresa!\", \"Cristoforo Colombo\" e il citato \"Vojussa, mia cara\".\nNel 1976 \u00e8 nominato presidente dell'Agenzia ANSA, carica che manterr\u00e0 fino al 1985.\nNegli ultimi anni gli si era incattivita una vecchia epatite - contratta in Jugoslavia, dove era stato inviato per seguire lo \"strappo\" fra Tito e Stalin - la stessa che lo porter\u00e0 alla morte nel 1985, all'et\u00e0 di 71 anni.\nIntitolazioni.\nA suo nome il Premio Estense, del quale Granzotto fu per vent'anni presidente, ha istituito nel 1985 il \u00abRiconoscimento Gianni Granzotto. Uno stile nell'informazione\u00bb."}
{"id": "1831661", "revid": "438678", "url": "https://it.wikipedia.org/wiki?curid=1831661", "title": "Il sentiero del pino solitario (film)", "text": "Il sentiero del pino solitario (\"The Trail of the Lonesome Pine\") \u00e8 un film del 1936 diretto da Henry Hathaway. Vincitore alla 4\u00aa Mostra del Cinema di Venezia del premio per la miglior fotografia e candidato all'oscar per la miglior colonna sonora.\nTerza trasposizione cinematografica del romanzo di John Fox Jr. e primo film in technicolor girato in esterni.\nTrama.\nFra due famiglie del Kentucky scorre cattivo sangue che sfocia sempre in una perenne faida familiare. La situazione precipita quando un ingegnere arriva sul posto per comprare le loro terre attraverso le quali dovr\u00e0 passare la ferrovia.\nProduzione.\nIl film fu prodotto dalla Walter Wanger Productions e dalla Paramount Pictures. Fu girato al Big Bear Lake nella California del Sud.\nDistribuzione.\nDistribuito dalla Paramount Pictures, il film usc\u00ec nelle sale statunitensi il 13 marzo 1936."}
{"id": "1831666", "revid": "1272592", "url": "https://it.wikipedia.org/wiki?curid=1831666", "title": "Freak", "text": "Freak (\"strambo\", \"spostato\", \"fricchettone\" o \"fenomeno da baraccone\" in lingua inglese) pu\u00f2 indicare:"}
{"id": "1831667", "revid": "287204", "url": "https://it.wikipedia.org/wiki?curid=1831667", "title": "Divisione di Allahabad", "text": "La divisione di Allahabad \u00e8 una divisione dello stato federato indiano dell'Uttar Pradesh, di 11.269.450 abitanti. Il suo capoluogo \u00e8 Allahabad.\nLa divisione di Allahabad comprende i distretti di Allahabad, Fatehpur e Kaushambi, Pratapgarh."}
{"id": "1831668", "revid": "122731973", "url": "https://it.wikipedia.org/wiki?curid=1831668", "title": "Marco Santagata", "text": "Biografia.\nCresciuto nella famiglia di un esponente democristiano modenese col fratello Giulio, futuro deputato dell'Ulivo, si laure\u00f2 all'Universit\u00e0 di Pisa come allievo della Normale e vi si perfezion\u00f2 poi in letteratura italiana nel 1970. \nDivenuto negli anni docente universitario di fama internazionale, pubblic\u00f2 numerosi lavori e diversi romanzi, tra cui \"Il maestro dei santi pallidi\" col quale vinse il Premio Campiello, \"Pap\u00e0 non era comunista\" (1996, Premio Bellonci per l'inedito), \"L'amore in s\u00e9\" (2006, Premio Riviera delle Palme-San Benedetto del Tronto e Premio Stresa di Narrativa), \"Il salto degli Orlandi\" (2007), \"Voglio una vita come la mia\" (2008) e \"Come donna innamorata\" (2015, finalista Premio Strega), titolo preso da un verso del \"Purgatorio\" dantesco, XXIX canto (la donna \u00e8 Matelda, unica abitante fissa del Paradiso Terrestre, che condurr\u00e0 il poeta al cospetto di Beatrice).\nFece parte della Giuria della Sezione Narrativa del Premio Nazionale Letterario Pisa. Le sue ultime opere, come le biografie di Dante (Premio Comisso 2013 e Premio Brancati), Petrarca e Boccaccio, uniscono all'accuratezza accademica il piacere del testo narrativo.\nTra i suoi allievi, Claudio Giunta, Angelo Eugenio Mecca, Vinicio Pacca, Michelangelo Zaccarello.\n\u00c8 morto nel 2020 all'et\u00e0 di 73 anni, dopo una lunga malattia, aggravata dall'infezione da COVID-19. Postumo \u00e8 uscito il suo libro \"Le donne di Dante\" (2021).\nPensiero su Dante.\nSantagata contestava l'idea che Dante fosse un eroe nazionale, precursore dell'unit\u00e0 d'Italia; a suo dire, il Sommo Poeta aveva in mente l'Impero, un\u2019istituzione sovranazionale che doveva garantire la pace, la prosperit\u00e0 e la sicurezza di tutti i cristiani. La rilettura \"patriottica\" dell'Alighieri fu, quindi, una distorsione fatta ciclicamente per assecondare le esigenze politiche del momento (ci\u00f2 avvenne soprattutto nel periodo risorgimentale). Indubbiamente, secondo Santagata, il letterato fiorentino propugnava la nascita di una lingua di cultura comune ma sempre all\u2019ombra dell\u2019Impero, non certo in vista dell'Unit\u00e0 nazionale."}
{"id": "1831674", "revid": "533647", "url": "https://it.wikipedia.org/wiki?curid=1831674", "title": "Oliveri", "text": "Oliveri (\"Liveri\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nI luoghi pi\u00f9 importanti sono la tonnara, la riserva naturale orientata Laghetti di Marinello, e il castello di origine araba.\nGeografia fisica.\nIl comune sorge alle pendici del monte Tindari e si affaccia sul golfo omonimo, a sud di Capo Tindari. Il suo territorio si estende per 10,46\u00a0km\u00b2.\nStoria.\nIl primo a tramandare il nome Oliveri fu lo scrittore Edrisi, incaricato dal Gran Conte Ruggero, descrivendo \"Labiri (Oliveri) come un bello e grazioso casale, con un grande castello in riva al mare, delle case, delle buone terre da seminare, dei ruscelli perenni sulle sponde dei quali erano impiantati alcuni mulini e con un bel porto nel quale si faceva copiosa pesca di tonno\". L'attuale denominazione del paese viene dal condottiero Carlo Oliveris del quale gli abitanti del luogo hanno voluto ricordare la cortesia. Il fatto risale certamente all'epoca in cui, mancando la scrittura, il compito di esaltare le gesta degli eroi era affidato ai poeti popolari, girovaganti per le piazze del paese, che scatenavano le fantasie degli astanti e l'entusiasmo popolare. Il primo nucleo abitativo nei pressi di Oliveri fu fondato sul monte Tindari dai Dori, che fin dall'inizio utilizzarono il paese come centro costiero. Come tutta la Sicilia pass\u00f2 poi sotto il dominio romano e sotto di loro \u00e8 divenuta nota la grande pescosit\u00e0 del suo mare. Nel 1088, per decreto del Gran Conte Ruggero, il territorio compreso tra i fiumi Elicona e Montagna fino a mare pass\u00f2 nelle mani dei monaci benedettini di Patti. Nel 1360 il Re Ferdinando d'Aragona, per farne regalo al suo secondogenito, stacc\u00f2 dalla concessione fatta ai monaci, il castello, il feudo e la tonnara di Oliveri. \nNon vi \u00e8 una data certa della nascita del comune di Oliveri, che avvenne probabilmente tra il 1810 e il 1815; ma si sa per certo che fino al 1857 i territori di Falcone e di Casino di Falcone facevano parte del comune di Oliveri. In seguito si unirono e diedero vita al comune di Falcone.\n\u00c8 in questo comune che Alexis de Tocqueville approda in Sicilia. Al suo arrivo, nel 1826, questa localit\u00e0 era gi\u00e0 conosciuta con il nome di Olivieri. \nFino agli anni '60 la tonnara di Oliveri era una delle pi\u00f9 importanti della Sicilia.\nOggi il paese ha una vocazione turistica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Oliveri fa parte delle seguenti organizzazioni sovracomunali: regione agraria n.9 (Colline litoranee di Milazzo).\nInfrastrutture e trasporti.\nIl Comune \u00e8 interessato dalle seguenti direttrici stradali:"}
{"id": "1831684", "revid": "287204", "url": "https://it.wikipedia.org/wiki?curid=1831684", "title": "Divisione di Azamgarh", "text": "La divisione di Azamgarh \u00e8 una divisione dello stato federato indiano dell'Uttar Pradesh, di 8.552.514 abitanti. Il suo capoluogo \u00e8 Azamgarh.\nLa divisione di Azamgarh comprende i distretti di Azamgarh, Ballia e Mau."}
{"id": "1831692", "revid": "226458", "url": "https://it.wikipedia.org/wiki?curid=1831692", "title": "Ritratto di Philip, Lord Wharton", "text": "Il dipinto raffigura un membro della corte di Carlo I Stuart, Lord Philip Wharton."}
{"id": "1831693", "revid": "174925", "url": "https://it.wikipedia.org/wiki?curid=1831693", "title": "Bibliografie", "text": ""}
{"id": "1831694", "revid": "1305772", "url": "https://it.wikipedia.org/wiki?curid=1831694", "title": "San Cono", "text": "Con il nome di San Cono (o San Conone) si indicano:"}
{"id": "1831703", "revid": "729019", "url": "https://it.wikipedia.org/wiki?curid=1831703", "title": "Porrectus", "text": "Il porrectus (dal latino \"purrigere\", adagiarsi) \u00e8 un neuma utilizzato nel canto gregoriano.\nRappresenta una serie di tre note, di cui la mediana \u00e8 pi\u00f9 grave delle altre due.\nLa linea spessa ed obliqua del porrectus, che pu\u00f2 essere pi\u00f9 o meno arcuata, rappresenta due note, di cui la prima \u00e8 quella in alto, dove incomincia la linea e la seconda \u00e8 quella in basso. La terza nota \u00e8 legata alla seconda da una barra verticale alla stessa maniera del podatus.\nLa forma grafica del porrectus pu\u00f2 essere preceduta da un punctum In questo caso si tratta di un torculus resupinus o di un porrectus praepunctum.\nOrigine e notazione.\nLa notazione corsiva sangallese riflette direttamente la sua etimologia: una successione di un accento acuto, uno grave e di nuovo uno acuto. \nLa notazione di Laon \u00e8 essenzialmente equivalente e non fa che distinguere il porrectus episemato da una notazione individualizzata di note.\nInterpretazione.\nIl porrectus non presenta particolari difficolt\u00e0 di interpretazione: la sua prima nota \u00e8 forte, tanto per l'altezza che per la sua posizione iniziale. La seconda nota \u00e8 debole, tanto per la sua posizione mediana che per la sua posizione melodica inferiore. La terza nota \u00e8 generalmente forte, ma ad un grado inferiore non essendo che un apice melodico.\nQuando il porrectus si concatena con un neuma pi\u00f9 acuto (\"porrectus resupinus\"), un neuma pi\u00f9 complesso, la terza nota diventa una semplice nota di transizione con valore leggero."}
{"id": "1831704", "revid": "228587", "url": "https://it.wikipedia.org/wiki?curid=1831704", "title": "Reattivo di Herzberg", "text": "Il reattivo di Herzberg o al cloroioduro di zinco, \u00e8 un reattivo chimico utilizzato per l'identificazione ed il riconoscimento cromatico della composizione di un impasto fibroso.\nCampi di applicazione.\nIl reattivo di Herzberg \u00e8 molto conosciuto nei settori cartario, delle paste di cellulosa e dalla stampa su carta, e spesso viene usato nelle analisi al microscopio in combinazione con altri reattivi.\nQuesto reattivo permette una differenziazione netta fra pastalegno, pasta chimica e stracci, attraverso una differente colorazione delle tipologie, ma non \u00e8 in grado di differenziare le varie qualit\u00e0 all'interno di una stessa tipologia (ad esempio non distingue fra pasta chimica al solfito ad al solfato).\nPreparazione ed uso.\nSoluzione A): Si prepara sciogliendo 20 parti in peso di cloruro di zinco secco in 10 parti in peso di acqua distillata. La soluzione avr\u00e0 densit\u00e0 1,8 g/cc.\nSoluzione B): Si sciolgono 5,25 g di ioduro di potassio e 0,25 g di iodio in 12,5 ml d'acqua distillata.\nSi mescolano 25 ml della soluzione A) con la soluzione B) versandoli all'interno di un cilindro di vetro; si former\u00e0 un precipitato e la miscela dovr\u00e0 riposare nel cilindro al riparo dalla luce dalle 12 alle 24 ore finch\u00e9 non si sar\u00e0 completamente decantato. Quindi si preleva il liquido limpido e lo si conserva in bottiglie di vetro scuro aggiungendovi un cristallo di iodio come stabilizzante.\nIl reattivo di Herzberg si usa deponendo 3-4 gocce sul campione da testare, lasciando un paio di minuti al tempo di reazione, quindi asportando buona parte del liquido in eccesso. La colorazione \u00e8 generalmente stabile per un paio d'ore.\nRisultati.\nSi ottengono tre colorazioni fondamentali:\nLe paste semichimiche tendono ad assumere una tinta giallo-verde. Miscele di materie fibrose delle tre tipologie sopradescritte daranno le relative combinazioni di colore, rendendo indispensabile l'osservazione al microscopio per la corretta identificazione."}
{"id": "1831717", "revid": "2014155", "url": "https://it.wikipedia.org/wiki?curid=1831717", "title": "Annabella Drummond", "text": "Biografia.\nEra la figlia di Sir John Drummond di Stobhall, e di sua moglie, Mary Montifex, figlia maggiore e co-erede di Sir William de Montifex.\nMatrimonio.\nSpos\u00f2 John Stewart (il futuro Roberto III) nel 1367. Presto fu coinvolta in una lotta di potere con il fratello di suo marito, Robert, sostenitore della legge salica.\nEbbero sette figli:\nRegina.\nAnnabella fu incoronata con Roberto III al Palazzo di Scone nel 1390.\nRoberto III, invalido dal 1384 a causa di un incidente a cavallo, divenne sempre pi\u00f9 abbattuto e incompetente durante tutto il suo regno e non era in grado di governare. Poich\u00e9 il re non era in grado di governare, ad Annabella fu chiesto di gestire gli affari di stato. Le cronache scozzesi in genere lodano la regina Annabella e la sua condotta da regina. Per proteggere gli interessi di suo figlio maggiore, Davide, organizz\u00f2 un grande torneo nel 1398 a Edimburgo, dove suo figlio maggiore fu nominato cavaliere. Nell'aprile di quell'anno fu creato duca di Rothesay e tenente del regno.\nLa citt\u00e0 della contea di Fife, Inverkeithing era la sua residenza preferita, nella citt\u00e0 venne costruita una lapide in arenaria, decorata con angeli e la sua araldica, che \u00e8 presente nella parrocchia della citt\u00e0, e rappresenta uno dei migliori pezzi si scultura scozzese dell'alto medioevo.\nMorte.\nMor\u00ec nel 1401 nel Palazzo di Scone e venne sepolta nella sua citt\u00e0 natale Dunfermline."}
{"id": "1831720", "revid": "124332832", "url": "https://it.wikipedia.org/wiki?curid=1831720", "title": "Scuola Holden", "text": "La Scuola Holden \u00e8 una universit\u00e0 (nata come scuola) di storytelling, cio\u00e8 di narrazione e comunicazione, e di arti performative, fondata nel 1994 a Torino, dove ha tuttora sede.\nStoria.\nLa Scuola Holden \u00e8 stata fondata a Torino nel 1994 da Alessandro Baricco, l'attuale Preside, insieme ad Antonella Parigi, Dalia Oggero, Marco San Pietro e Alberto Jona, e prende nome dal protagonista del romanzo \"Il giovane Holden\" di J.D. Salinger, il ragazzino che detestava la scuola, gli insegnanti, le materie di studio e gli esami.\nLa prima sede della scuola fu un ex laboratorio di maglieria al secondo piano di una palazzina liberty in Corso Dante e gli studenti iscritti al Biennio, il corso principale della Scuola, erano sessanta. \nDal settembre 2013 la Holden si \u00e8 spostata nell\u2019ex Caserma Cavalli in Piazza Borgo Dora, che da anni giaceva abbandonata e che la Citt\u00e0 di Torino ha dato in concessione in seguito a una gara. La nuova Scuola \u00e8 stata inclusa nei luoghi da visitare a Torino nella Alternative city guide del quotidiano \"The Guardian\".\nLa Scuola \u00e8 articolata in sette college (Brand New, dedicato alla comunicazione d'impresa; Cinema; Digital; Reporting; Scrivere; Serialit\u00e0 &amp; Tv; Storytelling).\nLa Holden \u00e8 una scuola privata ed \u00e8 di propriet\u00e0 di quattro soci: Alessandro Baricco, Effe2005 \u2013 Gruppo Feltrinelli, Eataly Media, societ\u00e0 partecipata interamente da Eataly, e il manager Andrea Guerra, gi\u00e0 AD di Luxottica. L\u2019attuale amministratore delegato della Scuola \u00e8 Savina Neirotti, che dal 2018 ha sostituito Mauro Berruto, ex CT della Nazionale di pallavolo maschile dell'Italia.\nFra i partner della Scuola risultano Telecom Italia, Lavazza, BMW, L'Oreal, Banca Mediolanum, il Post e IAAD.\nDal settembre 2019 \u00e8 divenuta universit\u00e0, parificata ai DAMS.\nCollegamenti esterni.\n "}
{"id": "1831724", "revid": "287204", "url": "https://it.wikipedia.org/wiki?curid=1831724", "title": "Divisione di Bareilly", "text": "La divisione di Bareilly \u00e8 una divisione dello stato federato indiano dell'Uttar Pradesh, di 10.861.192 abitanti. Il suo capoluogo \u00e8 Bareilly.\nLa divisione di Bareilly comprende i distretti di Bareilly, Budaun, Pilibhit e Shahjahanpur."}
{"id": "1831726", "revid": "3115", "url": "https://it.wikipedia.org/wiki?curid=1831726", "title": "Atto notarile", "text": "L'atto notarile (o rogito o istrumento) \u00e8 il documento \"rogato\", ossia redatto con le prescritte formalit\u00e0, da un \"notaio\" che fa prova legale dei fatti ed atti giuridici che il notaio stesso attesta essere avvenuti in sua presenza o da lui compiuti. \nCaratteri generali.\nLa maggioranza degli ordinamenti civil law, con la notevole eccezione dei paesi nordeuropei (Svezia, Finlandia, Danimarca ecc.), conosce l'atto notarile come particolare specie di atto pubblico. In tali ordinamenti qualsiasi contratto o, pi\u00f9 in generale, atto giuridico privato (salvo sia prescritta una forma speciale: si pensi al matrimonio) pu\u00f2 essere fatto in forma di atto pubblico con la partecipazione del notaio, forma che, per certi atti, \u00e8 addirittura imposta dall'ordinamento ai fini della validit\u00e0 o della prova. Il notaio ha non solo competenza generale ma anche esclusiva a rogare atti giuridici privati, essendo l'eventuale competenza di altri soggetti limitata a specifici atti.\nNegli ordinamenti di common law e nei paesi nordeuropei, non esistendo la figura del notaio, non \u00e8 possibile fare atti giuridici privati in forma di atto pubblico; \u00e8 possibile la sola \"autenticazione delle firma\" - conosciuta anche dagli altri ordinamenti di civil law - che si limita ad attestarne la provenienza dalla persona che l'ha apposta e che, negli ordinamenti di common law, pu\u00f2 essere fatta dal \"notary public\", figura diversa dal notariato libero di tipo latino dei paesi di civil law. Non \u00e8, quindi, un atto notarile il \"deed\", atto privato formale caratteristico degli ordinamenti di common law, nonostante taluni dizionari traducano impropriamente in italiano il termine con \"atto notarile\" o \"rogito\".\nOrdinamento italiano.\nNell'ordinamento italiano l'atto notarile ha efficacia di atto pubblico ai sensi dell'art. 2699 del Codice civile. \u00c8 il pi\u00f9 diffuso e importante tra gli atti pubblici perch\u00e9 solo il notaio ha competenza generale a ricevere qualsiasi tipo di atto mentre gli altri pubblici ufficiali autorizzati a rogare atti pubblici (ad esempio, l'ufficiale rogante) possono ricevere solo gli atti espressamente indicati dalle norme che conferiscono loro tale potest\u00e0.\nFormalit\u00e0 principali.\nLa formazione degli atti notarili \u00e8 disciplinata dalla legge 16 febbraio 1913, n. 89 (cosiddetta \"legge notarile\") la quale prescrive, fra l'altro, che l'atto notarile sia redatto a mano, a macchina o a stampa e che, in ogni caso, il notaio provveda personalmente alla redazione o diriga la stessa, in ogni suo momento, allorch\u00e9 l'abbia demandata a persona di sua fiducia.\nSecondo la legge notarile, l'atto notarile deve essere ricevuto in presenza delle parti e, in alcuni casi, di almeno due \"testimoni\". Dopo le modifiche introdotte dalla legge 28 novembre 2005, n. 246, la presenza dei testimoni \u00e8 richiesta solo per gli atti di donazione, le convenzioni matrimoniali e loro modificazioni e per le dichiarazioni di scelta del regime di separazione dei beni, nonch\u00e9 qualora anche una sola delle parti non sappia o non possa leggere e scrivere ovvero una parte o il notaio ne richieda la presenza; a questi si aggiungono i casi in cui disposizioni di legge richiedono la presenza dei testimoni per specifici atti (ad esempio, l'art. 603 del Codice civile per il testamento pubblico). Il notaio deve essere certo dell'identit\u00e0 personale delle parti, anche avvalendosi di due \"fidefacienti\" da lui conosciuti, che possono coincidere con i testimoni. I testimoni e i fidefacienti devono essere maggiorenni, cittadini della Repubblica Italiana o stranieri in essa residenti, avere la capacit\u00e0 di agire e non essere interessati nell'atto.\nContenuto.\nSecondo l'art. 51 della legge 89/1913 l'atto notarile deve recare l'intestazione \"REPUBBLICA ITALIANA\" e contenere:"}
{"id": "1831727", "revid": "287204", "url": "https://it.wikipedia.org/wiki?curid=1831727", "title": "Thane", "text": "Thane (o Thana, Tanna) \u00e8 una suddivisione dell'India, classificata come \"municipal corporation\", di 1.261.517 abitanti, capoluogo del distretto di Thane, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su). Fa parte della grande conurbazione di Mumbai, e rispetto alla stessa \u00e8 localizzata a Nord-Est.\nGeografia fisica.\nLa citt\u00e0 \u00e8 situata a 19\u00b0 11' 60 N e 72\u00b0 58' 0 E e ha un'altitudine di 8 .\nStoria.\nMarco Polo ha scritto di questa localit\u00e0:\nSociet\u00e0.\nEvoluzione demografica.\nAl censimento del 2001 la popolazione di Thane assommava a 1.261.517 persone, delle quali 674.660 maschi e 586.857 femmine. I bambini di et\u00e0 inferiore o uguale ai sei anni assommavano a 156.685, dei quali 81.806 maschi e 74.879 femmine. Infine, coloro che erano in grado di saper almeno leggere e scrivere erano 981.065, dei quali 554.589 maschi e 426.476 femmine."}
{"id": "1831728", "revid": "338340", "url": "https://it.wikipedia.org/wiki?curid=1831728", "title": "Philip Wharton, IV barone Wharton", "text": "Vita.\nDurante la guerra civile, bench\u00e9 aristocratico e pari del regno d'Inghilterra, si schier\u00f2 dalla parte dei parlamentari, svolgendo svariati incarichi, tra cui soldato, diplomatico e politico. Nel giugno 1642 fu nominato dal Parlamento inglese \"Lord Lieutenant of Buckinghamshire\". Puritano, era grande amico di Oliver Cromwell, al quale si era avvicinato dopo frequenti dissapori con la corte di Carlo I Stuart. Nel 1676 fu catturato e imprigionato nella Torre di Londra. Lasciata la torre, nel 1685 fugg\u00ec, sotto il regno di Giacomo II per riparare nei Paesi Bassi presso Guglielmo III.\nPadre di Thomas Wharton, I marchese di Wharton.\nSia il barone che le sue figlie furono ritratti dal pittore ufficiale di corte a Londra, Antoon van Dyck."}
{"id": "1831730", "revid": "1996533", "url": "https://it.wikipedia.org/wiki?curid=1831730", "title": "Dolce", "text": "Il dolce \u00e8 uno dei cinque gusti fondamentali, quasi universalmente considerato una sensazione piacevole: i cibi ricchi di carboidrati semplici, come gli zuccheri, sono normalmente associati alla dolcezza; esistono anche alcune molecole di origine naturale o di invenzione umana che vengono percepite come dolci a concentrazioni molto inferiori e possono essere utilizzate come dolcificanti ipocalorici; infine, alcune sostanze, pur non attivando direttamente i recettori del dolce possono modificarne la percezione.\nDescrizione.\nLa sensibilit\u00e0 chimica della percezione del dolce, che varia per individui e specie, \u00e8 stata compresa solo in tempi recenti. Il modello teorico correntemente accettato coinvolge molteplici siti di legame tra i recettori e la sostanza dolce. Alcuni studi indicano che la sensibilit\u00e0 agli zuccheri e al dolce abbia radici evoluzionistiche molto antiche, gi\u00e0 presenti come chemiotassi persino nei batteri mobili quali l'Escherichia coli. I neonati dimostrano di preferire i cibi ad alta concentrazione di zuccheri e, in particolare, preferiscono le soluzioni pi\u00f9 dolci del lattosio, lo zucchero che si trova nel latte materno.\nLa soglia di percezione per il dolce \u00e8 la pi\u00f9 alta tra i gusti fondamentali, venendo attivata a circa 1 parte su 200 di zucchero in soluzione. Per confronto, l'amaro, che ha la soglia di sensibilit\u00e0 pi\u00f9 bassa, viene gi\u00e0 percepito per 1 parte su 2 milioni di chinino in soluzione. Nell'ambiente naturale ove si evolse la specie umana il dolce era un indicatore di ricchezza nutrizionale del cibo, mentre l'amaro era associato alla tossicit\u00e0. L'alta soglia di percezione del dolce avrebbe quindi predisposto i primati e ominidi, nostri antenati, a ricercare i cibi dolci e nutrienti e ad evitare i cibi amari. Anche tra i primati mangiatori di foglie esiste la tendenza a preferire le foglie giovani, pi\u00f9 ricche in proteine e pi\u00f9 povere in sostanze tossiche, alle foglie mature. Il gusto per il dolce ha quindi un'antica origine evoluzionistica, poich\u00e9, nonostante l'elaborazione dei cibi abbia cambiato le abitudini di consumo, la fisiologia umana \u00e8 rimasta per lo pi\u00f9 inalterata.\nEsempi di sostanze dolci.\nDisparate sostanze chimiche, quali gli aldeidi e i chetoni sono dolci. Tra le pi\u00f9 comuni sostanze di origine biologica tutti i carboidrati semplici sono, almeno leggermente, dolci. Il saccarosio, ovvero il normale zucchero, viene utilizzato in soluzione come riferimento per valutare la dolcezza relativa delle altre sostanze; in questa scala empirica la sua dolcezza viene convenzionalmente fissata a 1. Il fruttosio invece \u00e8 pi\u00f9 dolce, misurando 1,7 sulla stessa scala; la sua dolcezza dipende per\u00f2 dalla temperatura: gi\u00e0 a 60 \u00b0C risulta meno dolce del saccarosio. Alcuni amminoacidi sono moderatamente dolci: in particolare l'alanina, la glicina e la serina sono i pi\u00f9 dolci; al contempo altri amminoacidi sono percepiti sia dolci che amari.\nAlcune piante producono dei glicosidi che sono dolci a concentrazioni molto pi\u00f9 basse dello zucchero. Il pi\u00f9 comune \u00e8 la glicirrizina, la componente dolce della liquirizia, circa 30 volte pi\u00f9 dolce del saccarosio. Un altro esempio importante \u00e8 lo steviolo, prodotto dalla stevia, una pianta sudamericana, circa 250 volte pi\u00f9 dolce del saccarosio. Un altro potente dolcificante reperibile in natura \u00e8 la taumatina, una proteina contenuta nel frutto del Thaumatococcus daniellii (\"katemfe\"), una pianta africana, con azione dolcificante lenta ma persistente. La brazzeina, altra proteina estratta da una pianta africana, \u00e8 2000 volte pi\u00f9 dolce del glucosio, mantenendo per\u00f2 le caratteristiche di pienezza del sapore e azione dolcificante pi\u00f9 simili al saccarosio. Alcune sostanze artificiali possono arrivare ad essere perfino molte migliaia di volte pi\u00f9 dolci dello zucchero, pur essendo non tossiche, come il neotamo che pu\u00f2 arrivare ad essere fino a 13000 volte pi\u00f9 dolce del glucosio. Anche l'uovo di gallina contiene una proteina dolce: la lisozima.\nPersino alcune molecole inorganiche sono dolci, tra queste il cloruro di berillio e l'acetato di piombo. Quest'ultimo potrebbe aver contribuito agli avvelenamenti da piombo nell'aristocrazia dell'antica Roma: all'epoca veniva preparata una bevanda, la \"sapa\", bollendo il vino inacidito (contenente acido acetico) in recipienti di piombo. Centinaia di sostanze di sintesi sono noti per essere dolci, tuttavia solo una piccola percentuale \u00e8 accettata come dolcificante per uso alimentare. Ad esempio, il cloroformio, il nitrobenzene e il glicole etilenico sono dolci ma tossici. Nel 2005 sono 7 i dolcificanti artificiali utilizzati frequentemente: saccarina, ciclamato, aspartame. acesulfame K, sucralosio, alitame e neotame. Il ciclamato \u00e8 tuttavia bandito negli Stati Uniti d'America, mentre la saccarina \u00e8 fortemente regolamentata.\nModificatori di dolcezza.\nAlcune sostanze possono modificare la percezione del dolce, aumentandolo in maniera sinergica o inibendolo. Tra gli inibitori, il pi\u00f9 importante da un punto di vista commerciale \u00e8 il Lactisolo (acido 2-(4-metossifenossi)-proprionico), prodotto dalla Domino Sugar. Viene utilizzato in alcune confetture di frutta per mitigare il sapore dolce in modo da far risaltare il gusto della frutta. Due prodotti naturali hanno propriet\u00e0 analoghe: l'acido gimnemico, estratto dalle foglie di un rampicante indiano, la \"Gymnema sylvestre\", e la zizifina, dalle foglie del giuggiolo cinese (\"Ziziphus jujuba\"). L'acido gimnemico \u00e8 stato pubblicizzato dalla erboristica come terapia per la bulimia di dolci e il diabete mellito\nAll'inverso, alcune proteine vegetali, senza essere di per s\u00e9 dolcificanti, inibiscono la percezione di sapori normalmente aspri o amari, rendendoli dolci al palato. \u00c8 notevole il caso della miracolina e la curculina, La miracolina \u00e8 insapore, mentre la curculina \u00e8 leggermente dolce; ma l'effetto sul sapore pi\u00f9 importante delle due sostanze \u00e8 di alterare la percezione dei sapori per circa un'ora.\nI recettori del dolce.\n\u00c8 noto da lungo tempo che il dolce viene percepito dai bottoni gustativi, situati sulle papille, e che tale percezione pu\u00f2 essere stimolata da una grande variet\u00e0 di sostanze chimiche. Tuttavia il meccanismo molecolare \u00e8 rimasto a lungo oscuro, tanto che ancora negli anni 1990 non era chiaro se esistesse un unico tipo di recettore del dolce.\nLa principale svolta nella comprensione della percezione del dolce avvenne nel 2001, quando degli esperimenti sui topi provarono come animali con diverse versioni del gene T1R3 esibiscano diversi livelli di preferenza per i cibi dolci. Ricerche successive hanno dimostrato che la proteina T1R3 forma un complesso con la proteina T1R2 per formare un recettore accoppiato a proteine G responsabile della percezione del dolce nei mammiferi.\nLa percezione del dolce differisce fortemente tra specie animali diverse. Ad esempio, \u00e8 molto variabile all'interno dell'ordine dei primati: le scimmie del nuovo mondo non percepiscono l'aspartame come dolce a differenza delle scimmie dell'Africa e Asia, delle scimmie antropomorfe e dell'uomo. I felini, e in particolare i gatti non percepiscono affatto il dolce.\nMeccanismo di percezione del dolce.\nPer depolarizzare la cellula sensibile, al fine di provocare la risposta sensoriale, la fisiologia umana utilizza diversi meccanismi di percezione per ogni gusto fondamentale. Le molecole dolci, in particolare, si legano ai recettori specifici causando un cambiamento della configurazione della molecola. Questo cambiamento attiva la proteina G, gustducina, che a sua volta attiva l'adenilato ciclasi. L'adenilato ciclasi agisce da catalizzatore per la conversione di ATP in adenosina monofosfato ciclico (cAMP). Le molecole di cAMP attivano l'enzima chinasi che provoca la fosforilazione e la chiusura di un canale ionico del potassio.\nEffetti cognitivi.\nIl colore del cibo pu\u00f2 modificare la percezione della dolcezza di un cibo. Aggiungere del colorante rosso ad una bibita ne fa aumentare la dolcezza percepita fino al 2-10% in pi\u00f9 rispetto ad una bibita di colore meno intenso ma contenente l'1% in pi\u00f9 di zucchero. Si ritiene che l'effetto del colore sia legato alla \"aspettativa cognitiva\".\nGli odori dolci possono venire confusi con il sapore dolce dalla memoria, facendo ricordare un cibo pi\u00f9 dolce di quanto non fosse."}
{"id": "1831732", "revid": "1310927", "url": "https://it.wikipedia.org/wiki?curid=1831732", "title": "Bakersfield Brigade", "text": "Il Bakersfield Brigade \u00e8 una societ\u00e0 calcistica statunitense fondata nel 2005. La squadra milita nella Premier Development League (PDL) e disputa le partite casalinghe di campionato al Bakersfield Christian HS Stadium di Bakersfield (California).\nAllenatore del Brigade \u00e8 Francisco Gomez, ex-giocatore dei Kansas City Wizards, club della Major League Soccer (MLS).\nEric Wynalda, uno dei pi\u00f9 forti calciatori statunitensi di sempre, ha fatto parte sia della dirigenza (come direttore tecnico) che della squadra, diversi anni dopo aver appeso le scarpe al chiodo.\nStoria.\nIl Bakersfield Brigade debutta nella PDL nel 2005, sotto la guida del coach Jay Gore. Durante la sua prima stagione, la squadra ottiene risultati migliori in trasferta che in casa, riuscendo anche a battere a domicilio il quotato Southern California Seahorses. Il Brigade chiude per\u00f2 questa stagione appena al quinto posto, mancando quindi la qualificazione ai play-off.\nNel 2006 la storia si ripete: alle ottime prestazioni in trasferta, si alternano dei pessimi risultati casalinghi, che condannano il Brigade al settimo posto in classifica alla fine della regular season.\nNella stagione 2007 la panchina della squadra di Bakersfield viene affidata a Francisco Gomez. Il cambio di allenatore sembra dare i suoi frutti, infatti il Brigade si qualifica per la prima volta nella sua storia alla US Open Cup. Il sogno di vincere la coppa per\u00f2 si infrange presto, in seguito alla sconfitta per 2-0 contro il Portland Timbers, una squadra di categoria superiore. Allo stesso modo, un finale di stagione disastroso (sei sconfitte in sette incontri) impedisce al Bakersfield di qualificarsi per i playoff."}
{"id": "1831736", "revid": "110157", "url": "https://it.wikipedia.org/wiki?curid=1831736", "title": "Boobam", "text": "I Boobams sono strumenti musicali a percussione, speciali tamburi dotati di altezze determinate, a differenza della maggior parte dei membranofoni, e vengono anche definiti \"bongo intonati.\"\nSono costituiti da un fusto ricavato da canne di bamb\u00f9 naturale (il nome boobam \u00e8 l'inversione sillabica di bamb\u00f9) di largo diametro (sui 15\u00a0cm), proveniente dalle isole del Pacifico. I fusti hanno lunghezze diverse che ne determinano l'altezza. Si sono diffusi soprattutto negli anni '50 e '60, e furono utilizzati da batteristi e percussionisti, tra cui Shelly Manne. I boobam possono essere ascoltati nel brano di Frank Zappa \"The Clap\" tratto dall'album Chunga's Revenge, suonati dallo stesso Zappa.\nSono considerati l'antenato dei moderni octoban."}
{"id": "1831743", "revid": "287204", "url": "https://it.wikipedia.org/wiki?curid=1831743", "title": "Divisione di Basti", "text": "La divisione di Basti \u00e8 una divisione dello stato federato indiano dell'Uttar Pradesh, di 5.532.020 abitanti. Il suo capoluogo \u00e8 Basti.\nLa divisione di Basti comprende i distretti di Basti, Sant Kabir Nagar e Siddharthnagar."}
{"id": "1831745", "revid": "1409389", "url": "https://it.wikipedia.org/wiki?curid=1831745", "title": "Manganina", "text": "La manganina \u00e8 una lega trivalente composta da rame (84%), manganese (12%) e nichel (4%). \u00c8 usata per costruire resistenze (resistori) di elevata precisione grazie ad un basso coefficiente di variazione della resistivit\u00e0 (coefficiente che misura la variazione di resistenza al variare della temperatura). Quando la corrente attraversa un resistore per l\u2019effetto Joule provoca un aumento di temperatura e la resistenza stessa subisce una variazione (in genere un aumento) che ne falsa artificialmente il valore: la variazione \u00e8 direttamente proporzionale al coefficiente di temperatura del materiale.\nQuesta lega \u00e8 abbastanza facile da trafilare (ridurre in fili sottilissimi) e non \u00e8 facilmente ossidabile dall'ambiente. La manganina possiede anche l'importante caratteristica d'avere il potenziale elettrico quasi nullo rispetto al rame.\nIl nome \"manganina\" \u00e8 un nome commerciale.\nEsistono altre leghe con caratteristiche simili tra cui la costantana (rame 60%, nickel 40% e tracce di manganese), nichelina (rame 60%, zinco 20% e nickel 20%) e nichelcromo (nichel 60% cromo 40%).\nDiamo ora alcuni dati indicativi, visto che anche piccole variazioni della composizione della lega possono produrre rilevanti variazioni nelle caratteristiche di queste leghe.\nCome si pu\u00f2 vedere il coefficiente di variazione della temperatura della manganina \u00e8 circa 400 volte pi\u00f9 piccolo di quello dei conduttori comuni.\nPer chiarire il concetto facciamo un esempio.&lt;br&gt;\nUna resistenza \u00e8 percorsa da una corrente (il fenomeno non \u00e8 molto diverso nel caso che la corrente sia continua o sia alternata). La corrente, attraversando il materiale che costituisce la resistenza, dissipa della potenza, (questo fenomeno \u00e8 chiamato effetto Joule) e dopo un certo tempo la nostra resistenza avr\u00e0 dissipato dell'energia (energia elettrica). L'energia dissipata \u00e8 calore, che in parte viene disperso nell'ambiente circostante, ed in parte fa aumentare la temperatura della nostra resistenza. La resistenza, per effetto della temperatura che \u00e8 sicuramente aumentata (in questo caso dovuto al calore autoprodotto), varia il proprio valore e la variazione dipende dal coefficiente di variazione della resistivit\u00e0 moltiplicato per la variazione della temperatura che il resistore ha subito.\nPer cui, a parit\u00e0 di tutti gli altri parametri, se una resistenza composta di rame del valore di 1.000 \u03a9 attraversata (o meno) da una corrente elettrica subisce un aumento di resistenza di 4 \u03a9 (passando da 1.000 \u03a9 a 1.004 \u03a9); una resistenza composta di manganina del valore di 1.000 \u03a9 subisce un aumento di resistenza di 0.01 \u03a9 (4/400 = 0.01) passando da 1.000 \u03a9 a 1.000,01 \u03a9). \nIl riscaldamento per effetto Joule provoca un innalzamento della temperatura rispetto a quella dell'ambiente, che a sua volta pu\u00f2 cambiare e influire sul valore delle resistenze. "}
{"id": "1831746", "revid": "1494169", "url": "https://it.wikipedia.org/wiki?curid=1831746", "title": "Georgiana", "text": ""}
{"id": "1831749", "revid": "287204", "url": "https://it.wikipedia.org/wiki?curid=1831749", "title": "Divisione di Chitrakoot", "text": "La divisione di Chitrakoot \u00e8 una divisione dello stato federato indiano dell'Uttar Pradesh, di 4.052.050 abitanti. Il suo capoluogo \u00e8 Chitrakoot Dham.\nLa divisione di Chitrakoot comprende i distretti di Banda, Chitrakoot, Hamirpur e Mahoba."}
{"id": "1831759", "revid": "272334", "url": "https://it.wikipedia.org/wiki?curid=1831759", "title": "Colpo (golf)", "text": ""}
{"id": "1831760", "revid": "767487", "url": "https://it.wikipedia.org/wiki?curid=1831760", "title": "Sesso debole?", "text": "\"Sesso debole? (The Opposite Sex)\" \u00e8 un film del 1956 diretto da David Miller.\n\u00c8 il remake di \"Donne\", film del 1939: nel film diretto da George Cukor tutto il cast era composto da donne. Gli uomini della storia venivano visti solo attraverso i dialoghi e i racconti delle protagoniste del film. Le interpreti principali erano Norma Shearer, Joan Crawford e Rosalind Russell.\nLa commedia di Clare Boothe Luce venne ripresa nel 2008 con un \"remake\" diretto da Diane English, intitolato \"The Women\". Le protagoniste erano interpretate da Meg Ryan, Annette Bening e Eva Mendes.\nTrama.\nKay \u00e8 sposata da dieci anni con Steve, un produttore teatrale e non pensa alla promettente carriera di cantante che ha lasciato per lui. \nUna cara amica per\u00f2 scopre che Steve ha una relazione con Crystal, una ballerina. Inizialmente convinta che si tratti solo di pettegolezzi provocati dall'invidia, una volta scoperta la verit\u00e0 decide di andare a Reno per divorziare, dove incontra altre donne nella sua stessa situazione che l'aiutano a superare questo difficile momento. \nDopo il divorzio Kay torna a cantare ottenendo subito un incredibile successo che le permette di superare il dispiacere dovuto dalla notizia del matrimonio di Steve con Crystal.\nGrazie alle amiche riesce per\u00f2 a scoprire il carattere arrivista e ipocrita della rivale ma soprattutto che Steve \u00e8 ancora innamorato di lei, che non ha mai smesso di amarlo.\nProduzione.\nIl film fu prodotto dalla MGM, girato negli studi della Metro-Goldwyn-Mayer Studios - 10202\u00a0W. Washington Blvd. a Culver City.\nDistribuzione.\nDistribuito dalla MGM, il film fu presentato in prima il 26 ottobre 1956.\nData di uscita.\nIMDb\nAlias"}
{"id": "1831761", "revid": "1805885", "url": "https://it.wikipedia.org/wiki?curid=1831761", "title": "Tubicinella", "text": "Tubicinella \u00e8 un genere di Crostacei Balanomorfi della famiglia Platylepadidae, cui appartengon almeno due specie, \"Tubicinella major\" e \"Tubicinella trachealis\"\nBiologia.\nVivono come parassiti commensali dei Cetacei. In particolare, \"T. major\" vive solo sulle balene australi (\"Eubalaena australis\")."}
{"id": "1831762", "revid": "287204", "url": "https://it.wikipedia.org/wiki?curid=1831762", "title": "Divisione di Devipatan", "text": "La divisione di Devipatan \u00e8 una divisione dello stato federato indiano dell'Uttar Pradesh, di 8.009.988 abitanti. Il suo capoluogo \u00e8 Gonda.\nLa divisione di Devipatan comprende i distretti di Bahraich, Balrampur, Gonda e Shravasti."}
{"id": "1831763", "revid": "767487", "url": "https://it.wikipedia.org/wiki?curid=1831763", "title": "Edgar Winter", "text": "Biografia.\nHa ottenuto un significativo successo negli anni settanta e ottanta. \u00c8 un tastierista, cantante, sassofonista e percussionista, orientato su stili come jazz, blues e rock. Edgar \u00e8 il fratello minore di Johnny Winter, altro musicista di successo. Come il fratello, anche Edgar \u00e8 affetto da albinismo. \u00c8 un membro della chiesa di Scientology.\nNel 1973 il singolo \"Frankenstein\" generato dal progetto The Edgar Winter Group arriva in prima posizione nella Billboard Hot 100 e in Canada."}
{"id": "1831767", "revid": "272334", "url": "https://it.wikipedia.org/wiki?curid=1831767", "title": "Pitching", "text": ""}
{"id": "1831770", "revid": "272334", "url": "https://it.wikipedia.org/wiki?curid=1831770", "title": "Chipping", "text": ""}
{"id": "1831772", "revid": "1305772", "url": "https://it.wikipedia.org/wiki?curid=1831772", "title": "Sesso debole", "text": ""}
{"id": "1831774", "revid": "244558", "url": "https://it.wikipedia.org/wiki?curid=1831774", "title": "Personaggi di D.Gray-man", "text": "Questa \u00e8 la lista dei personaggi di \"D.Gray-man\", manga di Katsura Hoshino. Essi compaiono anche nella serie televisiva anime da esso tratta.\nProtagonisti.\nAllen Walker.\nProtagonista della storia, \u00e8 il primo Esorcista di cui facciamo conoscenza all'inizio del manga. Ragazzo di buon cuore e dall'animo gentile, fu cresciuto fin da piccolo da Mana Walker, che lo trov\u00f2 il 25 dicembre abbandonato dai suoi veri genitori a causa della sua mano deforme. Considerava Mana come un padre effettivo, ma dopo la sua morte la tristezza di Allen richiama il Conte del Millennio, che gli propone di trasformare il defunto padre in un Akuma. Ma una volta trasformato, Mana maledice Allen, facendo s\u00ec che la sua Innocence si manifesti e consentendogli di riconoscere gli Akuma tramite l'occhio sinistro, anche se questi si presentano sotto le spoglie del corpo umano che le cela. Quando Road gli metter\u00e0 fuori uso l'occhio, si sentir\u00e0 indifeso e Lavi gli ricorder\u00e0 cosa comporta essere esorcisti. In seguito, nel Castello di Crowley, la maledizione si far\u00e0 pi\u00f9 forte, il potere dell'occhio si evolver\u00e0, assumendo la forma di un monocolo che pu\u00f2 intercettare Akuma nel raggio di 300 metri inizialmente, poi sar\u00e0 anche in grado di avvertire la loro presenza anche da distanze maggiori. Oltre all'occhio, Allen pu\u00f2 contare anche sul suo braccio sinistro, quello della mano deforme, che \u00e8 in grado di trasformarsi in una letale arma anti-Akuma.\nLa sua Innocence col passare del tempo continuer\u00e0 ad evolversi, raggiungendo alla fine la sua vera forma, il . In questa forma, molto pi\u00f9 stabile e forte della precedente, Allen \u00e8 ricoperto da un mantello bianco estendibile che all'occasione pu\u00f2 essere usato come scudo contro qualsiasi attacco. Dal mantello si snoda un cappuccio a cui \u00e8 collegata una maschera simile a quelle del Carnevale di Venezia in grado di cambiare forma, passando da uno sguardo piangente ad uno sorridente. Il mantello e la maschera sembrano inoltre avere volont\u00e0 proprie e possono operare anche quando non addosso ad Allen.\nL'arma pi\u00f9 forte del Crown Clown \u00e8 una spada uguale a quella posseduta dal Conte del Millennio ma dai colori ad essa invertiti. La spada non \u00e8 altro che un'ulteriore trasformazione del braccio sinistro di Allen e possiede il potere di \"esorcizzare\", cio\u00e8 eliminare i demoni presenti dentro il corpo di una persona, come per esempio nel caso dei Noah. L'arma non \u00e8 tuttavia in grado di fare alcun danno ad un essere umano normale, in quanto i suoi effetti valgono solo sui demoni. Per ottenere la spada Allen ha dovuto portare il tasso di compatibilit\u00e0 con la sua Innocence sopra il 100%, cosa che potrebbe farlo diventare un generale.\nL'Innocence di Allen \u00e8 di tipo parassita e risiede nel suo braccio sinistro, quello impiegato per combattere contro gli Akuma. Evocandola, inizialmente, l'Innocence trasformava interamente il braccio rendendolo pi\u00f9 voluminoso e ricoprendolo da una specie di corazza. Dopo l'evoluzione al Crown Clown, una forma pi\u00f9 stabile, tuttavia, l'unica parte che si trasforma sono le dita, che prendono una forma pi\u00f9 tagliente ed allungata. Il braccio destro, al contrario, \u00e8 infestato dall'Innocence e gli permette di lanciare una \"cinghia\" per aggrapparsi a qualcosa o per colpire qualcuno. Questo dualismo fra le due braccia \u00e8 un elemento ricorrente nella serie e rappresenta la doppia natura di Allen, da una parte esorcista che dedica la sua vita agli Akuma, e dall'altra essere umano con dei sentimenti che lo spingono a proteggere i propri cari.\nAllen ha un buon rapporto con tutti gli esorcisti, finders e scienziati all'interno dell'Ordine Oscuro. Litiga spesso con Kanda, con il quale si trova in disaccordo fin dal primo momento in cui lo vede, ed \u00e8 molto legato a Linalee, della quale sente il richiamo quando si trova in pericolo e condivide il sogno della \"Fine del Mondo\". Tiene molto anche a Lavi, il giovane allievo di Bookman. \u00c8 sempre generoso e disponibile, pronto ad aiutare chiunque abbia bisogno di aiuto. Tende a tirare fuori il suo lato pi\u00f9 infantile e litigioso con Kanda e a volte deve rassicurare gli altri, dimostrando una tempra forte e decisa.\nUna volta che ritorner\u00e0 nella sede dell'Ordine Oscuro, Komui e altri scienziati ipotizzeranno che Mana, suo padre adottivo, era un Noah, precisamente il Quattordicesimo. Nonostante questo Allen decide di continuare a credere nel suo defunto padre, anche se con un po' di scetticismo. In seguito Cross gli riveler\u00e0 che Mana era il fratello maggiore del Quattordicesimo, e che in Allen era stata impiantata la memory di quest'ultimo, cosa che col tempo lo trasformer\u00e0 in un Noah e lo costringer\u00e0 ad uccidere qualcuno che ama. A questo proposito, se il Quattordicesimo prender\u00e0 il sopravvento su di lui, Allen chiede ai propri compagni di ucciderlo. A questa dichiarazione rimangono tutti scioccati, specialmente Linalee e Komui. Durante una missione a Parigi, in uno scontro con un akuma di livello quattro, si auto-trafigge con Crown Clown. Il 14\u00b0 Noah prende il sopravvento su di lui per qualche istante ma, grazie a Kanda che lo chiama \"mammoletta idiota\" torna in s\u00e9. Attualmente, ha una cicatrice che corre dalla spalla destra per tutto il busto a causa di Crown Clown.\nDopo la missione a Parigi, il Quattordicesimo prende il sopravvento su di lui ancora un'ulteriore volta. Questo succede dopo un sogno 'futuristico' del protagonista, nel quale si ritrova infilzato con la sua stessa spada, mentre Mana lo chiama, dicendo che qualcuno lo attendeva. Durante tutto il sogno, gli ideogrammi che compongono il nome di Allen scompaiono, come se Mana lo stesse sostituendo con qualcun altro. Al risveglio ha le sembianze del Quattordicesimo e pure gli occhi iniziano a cambiare colore. Alla vista di Linalee per\u00f2, torna subito normale. Link, fuori dalla stanza nella quale lui dorme, in quel momento, lo minaccia di dire a Komui che si trova in una stanza chiusa con Linalee, se non apre subito la porta.\nLenalee Lee.\n\u00c8 la sorella minore di Komui Lee. La sua arma anti-Akuma sono i suoi stivali, chiamati , che le permettono di muoversi a grande velocit\u00e0 (nella loro seconda forma anche alla velocit\u00e0 del suono) e sferrare forti calci, in grado di spezzare a met\u00e0 le spesse corazze degli Akuma. \u00c8 una ragazza con lunghi capelli neri (che diventeranno corti ad un certo punto della serie) e una gran dose di pazienza! \u00c8 l'elemento neutrale del gruppo in quanto cerca sempre di fare da paciere tra Kanda e Allen, ovviamente tenendo d'occhio anche Lavi e Komui. Ha un forte senso dell'amicizia ed \u00e8 una persona molto gentile, che farebbe di tutto per i suoi amici. Per loro infatti ha anche rischiato la vita, combattendo contro un Akuma di terzo livello; se non fosse stato per la sua Innocence che l'ha salvata sarebbe sicuramente morta per via dell'attrito dell'aria. Lenalee viveva con i genitori fino a quando questi sono stati uccisi in un attacco violento di alcuni Akuma. Venne salvata e successivamente fu portata nel Quartier Generale degli Esorcisti, dal momento che era stata riconosciuta compatibile con l'Innocence presente nel luogo dell'attacco degli Akuma. All'inizio nel Castello si sentiva sola ed era triste per la morte dei suoi genitori, ma poi il fratello entr\u00f2 a far parte dell'Ordine Oscuro, permettendole cos\u00ec di ricominciare la sua vita con accanto l'unico parente rimastole.\nPerde la propria innocence durante il combattimento contro un akuma di livello 3 lungo la navigata in mare aperto verso Edo (il nome antico di Tokyo). Durante il combattimento ad Edo con il Conte e i Noah, la sua Innocence la protegge ancora, assumendo di nuova la forma di un tipo sconosciuto, cristallo. Tutto ci\u00f2 incuriosisce il Conte, che la attacca credendo che lei possa essere il Cuore dell'Innocence. In quel momento arriva Allen, che la salva e protegge. Dopo il combattimento, mentre sia lei che i compagni credevano di essere al sicuro, il Conte intrappola Lenalee, Allen, Lavi, Kanda, Crowley e Chaoji all'interno dell'Arca di Noah. Durante tutto il tragitto che li porter\u00f2 all'unica porta in grado di farli uscire, lei ed Allen sono molto vicini. Nel momento in cui Allen inizia il combattimento con Tyki Mikk, il ragazzo le chiede persino di credere in lui. Quando finalmente credevano di essere salvi e Lavi si era allontanato per constatare che la porta di Road fosse ancora in cima alla torre, Lenalee intuisce che Allen non ha intenzione di andare con loro. Lui le spiega che vuole tornare indietro a cercare i compagni dispersi e Lenalee afferma che lui sia crudele a dire certe cose con un sorriso, ma che per\u00f2 lo capisce, che anche lei avrebbe fatto la stessa cosa.\nOgni volta che \u00e8 in pericolo pensa sempre ad Allen e ripensa a tutto quello che \u00e8 successo quando era insieme a lui. Allen la sente ogni volta: si pu\u00f2 dire quindi che Lenalee sembra provare qualcosa di profondo per Allen, confermato dall'autrice nel volume speciale CharaGray, nel quale, rispondendo ad un'intervista, Lenalee afferma che il suo tipo ideale dovrebbe avere molte caratteristiche tipiche di Allen. Lo stesso Komui, ascoltando l'intervista, capir\u00e0 che la sorella si sta riferendo proprio ad Allen. \n\u00c8 dunque chiaro che i due sono legati da qualcosa che probabilmente avr\u00e0 molta importanza per la storia.\nProva amicizia verso tutti quelli che conosce. Ad un certo punto della storia spiega ad Allen che per lei le persone che conosce rappresentano il \"Mondo\" e senza di essere probabilmente lei stessa cesserebbe di esistere. Su questo ragionamento si pu\u00f2 dire che anche Allen lo fa solo verso Mana.\nDopo svariato tempo che la ragazza rimane senza innocence, i suoi dark boots ritornano, assumendo per\u00f2 un nuovo aspetto. Per\u00f2 non sono cambiati solo esteriormente, infatti si sono trasformati in un nuovo tipo di Arma Anti-Akuma ovvero, il tipo Cristallo. Questa forma, al contrario delle altre due, utilizza il sangue del compatibile per tramutarsi in arma.\nAlla nuova sede dell'Ordine Oscuro, prima che Allen riveli di avere dentro di s\u00e9 le memory di un noah, Lenalee capisce subito che c'era qualcosa di strano di lui. Quando il ragazzo chieder\u00e0 di venir ucciso nel caso il 14\u00ba prendesse il sopravvento su di lui, rimane sconvolta.\nDopo svariati capitoli d'assenza, Lenalee fa la sua comparsa nel letto accanto a quello di Allen, nella stanza di quest'ultimo. Quando si sveglia, trova Allen con le sembianze del Quattordicesimo Noah ma, non appena lo chiama per nome, il ragazzo torna normale. \u00c8 molto preoccupata per lui, per quello che ha visto ma, nonostante questo, tace e non rivela ad Allen ci\u00f2 che ha visto.\nYuu Kanda.\nUn personaggio con una personalit\u00e0 piuttosto difficile: \u00e8 infatti scontroso, introverso e perennemente arrabbiato, tanto pi\u00f9 che \u00e8 il primo ad attaccare Allen quando questi si presenta al cancello dell'Ordine Oscuro. Subito tra i due nasce una rivalit\u00e0 piuttosto accesa, anche perch\u00e9 il giovane giapponese insiste sul fatto che Allen sia un \u201cmaledetto\u201d (infatti, quando Allen gli porge la mano con un \u201cPiacere di conoscerti\u201d, Kanda gli risponde con uno scortese \u201cFigurati se do la mano a un maledetto!\u201d). Oltre a ci\u00f2 considera i Finder delle semplici nullit\u00e0, sostituibili come degli oggetti, e le loro vite solo degli scudi per gli esorcisti in missione. Il caso vuole che la prima missione di Allen sia da eseguire proprio con lui ma, dal momento che non vi \u00e8 modo di discutere, Kanda mette subito in chiaro che gli esorcisti sono in piena guerra per la contesa dell'Innocence, e quindi per la buona riuscita della missione non esiter\u00e0 a lasciar morire chiunque costituisca un intralcio al compimento dell'incarico, Allen incluso (ci\u00f2 non toglie che finir\u00e0 per salvarlo lo stesso). Stranamente va d'accordo con Lavi, che lo chiama spesso per nome e ormai non fa pi\u00f9 caso alle sue minacce di morte, e anche con Linalee, che conosce sin da quando erano bambini. Sembra una persona fredda e distaccata ma durante la storia riveler\u00e0 un temperamento impulsivo e testardo, tenuto parzialmente sotto controllo da Linalee.\nLa sua Innocence \u00e8 sotto forma di una spada chiamata che gli permette di usufruire di sei attacchi diversi. Dei sei al momento solo tre sono stati mostrati. Possiede inoltre, una sorta di fattore rigenerante, che gli permette di curare i danni da lui subiti in pochissimo tempo, anche se mortali. Kanda \u00e8 uno dei personaggi pi\u00f9 misteriosi del manga. Sul petto presenta un tatuaggio a forma di fiore i cui petali sembrano rappresentare la vita rimastagli. Finora ne sono caduti solo 2. Nonostante il carattere scontroso sembra essere comunque legato a Lavi e Linalee.\nDurante lo scontro con Skin Boric nell'Arca di Noah, il tatuaggio sul suo petto diventa pi\u00f9 grande, insospettendo anche Allen. In seguito si scoprir\u00e0 che Kanda \u00e8 uno dei due soggetti prodotti dal progetto \"Second Exorcist\", un programma di ricerca volto alla preservazione dei compatibili tramite il trapianto dei loro cervelli in nuovi corpi artificiali svoltosi nove anni prima degli eventi narrati. Le sue capacit\u00e0 rigenerative derivano proprio dalla sua natura di apostolo artificiale. L'altro Second era Alma Karma.\nLavi.\n\u00c8 l'allievo di Bookman. \u00c8 chiamato Junior per differenziarlo dal suo maestro. Assiste l'Ordine Oscuro come storico e la sua arma anti-Akuma \u00e8 un martello che si ridimensiona secondo la sua volont\u00e0 e che, nonostante possa raggiungere dimensioni impressionanti, \u00e8 in grado di maneggiare con estrema facilit\u00e0 (sua esclusiva prerogativa, in quanto \u00e8 il compatibile dell'innocence; tutti gli altri risentirebbero del peso reale). Non essendo in grado di riconoscere gli Akuma come invece fa Allen grazie al suo occhio, vede tutti gli esseri umani che lo circondano come un pericolo per la propria incolumit\u00e0 e non si fida di nessuno, dal momento che tutti potrebbero nascondere dentro di s\u00e9 un Akuma. Non si sa nulla del suo passato se non che \u00e8 l'allievo del vecchio Bookman. Ha una misteriosa benda sull'occhio che non toglie mai, probabilmente neanche quando dorme. \"Lavi\"(49\u00ba nome) \u00e8 il nome che usa per farsi riconoscere in questa guerra, ma per ogni \"registrazione\" (chiamate \"Log\") utilizza un nome diverso, quello che usava nel Log precedente era \"Dick\".\nQuesto personaggio ha una grande conflitto dentro di s\u00e9. Si \u00e8 affezionato agli esorcisti, i suoi compagni, ma sa che non pu\u00f2 permettersi di provare un sentimento d'amicizia verso di loro, perch\u00e9, come gli disse il vecchio Panda \"Bookman non ha bisogno di un cuore\".\nNonostante ci\u00f2, \u00e8 grande amico di Allen, Lenalee, Crowley, Miranda e Kanda. Si diverte a chiamare quest'ultimo per nome, cio\u00e8 Yu, scatenando le sue ire. \u00c8 il comico del gruppo, sempre pronto a scherzare e far baldoria, nonostante in realt\u00e0 nasconda una personalit\u00e0 pi\u00f9 contorta.\nPer quel che riguarda Lenalee, si capisce gi\u00e0 dalla lotta contro l'akuma di terzo livello sul vascello diretto a Edo, che prova qualcosa nei suoi confronti: infatti si preoccupa perch\u00e9 una volta sconfitto il nemico, la ragazza non sta tornando, e fa di tutto per cercare di raggiungerla nonostante tutti i membri dell'equipaggio della nave tentino di fermarlo. Inoltre, nel quindicesimo volume, cerca di far tacere il sovrintendente Lvellie che costringe una Lenalee piangente ad andare a sincronizzarsi con l'innocence da Hebraska, dato che ha perso i suoi Dark Boots.\nOrdine Oscuro.\nL'Ordine Oscuro \u00e8 un organo militare sotto il controllo del Vaticano, istituito nel Nord Europa ai tempi della scoperta dell'Innocence, cento anni prima dei fatti narrati. La sua creazione segue una profezia scritta nell'ultima guerra per prevenire la fine del mondo. La loro missione principale ora sta nel recuperare l'Innocence sparsa in tutto il mondo. \u00c8 composto da esorcisti e personale di supporto. Sono presenti anche ispettori del vaticano. Ai vertici dell'Ordine oscuro vi sono i Comandanti Supremi da cui i Generali e il Supervisore ricevono direttive. L'Ordine Oscuro si divide in una fazione operativa e una fazione di supporto. La fazione operativa \u00e8 formata dai Generali, diretti superiori degli esorcisti, che per\u00f2 agiscono per lo pi\u00f9 da soli, e gli Esorcisti ognuno dei quali ha come maestro un generale, ma in sostanza ricevono gli ordini da Komui. La fazione di supporto, guidata dal Supervisore Komui Lee, invece si divide in due tipi, all'interno e all'esterno dell'Ordine. L'Ordine Oscuro ha infatti all'esterno varie succursali che fungono da supporto ai membri dell'Ordine in tutto il mondo (Sede Asia, Sede Medioriente, Sede Africa, Sede Nord America, Sede Sud America, Sede Oceania). Al suoi interno invece l'Ordine \u00e8 suddiviso in sette sezioni ognuna sotto il controllo di un caposezione. Compiti sono di monitoraggio del continente europeo e direzione delle varie succursali nel mondo. \nDi seguito le varie sezioni con le rispettive funzioni:\nKomui Lee.\n\u00c8 il fratello maggiore di Lenalee, entrato a far parte dell'Ordine Oscuro per stare accanto alla sorella. Scienziato geniale, \u00e8 il responsabile della supervisione di tutte le sezioni dell'Ordine Oscuro e dei centri sparsi per il mondo e riceve gli ordini direttamente dai Comandanti Supremi. \u00c8 inoltre in grado di riparare le armi anti-Akuma quando queste sono danneggiate.\n\u00c8 un grande amico di Hevraska, l'esorcista che custodisce le Innocence di cui non si conosce ancora il proprio compatibile. Inoltre pu\u00f2 anche essere definito uno \"scienziato pazzo\" anche perch\u00e9 possiede un laboratorio personale nella sede dell'ordine, dove spesso si sentono uscire strani versi e rumori; una delle sue pi\u00f9 \"importanti\" creazioni \u00e8 il robot Komurin, di cui ha realizzato diverse versioni, tra le quali la mini, che serve solo come apparecchio per le pulizie. \u00c8 l'unico parente vivente di Linalee, verso la quale nutre uno sconfinato amore fraterno che gli provoca frequenti e violenti attacchi di gelosia e iper-protettivit\u00e0.\nCelebre \u00e8 la sua reazione alla frase \"Linalee si sposa\" capace di svegliarlo dal sonno pi\u00f9 profondo, di solito con in mano un trapano gigante...\nBookman.\nNessuno conosce il suo vero nome. Tuttavia viene chiamato \u201cBookman\u201d perch\u00e9 \u00e8 l'unico a sapere veramente, tramite studi e ricerche di anni, come sono andati la storia e gli avvenimenti del passato. Oltre a padroneggiare l'Innocence e ad essere un ottimo esorcista, utilizza anche la tecnica dell'agopuntura per curare gli esorcisti feriti: la sua prima apparizione infatti, avviene mentre cura l'occhio ferito di Allen. La sua innocence si chiama \"Heaven Compass\" (\"Aghi della Divina Provvidenza\"), che consiste in un set di aghi da agopuntore, che lui pu\u00f2 dirigere telecineticamente. Da Lavi viene chiamato Panda per i suoi occhi sempre cerchiati di scuro.\nMiranda Lotto.\nFa la sua prima apparizione in una citt\u00e0 in cui continua a ripetersi il medesimo giorno, nell'anime si fa riferimento a questo giorno come \"28 ottobre 18??\", nel manga invece il giorno in cui Miranda resta \"intrappolata\" \u00e8 il \"9 ottobre\".\nI primi a conoscerla sono Allen e Linalee, mandati in missione proprio per indagare sulla stranezza di quella citt\u00e0. Miranda \u00e8 insicura, delusa di se stessa e depressa, e ci\u00f2 sar\u00e0 in parte la causa scatenante del riavvolgimento continuo del tempo nel suo paese: infatti, si scoprir\u00e0 che lei \u00e8 compatibile con l'Innocence, localizzata nel suo orologio a pendolo, e la sua capacit\u00e0 \u00e8 quella di manipolare il tempo. Grazie a questa sua capacit\u00e0 per\u00f2, Miranda sar\u00e0 d'aiuto a Linalee e Allen, e ci\u00f2 la far\u00e0 sentire per la prima volta utile a qualcuno. Successivamente entrer\u00e0 a far parte dell'Ordine Oscuro e soprattutto dell'unit\u00e0 Cross dopo la temporanea perdita di Allen.\nHa un carattere timido, gentile e introverso, tendente alla depressione in quanto \u00e8 molto pasticciona e fin da piccola veniva trattata da incompetente.\nLa sua Innocence si chiama \"Time Record\", e le permette di manovrare il tempo; la durata del controllo temporale dipende dalla concentrazione di Miranda.\nAleister Crowley III.\n\u00c8 un personaggio che sembra soffrire di una sorta di \u201cdoppia personalit\u00e0\u201d: normalmente \u00e8 una persona calma, molto sensibile e perseguitata da una strana forma di vampirismo che solo in seguito si scoprir\u00e0 essere la sua Innocence. Quando scatena la sua arma diventa un personaggio completamente differente, determinato e dalla grande forza, fornitagli dal solo contatto con il sangue di Akuma. Viene \u201cinfettato\u201d dall'Innocence a causa del morso di un fiore cannibale (datogli dal Generale Marian Cross) che lo trasforma in un vampiro e subito dopo appassisce. Si unisce all'Ordine dopo aver trovato una ragione di vita, che credeva perduta dopo che aveva ucciso Eliade, la ragazza di cui era innamorato, ma che in realt\u00e0 era un Akuma al servizio del Conte del Millennio. La sua Innocence si evolve ulteriormente nello scontro con i gemelli Jusdero e Debit all'interno dell'arca.\nLa sua Innocence si trova nel sangue e nei denti, rendendolo quindi un compatibile di tipo parassita, come Allen; una volta rilasciata l'Innocence, i denti di Crowley diventano delle vere e proprie zanne, in grado di perforare anche le resistentissime armature degli Akuma, conferendogli inoltre un incremento di forza e velocit\u00e0 a livelli sovrumani. Crowley pu\u00f2 inoltre trasfondere il proprio sangue nel corpo degli Akuma, che essendo posseduto dall'Innocence \u00e8 tremendamente tossico per loro, e li fa morire tra atroci sofferenze; facendo fuoriuscire e aderire il suo sangue a parti del suo corpo, Crowley ottiene una sorta di armatura molto resistente e che gli consente di fermare colpi devastanti. La sua ultima tecnica consiste nel far uscire completamente il proprio sangue, che assume le sue sembianze e ha l'enorme vantaggio di poter manipolare liberamente la propria forma.\nPi\u00f9 sangue Akuma ingerisce, pi\u00f9 Crowley diventa potente, ma ci\u00f2 comporta dei rischi, in particolar modo se \u00e8 parzialmente dissanguato, in quanto l'Innocence non riesce a debellare completamente il virus degli Akuma, cosa che pu\u00f2 portarlo alla morte.\nChaoji.\n\u00c8 uno dei pochissimi sopravvissuti all'attacco della nave di Anita. Credeva di essere un inutile, semplice marinaio, tanto che quando scopre di essere uno dei tre sopravvissuti, insiste nell'insinuare di essere morto, per poter rimanere con i suoi amici. Anita lo convince a seguire gli esorcisti, dicendogli di proteggerli con la sua vita, e da allora Chaoji impegna anima e corpo in quella missione.\nQuando Tyki Mikk nell'Arca li attaccher\u00e0 per la seconda volta, ricorder\u00e0 il suo passato e la rabbia che prova dentro di s\u00e9 per la morte dei compagni gli far\u00e0 sprigionare la sua personale Innocence. Un tratto caratteristico della sua personalit\u00e0 \u00e8 l'essere completamente negato a mentire, in quanto ogni volta che ci prova gli tremano le orecchie in modo piuttosto evidente.\nLa sua Innocence, \"Arm of Baptism\" consiste in una coppia di bracciali che, con l'evocazione, si trasforma in protezioni per i pugni e le braccia. Finora l'unico potere mostrato, \u00e8 un aumento smisurato della forza fisica di Chaoji (riesce infatti, seppur con fatica, a sollevare un cumulo di macerie delle dimensioni di un galeone).\nNoise Maire.\nMaire \u00e8 il terzo allievo del generale Tiedoll, quindi \u00e8 un compagno di Kanda; \u00e8 un ragazzo molto alto e robusto, con la testa rasata ad eccezione di una lunga treccia di capelli, il che pu\u00f2 fare ipotizzare che sia di origini mancesi. Questo ragazzo \u00e8 cieco, ma la sua caratteristica principale \u00e8 quella di possedere un udito sovrumano (abbastanza fine da riuscire a sentire i suoni della battaglia di Edo a chilometri di distanza); porta sempre delle cuffie, forse per filtrare i suoni nell'aria e proteggere il suo udito. A differenza di Kanda \u00e8 molto gentile e socievole, e non esita a rischiare la vita per i suoi amici; sembra inoltre provare qualcosa per Miranda, visto che i due sovente combattono insieme e lui \u00e8 sempre il primo a preoccuparsi per lei, come quando accorre subito in suo aiuto durante l'attacco al quartier generale.\nLa sua innocence si chiama \"Noel Organion\" (\"Libro dei Salmi dei Santi\") ed \u00e8 formata dai dieci anelli, che una volta rilasciati originano una moltitudine di corde simili a quelle di un pianoforte, che possono afferrare gli oggetti o intrappolare i nemici; l'unico attacco finora conosciuto \u00e8 la \"Melodia del Dolore\", mediante la quale, muovendo le dita come se stesse suonando, pu\u00f2 creare suoni tremendamente dolorosi per gli Akuma. Nel capitolo 192 si scopre che, dopo essere stato ferito in battaglia e aver perso la vista, era stato selezionato come cavia del progetto \"Second Exorcist\", ma venne guarito dalle sue ferite grazie al contatto con il sangue di Yuu Kanda che lo port\u00f2 in salvo prima che il suo cervello fosse trapiantato in un corpo artificiale.\nGenerali dell'Ordine Oscuro.\nTra tutti gli esorcisti, ce ne sono 5 dotati del titolo di \"generale\". Essi sono considerati i pi\u00f9 forti ed hanno un livello di compatibilit\u00e0 del 100%. Il loro compito consiste prevalentemente nel trovare nuovi compatibili (a cui fanno da maestro) e nuovi frammenti di Innocence. Per questo sono sempre impegnati in missioni solitarie in giro per il mondo.\nGenerale Marian Cross.\n\u00c8 l'insegnante di Allen ed uno dei 5 generali dell'Ordine. \u00c8 il creatore di Timcampi, il piccolo golem dorato che accompagna Allen nelle sue missioni. Dato per disperso, ha smesso di comunicare con il Quartier Generale da ben 4 anni. Allen \u00e8 molto legato al suo maestro, ma a causa dei traumi subiti durante la convivenza con lui prova anche un inconscio timore nei suoi confronti. Stando alle parole di Bookman, Cross \u00e8 capace di \u201cconvertire\u201d gli Akuma, facendo s\u00ec che questi diventino suoi \u201cservi\u201d. Il procedimento \u00e8 tuttora sconosciuto. Tutti gli Akuma modificati sono dotati di un sistema di autodistruzione attivabile quando la loro parte demoniaca prende il sopravvento. Il primo Akuma modificato da Cross che appare nel manga \u00e8 Chomesuke, che soccorre Linalee nella battaglia con l'Akuma di livello 3 sulla strada per Edo.\nInterviene nello scontro fra il gruppo di Allen e Tyki Mikk all'interno dell'Arca di No\u00e8.Aiuta anche gli esorcisti nella battaglia al quartier generale, ed \u00e8 inoltre grazie a lui che l'Akuma di livello quattro viene sconfitto. Dopo la battaglia, rivela ad Allen tutto ci\u00f2 che sa sul \"Quattordicesimo Noah\". Successivamente, Cross sembra essersi suicidato. Possiede due Innocence: ' e '. La prima consiste nel cadavere di una donna, che tramite la magia, il generale \u00e8 in grado di trasformare in un'esorcista di tipo parassita, che esegue solo i suoi ordini. Questa donna \u00e8 capace di celare allo sguardo del nemico una specifica area di terreno grazie a una tecnica chiamata \"\". Tale tecnica non \u00e8 tuttavia infallibile, in quanto il Conte del Millennio ha dimostrato di esserne immune. Altra potente tecnica di Grave of Maria \u00e8 il \"Karte Garte\", che permette di controllare il corpo degli avversari come una marionetta.\nLa seconda, e vera Innocence del generale \u00e8 \"Judgement\": un grosso revolver in grado di sparare proiettili che inseguono il proprio bersaglio fino a quando non lo colpiscono(Cross le chiama le \"Pallottole del Condannato\"). Le tecniche utilizzate da Judgement sono due: la \"Freccia del Peccato Originale\", con cui la pistola cambia totalmente forma, tramite la quale pu\u00f2 lanciare una potente freccia di energia, e il \"Livello Espiazione\", con cui spara proiettili che hanno tre volte la potenza normale; Cross pu\u00f2 inoltre sparare proiettili in successione cos\u00ec rapida, da far sembrare di aver sparato un solo colpo. Dopo gli ultimi avvenimenti, Marian non \u00e8 pi\u00f9 il controllore di questa Innocence. Cross ha un carattere che si pu\u00f2 definire da Don Giovanni, infatti ama il buon vino e le belle donne; non ha pazienza n\u00e9 dolcezza e per questo \u00e8 spesso in conflitto con Allen che si ritrova con spiegazioni frammentate e consiglio criptici.\nIn seguito viene rivelato che Cross era un collaboratore del Quattordicesimo ed aveva adottato Allen gi\u00e0 sapendo che questi era il contenitore della Memory del Noah. Tuttavia, col tempo, fin\u00ec per affezionarsi al suo discepolo.\nGenerale Kevin Yeegar.\nIl pi\u00f9 anziano fra i 5 generali dell'Ordine. \u00c8 stato ucciso da Tiki Mikk perch\u00e9 sospettato di essere il compatibile del \"Cuore\" dell'Innocence. Fu trovato crocifisso di spalle in una chiesa del Belgio; nonostante fosse ferito a morte, continu\u00f2 a ripetere una filastrocca riguardante il Lord del Millennio e il Cuore dell'Innocence fino a quando non spir\u00f2. Nell'anime con un filler viene mostrata la sua innocence, delle catene con agli estremi dei pugnali.\nGenerale Froi Tiedoll.\nIn passato \u00e8 stato il maestro di Yu Kanda, Daisya Barry e Marie Noise. Dopo essere stato raggiunto dai suoi allievi, anche per onorare la memoria di Daisya, morto per mano del Noah Tiky Mikk, decide di continuare la sua missione di generale e con i due membri superstiti della sua unit\u00e0, raggiunge il Giappone per dare man forte ai membri dell'unit\u00e0 Cross. Di aspetto trasandato, ha l'animo di un artista e ama molto dipingere i paesaggi che incontra durante i suoi viaggi. La sua Innocence, di tipo equipaggiamento \u00e8 uno scalpello da scultore: Maker of Eden, \"Scultore del Paradiso Terrestre\". Una volta rilasciato, Maker of Eden emana un alone luminoso a forma di scalpello intorno ad esso, e nella mano destra di Tiedoll appare un martello a forma di crocifisso. L'attacco pi\u00f9 usato si chiama \"Art\", e consiste nell'evocazione di un manichino gigante che segue le direttive dello scultore; un'altra potente tecnica \u00e8 il cosiddetto \"Giardino dell'Abbraccio\", con cui l'esorcista crea un'intricata foresta di rovi, che avvolge un'ampia area da lui stabilita. Quest'ultima viene definita come la difesa pi\u00f9 potente dell'Ordine Oscuro.\nGenerale Cloud Nyne.\nLe informazioni su questo generale sono ancora quasi totalmente sconosciute. Si sa solo che \u00e8 una donna dal volto abbastanza sfigurato, e che la sua Innocence, chiamata Lau Siuming, \u00e8 una piccola scimmia che tiene sulla spalla (lei la definisce come \"Belva Anti-Akuma di tipo parassita\"). Quando attivata, la scimmia aumenta di grandezza e sferra attacchi devastanti. Aprendo il petto, Lau Siuming pu\u00f2 rilasciare un potentissimo raggio energetico, e in questo assetto, prende il nome di \"Cannone Corazzato Lau Guns\". A differenza di Sokaro, sembra aver molto a cuore i suoi allievi, tanto da commuoversi alla notizia della loro morte, ed \u00e8 contenta per loro,in quanto hanno raggiunto la pace, e non soffriranno pi\u00f9 nella guerra contro il Conte del Millennio. Prima di arruolarsi nell'ordine faceva l'ammaestratrice in un circo\nGenerale Winters Sokaro.\nLe informazioni su questo generale sono ancora quasi totalmente sconosciute. Cela il suo viso dietro ad una maschera che si toglie unicamente per combattere (tanto da definirla come una museruola). Sembra inoltre essere molto sanguinario e sadico (smembra il corpo di un'Akuma morto con la sua spada, solo per godersi una vera e propria \"doccia di sangue\").Non sembra inoltre provare interesse per la morte dei suoi allievi. La sua Innocence si chiama Madness, e risiede nei coprispalle borchiati. Quando rilasciata, assume l'aspetto di una spada doppia che ruota ad alta velocit\u00e0. Sokaro pu\u00f2 inoltre farla ruotare ad una velocit\u00e0 cos\u00ec elevata da surriscaldarla, e pu\u00f2 anche essere lanciata: tale attacco si chiama \"Dederopa\"(\"Danza della Cremazione\").\nThird Exorcists.\nSono esorcisti creati in seguito alle ricerche effettuate dall'Ordine sull\"'Uovo\" degli Akuma. Sono esseri artificiali per met\u00e0 umani e per met\u00e0 Akuma. A causa della Dark Matter presente nei loro corpi, non sono in grado di utilizzare n\u00e9 tantomeno tollerare l'Innocence. Sono in grado di assorbire e divorare le cellule degli Akuma. La matrice originale dei loro corpi \u00e8 Alma Karma, il quale, dopo la chiusura del progetto \"Second Exorcist\", venne riutilizzato per le sue capacit\u00e0 rigenerative e costretto a fondersi forzatamente con il pronucleo generatore degli Akuma. I membri finora comparsi sono: Madarao, Tewaku, Tokusa, Goushi e Kiredori.\nAntagonisti.\nAssieme ai milioni di Akuma di vario livello che il Conte del Millennio ha sotto il suo commando, ci sono alcuni alleati dall'aspetto umano, ossia i 13 potenti membri della Famiglia Noah. Sia gli Akuma sia i membri della Famiglia Noah basano le loro abilit\u00e0 sulla Dark Matter, il polo opposto dell'Innocence, che \u00e8 per\u00f2 molto sensibile a quest'ultimo.\nIl Conte del Millennio.\n\u00c8 il creatore degli Akuma, il Costruttore, l'antagonista principale della storia. \u00c8 il primo dei tredici apostoli Noah ed il suo vero nome \u00e8 \"Adam\". La sua missione \u00e8 convincere gli umani a trasformare i loro cari deceduti in Akuma, che poi utilizzer\u00e0 come suo esercito personale per distruggere il mondo. Ha un carattere particolare: se da un lato sembra una \"persona\" normalissima che ride e scherza, dall'altro mostra tutto il suo sadismo, risparmiando ogni scrupolo per chicchessia. Possiede una spada uguale a quella che Allen ottiene dopo che la sua Innocence si evolve a Crown Clown ma dai colori ad essa invertiti. Sembra che solo Road sappia che tipo di legame c'\u00e8 fra il ragazzo e il Conte. Nel manga l'editore vuole comunicarci che la figura alla quale si \u00e8 ispirato per il conte del Millennio sia un noto alchimista vissuto nel XVIII secolo noto come Conte di St. Germain del quale non viene indicata la data di nascita ma di cui si conosce il periodo in cui visse. Doppiato nella versione originale da Junpei Takiguchi.\nAkuma.\nAkuma (letteralmente \"diavolo\", anche se vengono definiti \"demoni\") sono l'arma principale dell'esercito del Conte e vengono usati come \"soldati in prima linea\". Quando un essere umano perde una persona cara come un parente o un amico, il Conte appare e si offre di riportare in vita il defunto. In realt\u00e0 l'anima riportata in vita diventa la sorgente di energia per l'Akuma, un'arma senza volont\u00e0 che \u00e8 costretta ad obbedire ciecamente al Conte. L'Akuma prende inoltre le sembianze umane della persona che l'ha riportato in vita (dopo averla uccisa) per poter cos\u00ec operare nascosto nella societ\u00e0 degli uomini, e rendendo cos\u00ec difficile l'individuazione da parte degli Esorcisti (ad eccezione di Allen). L'Akuma viene creato partendo da un nucleo metallico di Dark Matter che prende la forma di uno scheletro umano nel quale viene poi inserita l'anima. Il sangue di un Akuma contiene un virus che agisce in pochi secondi, ricoprendo la vittima di pentagrammi rovesciati neri fino a ridurne il corpo in polvere. Il virus pu\u00f2 essere trasmesso facilmente tramite proiettili sparati dall'Akuma. Si sa che per creare Akuma occorre un determinato impianto, chiamato l\"'uovo\". Gli Akuma sono in continua evoluzione e per questo vengono divisi in diversi livelli, pi\u00f9 il livello \u00e8 alto e maggiore \u00e8 la sua forza, inoltre a livelli pi\u00f9 alti l'Akuma assume sembianze pi\u00f9 \"umane\" e sviluppa una personalit\u00e0 individuale ma al tempo stesso l'anima che funge da energia si deteriora. Sembra esserci uno specifico significato riguardo alla loro evoluzione, che va al di l\u00e0 di semplici armi da guerra. Se distrutto dalla forza dell'Innocence, l'Akuma rilascia l'anima che pu\u00f2 cos\u00ec riposare in pace; al contrario se l'Akuma viene distrutto per altri motivi, l'anima scompare per sempre.\nI livelli di Akuma conosciuti fino ad ora sono:\nNea Walker.\n o , noto anche come \"Il Quattordicesimo\", \"Il pianista\" e \"Il musicista\", era un traditore e rinnegato membro della famiglia Noah. Egli \u00e8 il fratello minore gemello di Mana Walker e lo zio adottivo di Allen Walker. Era l'unico individuo, oltre al 9\u00b0 membro della famiglia Noah Road Kamelot e al Conte del Millennio, che \u00e8 in grado di controllare l'Arca di No\u00e8 suonando il suo pianoforte. Inizialmente, Nea appariva ad Allen come un'ombra, senza caratteristiche facciali distinte e mentre indossava un grande cappotto. Una volta \u00e8 apparso brevemente nella mente del Conte come un giovane uomo con i capelli spettinati e scuro di pelle. Nella sua forma Noah, Nea appare come un giovane con i capelli corti, scuri e ribelli e con una linea di stimmate sulla fronte; indossa una camicia, un gilet, un foulard, un cappotto e dei guanti bianchi. I suoi tratti facciali, come notato sia da Allen che da Wisley, sono sorprendente simili a quelli di Tyki Mikk, anche se quelli di Tyki sono pi\u00f9 maturi e i capelli di Nea sono pi\u00f9 corti.\nNon si sa molto sulla personalit\u00e0 di Nea. Parla sempre in modo gentile ad Allen, e sembra non volergli dire nulla di male, nonostante il fatto che per rinascere gli consumer\u00e0 il corpo. \u00c8 anche evidente che la volont\u00e0 di Nea \u00e8 quella di ottenere vendetta contro il Conte del Millennio sulla sua rinascita. Nessun motivo \u00e8 stato dato sul perch\u00e9 Nea abbiatradito il Conte, anche se Cross Marian implica nel suo colloquio con Allen Walker che Nea scoperto un terzo lato della guerra tra la famiglia Noah e l'Ordine Oscuro. Tuttavia, Nea ha anche mostrato un atteggiamento spietato, arrivando addirittura a colpire la testa di Johnny Gill su un muro solo per conversare privatamente con Timcampy. Era, comunque, molto vicino al fratello, Mana. Road sostiene che Nea abbia combattuto in nome di suo fratello. Wisley afferma che Nea ha sperimentato il terrore di sapere che non c'\u00e8 un posto dove un Noah possa fuggire e nascondersi dagli altri Noah di 35 anni fa. \u00c8 doppiato da Sanae Kobayashi.\nFamiglia Noah.\nIl loro nome richiama a No\u00e8, colui che, secondo la concezione cristiana, salv\u00f2 per mezzo di un'arca le specie animali che abitavano la terra. In origine gli apostoli Noah erano in tredici ed il Conte del Millennio era il loro capo (I apostolo \"Adam\"). Settemila anni prima degli eventi narrati nel manga, dopo la sconfitta del Conte, i dodici Noah sopravvissuti diedero origine alla razza umana. Per questa linea di sangue, ogni essere umano pu\u00f2 ospitare dentro di s\u00e9 la \"memory\" dei Noah originali e diventare fedeli protettori del Conte aventi lo scopo di distruggere l'Innocence e sterminare la razza umana. Della maggior parte di loro non si conosce molto, soprattutto i dati personali. Si tratta comunque di esseri umani che conducevano una vita normale ma che all'improvviso sono stati soggetti al risveglio del loro Noah interiore, che ne muta personalit\u00e0 e colore dei capelli in nero. Di solito hanno due \"forme\", una praticamente umana che utilizzano per non farsi riconoscere, e quella vera e propria che invece usano per combattere e sfoderare tutta la loro potenza. Nella loro forma umana sono tutti caratterizzati dalla presenza di una serie di cicatrici a forma di croce sulla fronte (Wisely ha invece degli occhi a forma di croce). Il primo Noah \u00e8 il Conte che continua a vivere con il suo corpo originale, mentre i rimanenti si sono tutti reincarnati. Di alcuni si conosce il nome umano mentre altri sono identificati solo con il nome della loro memory: \nTried.\nII Noah: Tried \"il giudizio\".\nTyki Mikk.\nIII Noah: Joyd \"il piacere\". \n\u00c8 tra i Noah il pi\u00f9 legato al mondo degli uomini e riesce anche a stringere amicizie con alcuni di essi, infatti ha una doppia vita, cosa che sembra divertirlo molto. Nel mondo umano \u00e8 un minatore che \u00e8 molto legato a due uomini e a un bambino, al quale consegna sempre un bottone che strappa dalla divisa degli esorcisti che uccide. In questa versione appare come un uomo dai capelli arruffati e con degli occhiali spessi. Il suo potere \u00e8 la \"scelta\", il che gli permette di diventare intangibile e pu\u00f2 passare attraverso tutto eccetto l'Innocence che \u00e8 il suo punto debole, ci\u00f2 che tocca diviene intangibile. ha inoltre la capacit\u00e0 di respingere le cose intorno a s\u00e9, riuscendo cos\u00ec a creare il vuoto. \u00c8 sempre accompagnato da due golem chiamati \"tease\" che si nutrono di esseri umani, essi amano molto le farfalle e per questo hanno una forma simile e anche da una carta parlante di nome Cell Roron. Di solito per uccidere qualcuno fa entrare Tease nel corpo della vittima e ordina alla farfalla di divorare gli organi interni del malcapitato. Gli esorcisti che ha ucciso sono il Generale Yegaar, Kazana Reed, Daisha Barry, Souman Dark, Chakrana Labon. Il Conte del Millennio gli assegna il compito di uccidere tutte le persone legate in qualche modo al Quattordicesimo, tra i quali vi \u00e8 anche l'esorcista Allen Walker. Durante un primo scontro con questo, grazie a Tease crea un buco nel cuore di Allen, lasciandolo morire nel dolore. L'esorcista sopravvive e ci sar\u00e0 un secondo scontro tra i due. Tyki perde all'inizio, trafitto dall'Innocence di Allen, che doveva annularre il suo potere di Noah, rendendolo un semplice umano. Nonostante ci\u00f2 Tyki risveglia un potere ancora pi\u00f9 forte del primo e sconfigge Allen e i suoi amici, che per\u00f2 vengono salvati dal Generale Marian Cross. In seguito Tyki inizia a perdere, ma il Conte lo porta via con s\u00e9 poco prima che sia troppo tardi. \nDopodich\u00e9 rivediamo Tyki in vesti di conte, con i capelli pi\u00f9 lunghi. Anche se \u00e8 ancora vivo pare soffrire molto dalla ferita inflittagli da Allen Walker. Doppiato nella versione originale da Toshiyuki Morikawa.\nCheryl Kamelot.\nIV Noah: Desires \"il desiderio\".\nCheryl Kamelot \u00e8 il padre adottivo di Road Kamelot, il fratello maggiore di Tyki Mikk, e l'importante ministro di un qualche Paese. Vive la sua doppia vita da umano con sua moglie Tricia, debole di salute e all'apparenza all'oscuro di tutto, che secondo Tyki ha sposato solo per poter adottare Road. Sembra essere molto legato a Road e Tyki. Cyril \u00e8 riuscito a manipolare la situazione diplomatica, facendo in modo che il suo paese dichiarasse guerra ad un altro, creando cos\u00ec una situazione favorevole alla creazione degli Akuma. Cheryl \u00e8 il quarto apostolo Noah ed il vero nome della sua memory \u00e8 Desires. Il suo potere sembra essere una sorta di telecinesi con la quale riesce a manipolare oggetti (come ad esempio dei tubi) e persone (come quando spezza le gambe di un esorcista senza nemmeno toccarlo riuscendo addirittura a far muovere i corpi di tutti coloro che si trovano nella sede nord americana dell'Ordine oscuro contro la loro volont\u00e0).\nWisely.\nV Noah: Wisely \"la saggezza\".\nDetto anche \"occhio stregato\" per via del suo terzo occhio, \u00e8 dotato del potere di penetrare la mente ed il cuore delle persone, leggendone i pensieri e i ricordi. Tra tutti i Noah sembra essere quello dotato di maggiore conoscenza sulla loro origine e consapevolezza della propria natura. Appena risvegliato afferma che Tyki \u00e8 la copia perfetta del Quattordicesimo.\nFeedra.\nVI Noah: Feedra, o Fiidora, \"la corrosione\".\nMercyma.\nVII Noah: Mercyma \"la piet\u00e0\".\nSkin Boric.\nVIII Noah: Wrathla \"la rabbia\".\nSkin \u00e8 un Noah dalla corporatura robusta e dal temperamento iracondo, rappresenta infatti la \"rabbia\" dei Noah, basti vedere come sfoga la sua ira su una delle cameriere Noah poich\u00e9 l'uovo che li era stato servito non era abbastanza dolce. Adora infatti i dolci.\nIn un flashback viene svelato che era un umano che lavorava a New Orleans, quando le memorie di ci\u00f2 che avvenne ai Noah 7000 anni fa si risvegliarono, causandogli incubi e sofferenze atroci, finch\u00e9 Road e il Conte non lo presero con loro.\nIl suo potere si basa sull'elettricit\u00e0: \u00e8 infatti in grado di scagliare fulmini e il suo corpo \u00e8 continuamente attraversato da scariche ad altissima tensione, che lo rende in grado di fondere qualsiasi cosa lo tocchi, inclusa l'Innocence. Viene sconfitto e ucciso da Kanda. Doppiato nella versione originale da Kenta Miyake.\nRoad Kamelot.\nIX Noah: \"il sogno\".\n\u00c8 il pi\u00f9 vecchio Noah dopo il Conte del Millennio, nonostante abbia l'aspetto di una ragazzina, ed \u00e8 l'unica in grado di viaggiare nello spazio senza utilizzare l'arca di No\u00e8; pu\u00f2 inoltre creare varchi dimensionali a suo piacimento. Utilizza come armi delle candele che lancia contro i nemici come se fossero proiettili, e che \u00e8 in grado di comandare con la telecinesi. A lei viene dato il compito di effettuare il download per trasferire i dati della vecchia arca nella nuova. In uno scontro con Lavi, che lei definisce \"gioco\", si viene a conoscenza di un altro suo potere, anche se non \u00e8 molto precisato: \u00e8 infatti in grado di intrappolare Lavi in un sogno che mostra il suo passato, mentre lui combatte contro il suo migliore amico inconscio. Doppiata nella versione originale da Ai Shimizu.\nRoad \u00e8 innamorata di Allen e Desires si accorge che ogni volta che dice il suo nome la voce le diventa pi\u00f9 dolce.\nDebitto e Jasdero.\nX e XI Noah: Bondom \"il legame\".\nSono due gemelli che ospitano ciascuno la memory del Noah che rappresenta il \"legame\". Il primo, Debitto, sembra essere il pi\u00f9 intelligente e calcolatore dei due, infatti ricopre il ruolo di fratello maggiore. Jasdero invece, nonostante lo strano aspetto e la bocca cucita, si rivela essere il pi\u00f9 docile e innocente. Gli altri Noah preferiscono riferirsi ai gemelli come a un'unica persona. Sia Debitto che Jasdero sono armati con pistole e le utilizzano per combattere. Tuttavia il loro vero potere non risiede nella pistola, comprata per altro al mercato nero e priva di munizioni, ma nel focalizzare la loro energia nelle armi stesse per materializzare ci\u00f2 che si insinua nella loro mente. In altre parole il potere dei gemelli \u00e8 la \"\u201crealt\u00e0\u201d\", quando i cervelli dei due immaginano qualcosa nello stesso momento possono trasformarlo in realt\u00e0. \nIn origine per\u00f2 Jasdero e Debitto erano un unico Noah, infatti essi sono in grado di fondersi in una singola entit\u00e0 dopo essersi sparati reciprocamente un colpo alla testa con le rispettive pistole. Questa nuova entit\u00e0 prende il nome di Jasdebi. Jasdebi non utilizza pi\u00f9 le pistole, ma fa interamente affidamento sulla sua enorme potenza fisica e sui suoi capelli, che pu\u00f2 controllare e manipolare come fossero tentacoli. Jasdebi spiega il motivo della sua enorme forza dicendo che i gemelli hanno reso reale il corpo pi\u00f9 forte che potessero immaginare. Doppiati nella versione originale rispettivamente da Sh\u014dtar\u014d Morikubo e Mitsuki Saiga.\nJasdebi combatte contro Crowley all'interno di una delle sale dell'Arca ancora da scaricare. Il loro scontro \u00e8 talmente estenuante che entrambi finiscono per perdere i sensi.\nLulubel.\nXII Noah: Lustor \"la lussuria\".\nLulubell \u00e8 l'ospite della memory del Noah che rappresenta la \"lussuria\". Ha l'aspetto di una donna molto affascinante. Il suo potere \u00e8 di cambiare forma in qualsiasi cosa lei voglia e spesso acquisisce le sembianze di un gatto per non farsi riconoscere (nell'anime), inoltre \u00e8 in grado di trasformare le sue mani in tentacoli con la quale pu\u00f2 uccidere o anche affettare qualsiasi cosa. \u00c8 in grado anche di assumere una forma liquida per passare attraverso gli oggetti. \u00c8 molto legata al Conte del Millennio, al quale si riferisce con l'appellativo di \"padrone\". Doppiata nella versione originale da Arisa Ogasawara.\nMightla.\nXIII Noah: Mightla \"il talento\".\nAltri personaggi.\nLero.\n\u00c8 l'ombrello del Conte del Millennio, ma anche il suo golem. \u00c8 molto leale con il suo padrone e combatte per lui, diventando una spada con una lama molto affilata. Viene utilizzato semplicemente anche per volare. Alla fine di ogni frase che pronuncia dice il suo nome, e non fa altro che urlare tutto il tempo. Molte volte \u00e8 anche utilizzato da Road, anche se controvoglia. Doppiato nella versione originale da Shizuka It\u014d."}
{"id": "1831775", "revid": "228587", "url": "https://it.wikipedia.org/wiki?curid=1831775", "title": "Il vincitore", "text": ""}
{"id": "1831777", "revid": "272334", "url": "https://it.wikipedia.org/wiki?curid=1831777", "title": "Bump and run", "text": ""}
{"id": "1831778", "revid": "287204", "url": "https://it.wikipedia.org/wiki?curid=1831778", "title": "Divisione di Faizabad", "text": "La divisione di Faizabad \u00e8 una divisione dello stato federato indiano dell'Uttar Pradesh, di 9.977.607 abitanti. Il suo capoluogo \u00e8 Faizabad.\nLa divisione di Faizabad comprende i distretti di Ambedkar Nagar, Barabanki, Faizabad e Sultanpur."}
{"id": "1831779", "revid": "115762816", "url": "https://it.wikipedia.org/wiki?curid=1831779", "title": "Swift Wind", "text": "Swift Wind \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stato doppiato in originale da Lou Scheimer. Ricompare nel reboot del 2018 \"She-Ra e le Principesse Guerriere\" doppiato in originale da Adam Ray, mentre in Italia da Francesco Venditti.\nBiografia del personaggio.\nSwift Wind \u00e8 l'unicorno alato in cui viene trasformato Spirit, quando la principessa Adora si trasforma in She-Ra. Il suo ruolo \u00e8 equivalente a quello di Battle-Cat in \"He-Man e i dominatori dell'universo\", bench\u00e9 Spirit \u00e8 in grado di parlare soltanto quando trasformato in Swift Wind, a differenza di Battle-Cat dotato del dono della parola, anche nella forma di Cringer. Anche se apparentemente un cavallo normale, Spirit \u00e8 comunque dotato di notevole forza e coraggio, oltre che di una particolare intelligenza. Nella forma di Swift Wind \u00e8 anche in grado di volare, ma il suo ruolo \u00e8 limitato a quello di semplice cavalcatura, che difficilmente interviene durante l'azione. Spirit \u00e8 sempre stato insieme ad Adora, fin da prima che la principessa scoprisse le proprie origini e il proprio potere. Negli ultimi episodi della serie, si scopre che Swift Wind ha una compagna, Star Wind, ed un figlio. A causa del malvagio Hordak, il cucciolo non viene alla luce nell'isola degli unicorni, l'unico posto adatto per far nascere gli unicorni, e quindi nasce come un semplice cavallo. \u00c8 grazie al potere della spada di She-Ra, che il cucciolo diviene comunque un unicorno. Come suo padre, chiosa una She-Ra un po' malinconica."}
{"id": "1831780", "revid": "272334", "url": "https://it.wikipedia.org/wiki?curid=1831780", "title": "Bump &amp; Run", "text": ""}
{"id": "1831781", "revid": "110157", "url": "https://it.wikipedia.org/wiki?curid=1831781", "title": "Kent Kresa", "text": "Biografia.\nDopo la laurea, conseguita presso il Massachusetts Institute of Technology di Boston nel 1961, entra in Nortrop Grumman (all'epoca ancora semplicemente Northrop) nel 1975 con il ruolo di \"Responsabile del centro di ricerca e tecnologia della Compagnia\". Dopo aver maturato esperienza, grazie anche ad incarichi sempre pi\u00f9 prestigiosi, nel 1986 diviene responsabile del settore \"Sviluppo tecnologico e pianificazione\" e, nel settembre 1987, assume l'incarico di presidente del Consiglio d'amministrazione, aggiungendovi, nel gennaio del 1990, anche quella di CEO (Amministratore delegato). Kresa ha proseguito nel doppio incarico sino al 2003, quando al compimento del sessantacinquesimo anno d'et\u00e0, si \u00e8 ritirato in pensione cedendo la carica di amministratore delegato a Ronald Sugar.\nGrazie al suo lavoro in Northrop Grumnan, Kresa \u00e8 stato inserito, nella rivista Forbes, tra i 25 \"Top Manager\" degli Stati Uniti nel 2001 e 2002.\nKresa \u00e8 stato, tra le altre cose, presidente onorario della Aerospace Industries Association e membro del consiglio d'amministrazione di numerose societ\u00e0 tra cui General Motors, MannKind Corporation, Avery Dennison Corporation, Fluor Corporation e TWC Group.\nIl 30 marzo 2009 Kent viene nominato presidente ad interim della General Motors, sostituendo Rick Wagoner che si era dimesso dopo l'approvazione del piano di rilancio del settore automobilistico americano da parte di Barack Obama."}
{"id": "1831783", "revid": "272334", "url": "https://it.wikipedia.org/wiki?curid=1831783", "title": "Punch Shot", "text": ""}
{"id": "1831784", "revid": "767487", "url": "https://it.wikipedia.org/wiki?curid=1831784", "title": "Steve Gaines", "text": "Componente dei Lynyrd Skynyrd, Steve Gaines attravers\u00f2 una carriera da solista alla fine degli anni sessanta. Scrisse canzoni spesso dimenticate come \"You Got That Right\", \"I Know a Little\", \"Alone in the Moltitudine\" e \"One in the Sun\". Con i Lynyrd Skynyrd partecip\u00f2 a molti concerti ed esegu\u00ec svariate canzoni come \"Sweet Home Alabama\" in cui suon\u00f2 diversi assolo; inoltre in \"Free Bird\" insieme ad Allen Collins esegu\u00ec un assolo di oltre 8 minuti. Il musicista usava una Gibson Les Paul Custom \"black beauty\" degli anni sessanta e una Fender Stratocaster American Standard.\nSteve Gaines mor\u00ec in un incidente aereo durante una tourn\u00e9e del gruppo musicale. Nell'impatto morirono anche Ronnie Van Zant, cantante storico della formazione, Cassie Gaines, corista e sorella di Steve, e Dean Kilpatrick, l'assistente all'organizzazione del tour, oltre a pilota e copilota; altri componenti del gruppo riportarono gravi lesioni a causa del disastro aereo."}
{"id": "1831795", "revid": "729019", "url": "https://it.wikipedia.org/wiki?curid=1831795", "title": "Scandicus", "text": "Lo scandicus (dal latino \"scandere\", innalzarsi) ed il salicus (dal latino \"salire\", balzare) sono dei neumi utilizzati nella notazione del canto gregoriano.\nEntrambi sono un gruppo di tre note ascendenti che non vengono distinti nella notazione vaticana. Nella neografia quadrata dell'edizione di Solesmes, il salicus si distingue da un episema verticale sulla seconda nota.\nForme grafiche differenti.\nNella notazione vaticana, questo neuma si nota sia come un \"punctum\" che precede un \"podatus\" , sia come un \"podatus\" che precede una \"virga\" , seguendo una rappresentazione che permette di ottenere una forma legata. Normalmente viene utilizzata la prima forma, ma quando i due intervalli sono di una terza o superiore, cosa piuttosto rara, viene impiegata la seconda.\nOrigine.\nLa forma corsiva sangallese corrisponde ad una \"virga\" preceduta da due \"punctum\" (o pi\u00f9 di due), cio\u00e8 una \"virga\" \"praepunctis\", e la sua rappresentazione etimologica dovr\u00e0 essere . L'etimologia mostra bene che le due prime note sono note di preparazione, solitamente leggere e ci\u00f2 che riceve l'accentuazione ed \u00e8 importante \u00e8 l'apice melodico.\nI \"punctum\" possono essere sostituiti da \"tractulus\" , ci\u00f2 che denota una salita episemata, dunque pi\u00f9 ampia. Questi episemi non sono mai ritrascritti dalle edizioni di Solesmes.\nInterpretazione.\nL'interpretazione non pone affatto problemi: l'accento melodico del neuma \u00e8 evidentemente sulla terza nota che va dunque rinforzata con un accento di intensit\u00e0.\nLe due prime note sono praticamente note di ornamento. La prima non deve ricevere accenti d'attacco, eccetto ben inteso se la sua posizione nella frase melodica lo giustifica altrimenti: quando il neuma \u00e8 un inizio d'inciso, o quando la prima nota corrisponde ad una ripresa di un movimento melodico gi\u00e0 ascendente.\nLa terza nota rappresenta il polo forte di questo neuma. La sua durata dipende dal seguito della melodia, ma generalmente \u00e8 piuttosto \"piena\" in opposizione alle due che la precedono."}
{"id": "1831797", "revid": "4711", "url": "https://it.wikipedia.org/wiki?curid=1831797", "title": "Stefano Garris", "text": ""}
{"id": "1831800", "revid": "233579", "url": "https://it.wikipedia.org/wiki?curid=1831800", "title": "Tractulus", "text": ""}
{"id": "1831802", "revid": "287204", "url": "https://it.wikipedia.org/wiki?curid=1831802", "title": "Divisione di Gorakhpur", "text": "La divisione di Gorakhpur \u00e8 una divisione dello stato federato indiano dell'Uttar Pradesh, di 11.574.070 abitanti. Il suo capoluogo \u00e8 Gorakhpur.\nLa divisione di Gorakhpur comprende i distretti di Deoria, Gorakhpur e Kushinagar, Maharajganj."}
{"id": "1831804", "revid": "599013", "url": "https://it.wikipedia.org/wiki?curid=1831804", "title": "Pablo \u00c1lvarez", "text": ""}
{"id": "1831809", "revid": "1514393", "url": "https://it.wikipedia.org/wiki?curid=1831809", "title": "Rocce plutoniche", "text": ""}
{"id": "1831810", "revid": "1514393", "url": "https://it.wikipedia.org/wiki?curid=1831810", "title": "Roccia plutonica", "text": ""}
{"id": "1831811", "revid": "287204", "url": "https://it.wikipedia.org/wiki?curid=1831811", "title": "Divisione di Jhansi", "text": "La divisione di Jhansi \u00e8 una divisione dello stato federato indiano dell'Uttar Pradesh, di 4.180.021 abitanti. Il suo capoluogo \u00e8 Jhansi.\nLa divisione di Jhansi comprende i distretti di Jalaun, Jhansi e Lalitpur."}
{"id": "1831813", "revid": "1514393", "url": "https://it.wikipedia.org/wiki?curid=1831813", "title": "Rocce ignee intrusive", "text": ""}
{"id": "1831814", "revid": "486946", "url": "https://it.wikipedia.org/wiki?curid=1831814", "title": "Siluro Mk 44", "text": ""}
{"id": "1831815", "revid": "287204", "url": "https://it.wikipedia.org/wiki?curid=1831815", "title": "Pablo Alvarez", "text": ""}
{"id": "1831822", "revid": "1234826", "url": "https://it.wikipedia.org/wiki?curid=1831822", "title": "Daxter", "text": "Daxter \u00e8 un videogioco a piattaforme sviluppato dai Ready at Dawn Studios in esclusiva per Sony PlayStation Portable. \u00c8 uno spin-off della serie \"Jak and Daxter\" (pi\u00f9 precisamente un midquel) e si posiziona fra il primo ed il secondo capitolo della saga di \"Jak and Daxter\", nei due anni fra la sua cattura e la sua liberazione avvenuta grazie a Daxter. Originariamente fu programmata anche una versione per PlayStation 2, quest'ultima \u00e8 poi rimasta inedita.\nTrama.\nIl gioco si svolge due anni prima di \"Jak II\", tra il momento in cui Jak viene fatto prigioniero dalle Guardie Krimzi. L'introduzione mostra Jak che viene catturato (come nell'introduzione di \"\") mentre Daxter riesce a fuggire. Quasi due anni dopo, Daxter, ormai solo, si \u00e8 quasi dimenticato del suo amico. Il proprietario della ditta di disinfestazione Kridder Ridder, Osmo, lo incontra delirante in un pub e decide di assumerlo come disinfestatore, rimastone ormai a corto. Durante una delle sue missioni, dopo aver affrontato miriadi di Insetti Di Metallo, trova una pulce reale e la chiama Tik, portandola con s\u00e9.\nDopo molte avventure, Daxter vede il suo amico Jak trasportato da uno zoomer della prigione. Inseguendolo, viene bloccato dalle Guardie Krimzi, ma \u00e8 salvato dal figlio di Osmo, Ximon. Si reca allora al palazzo del Barone Praxis e ruba una mappa della prigione dove si trova Jak. Quando torna indietro al negozio, vede Osmo discutere animatamente con un uomo dallo sguardo crudele; questi cattura Tik e la uccide.\nDaxter allora cerca di fermare Kaeden che si allontana rapidamente dal negozio, finch\u00e9 sente un'esplosione: l'uomo aveva piazzato una bomba nel negozio, distruggendolo. Fortunatamente Osmo \u00e8 ancora vivo e Daxter gli promette che fermer\u00e0 Kaeden, dopo aver salvato Jak. Egli si infiltra nella prigione, trova Jak e lo salva, come si vede nella seconda parte dell'introduzione di \"Jak 2: Renegade\", Daxter trova anche Kaeden, che si rivela essere un insetto gigante, ma viene sconfitto sempre da Daxter. L'intero gioco si rivela essere un racconto che Daxter ha raccontato ai suoi amici al bar che conoscendo la indole nel raccontare storie molto fantasiose non gli credono, tuttavia si capisce che la storia \u00e8 vera quando si vede Taryn che gli fa l'occhiolino.\nModalit\u00e0 di gioco.\nLe due armi a disposizione di Daxter sono l'ammazzamosche elettrico e uno spruzzatore di insetticida che, con l'avanzare dei livelli, si trasforma in lanciafiamme e in un lanciatore a onde soniche. Daxter pu\u00f2 eseguire il doppio salto, e con l'aiuto dello spruzzatore come propulsore pu\u00f2 volare molto in alto e percorrere lunghi tratti.\nLivelli bonus.\nI livelli bonus o livelli sogno sono particolari minigiochi sbloccabili collezionando sfere Precursor.\nCompletandoli si ricevono potenziamenti per la vita e si imparano nuovi attacchi.\nPersonaggi principali.\nDaxter - Il personaggio giocabile, lavora part-time presso la ditta di sterminazione di insetti di Osmo. Vuole salvare Jak, catturato all'inizio del gioco e messo in prigione.\nOsmo - Il proprietario della ditta di sterminazione, Daxter lavora per lui sterminando gli insetti di metallo ad Haven City.\nXimon - Il figlio di Osmo, lavora per la ditta del padre e di solito \u00e8 alla guida di grossi veicoli usati per accompagnare Daxter.\nTaryn - Una donna misteriosa incontrata durante il gioco, d\u00e0 a Daxter l'arma insetticida e i moduli per potenziarsela.\nKaeden - Un grosso insetto di metallo che vuole chiudere tutte le ditte di sterminazione di Haven City per iniziare un attacco di insetti di metallo, \u00e8 l'antagonista e boss finale del gioco.\nJak - L'amico di Daxter, visto solo quattro volte durante il gioco, durante la prigionia vengono fatti esperimenti su di lui, viene salvato da Daxter.\nArmi.\nAmmazzamosche elettrico.\nL'arma iniziale, permette di annientare e stordire gli insetti di metallo.\nNel corso dell'avventura \u00e8 possibile sbloccare nuove combo , attraverso mini-giochi .\nPistola insetticida.\nQuest'arma permette di intossicare, immobilizzare e uccidere gli insetti grazie anche ai moduli aggiuntivi che verranno sbloccati durante l'avventura, il gas di quest'arma si pu\u00f2 incendiare, la stessa arma pu\u00f2 essere usata come jetpack per volare per un tempo limitato.\nModulo per l'alta pressione - Permette a Daxter di volare per un periodo limitato di tempo.\nModulo per lanciafiamme - Aumenta la portata e la durata del volo, permette di incenerire gli insetti ed altri oggetti come ragnatele.\nModulo ultrasonico - Con questo potenziamento \u00e8 possibile lanciare proiettili con una grande portata, non influisce sul volo.\nVeicoli.\nScooter:\navanzando nel gioco per facilitare gli spostamenti Osmo fornisce a Daxter lo Zoomer del figlio Ximon, utilizzabile per muoversi in citt\u00e0 e al porto.\nBetsy:\nuna vecchia moto volante utilizzabile unicamente all'interno della Valle Ventosa, dotata di uno spruzzatore di veleno insetticida.\nSidecar Spaziale:\nun capolavoro meccanico di Ximon, utilizzabile solo sull'Isola Smeraldo, raggiungibile dal portale di teletrasporto nei magazzini all'ingresso del porto (dietro al teletrasporto si trova la maschera segreta di Sly Cooper).\nPrototipo:\nun prototipo di moto militare, usata da Daxter per sfuggire da un treno in avaria e da una potente guardia della prigione."}
{"id": "1831823", "revid": "1305772", "url": "https://it.wikipedia.org/wiki?curid=1831823", "title": "Be Without You", "text": "Be Without You \u00e8 un singolo della cantante statunitense Mary J. Blige, scritto dalla stessa con Johnt\u00e1 Austin e Jason Perry e prodotto da Bryan-Michael Cox per il settimo album in studio dell'artista, The Breakthrough.\nIl brano \u00e8 stato pubblicato come singolo apri-pista dell'album alla fine del 2005, ed ha raggiunto il successo mondiale nel 2006. Il singolo \u00e8 arrivato al numero 3 della Billboard Hot 100 in USA e al numero 1 della Billboard Hot R&amp;B/Hip-Hop Songs, dove ha battuto il record di Deborah Cox rimanendo in vetta per 15 settimane consecutive e nella classifica per 75 settimane. Il singolo \u00e8 stato certificato doppio disco di platino dalla RIAA e ha conquistato due Grammy Awards nel 2007, come Best R&amp;B Song e Best Female R&amp;B Vocal Performance.\nVideo musicale.\nIl video del singolo \u00e8 stato diretto da Matthew Rolston, con cui la cantante aveva gi\u00e0 lavorato in passato, e vede la partecipazione dell'attore nominato all'Oscar Terrence Howard nel ruolo dell'amante della cantante. Il video \u00e8 stato girato tra varie location a New York nell'ottobre 2005, e prevede sequenze sia a colori che in bianco e nero. La storia del videoclip \u00e8 molto semplice, presenta i classici alti e bassi che una coppia vive, e mostra i due protagonisti in varie situazioni: a cena con amici, insieme sul divano, sul red carpet durante un evento mondano, nel mezzo di un litigio. Durante l'intera durata del video l'artista viene mostrata mentre si esibisce da sola nel suo appartamento quasi al buio, con candele accese; il video si conclude con il ritorno a casa dell'amante della cantante, e con l'abbraccio dei due sulla soglia.\n\"Be Without You\" \u00e8 andato per la prima volta in onda il 28 novembre 2005, ed \u00e8 entrato al numero 1 nella classifica degli 11 video pi\u00f9 visti di AOL, e al numero 6 durante la stessa settimana in quella dei 100 video di Launch.\nRiconoscimenti.\n\"Be Without You\" \u00e8 indubbiamente la canzone di Blige ad aver ottenuto il pi\u00f9 alto numero di riconoscimenti. Alla 49\u00aa edizione dei Grammy Awards nel 2007, il pezzo \u00e8 stato nominato in 4 categorie: Record of the Year, Song of the Year, Best R&amp;B Female Vocal Performance e Best R&amp;B Song, diventando la seconda canzone dell'artista a vincere nella penultima categoria dopo He Think I Don't Know e la prima nell'ultima, permettendo cos\u00ec alla cantante di portare a casa due premi nella stessa serata, pi\u00f9 quello vinto nella categoria Best R&amp;B Album con \"The Breakthrough\".\nNel 2006 Blige ha trionfato ai Billboard Music Awards collezionando un totale di 8 premi, di cui quattro conquistati grazie a \"Be Without You\": Hot 100 airplay song of the year, R&amp;B/Hip-Hop Song of The Year, R&amp;B/Hip-Hop Song Airplay of The Year e Videoclip of The Year. La canzone ha ottenuto un grande numero di altre nomination ed altri premi, quali NAACP Image Awards (nominata come Outstanding Song), R&amp;B/Hip-Hop Billboard Awards (vincitrice come R&amp;B/Hip-Hop Song), Teen Choice Awards (nominata come Best Love Song), Mobo Awards (vincitrice come Best Song).\nIl video della canzone ha accumulato ulteriori riconoscimenti per l'artista: \u00e8 stato il terzo video di Blige ad ottenere la nomination come Best R&amp;B Video agli MTV Video Music Awards, ed \u00e8 stato premiato come Video of the Year ai BET Awards del 2006 e come Outstanding Music Video ai NAACP Image Awards del 2007.\nLa canzone \u00e8 stata classificata al primo posto dalla rivista \"Billboard\" tra i 100 brani R&amp;B e Hip-Hop di maggior successo degli anni 2000. Nella classifica delle canzoni pi\u00f9 trasmesse in radio si \u00e8 aggiudicata invece la settima posizione.\nSuccesso commerciale.\nIl singolo \u00e8 entrato nella Hot 100 al numero 93, e durante la sua quarta settimana di presenza in classifica \u00e8 entrato gi\u00e0 in top40, al numero 32. Durante la sua dodicesima settimana di permanenza ha raggiunto la sua posizione pi\u00f9 alta, al numero 3, diventando la terza posizione pi\u00f9 alta conquistata in USA da un singolo della Blige, dopo \"Family Affair\" (numero 1 nel 2001) e \"Not Gon' Cry\" (numero 2 nel 1996). Il singolo ha passato ben 12 settimane nella top5 e 32 settimane in totale nella Hot 100.\nLa canzone ha raggiunto la vetta della Billboard Hot 100 Airplay, dove \u00e8 rimasta per nove settimane di seguito, e anche quella della classifica dance, grazie al remix del pezzo. Ma il successo pi\u00f9 grande il singolo l'ha conosciuto indubbiamente nella classifica R&amp;B, dove ha fatto storia: quinto singolo della cantante a raggiungere la prima posizione della classifica, vi \u00e8 rimasto per quindici settimane consecutive, diventando il brano R&amp;B di maggior successo nella storia di Billboard. A un anno dalla sua uscita il singolo era ancora in classifica, spendendo un impressionante totale di 75 settimane in classifica.\nNel Regno Unito \"Be Without You\" si \u00e8 fermato alla posizione numero 32, dove ha debuttato, ma \u00e8 diventato il singolo di Blige con la pi\u00f9 lunga permanenza nella top75, grazie a 18 settimane consecutive passate nella classifica britannica.\nIn Nuova Zelanda il brano ha esordito il 6 marzo al numero 9, la sua posizione pi\u00f9 alta, dove \u00e8 rimasto per 2 settimane di seguito, diventando il terzo singolo di Blige ad entrare in top10 e il secondo con la pi\u00f9 lunga permanenza in classifica dopo \"Family Affair\": se il singolo del 2001 aveva passato 20 settimane in classifica, \"Be Without You\" ne ha passate 19, solo una in meno. Il singolo \u00e8 stato il quarto della carriera dell'artista ad entrare nella classifica australiana, e il secondo dopo No More Drama ad arrivare al numero 30.\nNei Paesi Bassi questo \u00e8 il terzo singolo della cantante ad essere entrato in top10, dove ha raggiunto la posizione numero 6 il 28 gennaio durante la sua quarta settimana di presenza in classifica, passando 15 settimane in totale. In Svizzera il singolo \u00e8 entrato direttamente al numero 8, diventando il secondo singolo dell'artista ad entrare in top10, per poi raggiungere la sua posizione pi\u00f9 alta al numero 5 il 5 febbraio, durante la sua terza settimana di presenza in classifica; nelle classifiche svizzere il singolo ha speso 7 settimane in top10 e 11 settimane in top20."}
{"id": "1831827", "revid": "287204", "url": "https://it.wikipedia.org/wiki?curid=1831827", "title": "Divisione di Kanpur", "text": "La divisione di Kanpur \u00e8 una divisione dello stato federato indiano dell'Uttar Pradesh, di 15.703.943 abitanti. Il suo capoluogo \u00e8 Kanpur.\nLa divisione di Kanpur comprende i distretti di Auraiya, Etawah, Farrukhabad, Kannauj, Kanpur Dehat, Kanpur Nagar e Unnao."}
{"id": "1831828", "revid": "712828", "url": "https://it.wikipedia.org/wiki?curid=1831828", "title": "Seguaci del Conte del Millennio", "text": ""}
{"id": "1831829", "revid": "212348", "url": "https://it.wikipedia.org/wiki?curid=1831829", "title": "Jean-Claude Lebensztejn", "text": "\u00c8 stato professore alla Sorbonne. Importanti le sue teorie sull'origini dell'arte del XX secolo. Ha scritto importanti testi su C\u00e9zanne (Paris 2005), Malcolm Morley (2002)."}
{"id": "1831831", "revid": "2134764", "url": "https://it.wikipedia.org/wiki?curid=1831831", "title": "Denis Wucherer", "text": ""}
{"id": "1831833", "revid": "255535", "url": "https://it.wikipedia.org/wiki?curid=1831833", "title": "Una domenica pomeriggio sull'isola della Grande Jatte", "text": ""}
{"id": "1831835", "revid": "139103", "url": "https://it.wikipedia.org/wiki?curid=1831835", "title": "Be Withou You", "text": ""}
{"id": "1831837", "revid": "183976", "url": "https://it.wikipedia.org/wiki?curid=1831837", "title": "Lebensztejn", "text": ""}
{"id": "1831841", "revid": "767487", "url": "https://it.wikipedia.org/wiki?curid=1831841", "title": "Serenata messicana", "text": "Serenata messicana (\"Honeymoon\") \u00e8 un film del 1947 diretto da William Keighley.\nTrama.\nLa giovanissima Barbara Ohmstead arriva a Citt\u00e0 del Messico per incontrare il fidanzato, il caporale Phil Vaughn di stanza a Panama. Ma il giovane non si presenta ad accoglierla e la ragazza viene a sapere al consolato che il volo di Phil \u00e8 in ritardo.\nMentre Barbara va a cercare un albergo, al consolato arriva Phil che \u00e8 riuscito a raggiungere in Messico imbarcandosi su un aereo militare. Il caporale confida a David Flanner, il vice console, di essere talmente innamorato di Barbara da volerla sposare nei due giorni di licenza che gli restano.\nIntanto la ragazza, non trovando alcun alloggio, chiede l'aiuto di Flanner e poi gli sviene addirittura davanti, in preda ai morsi della fame per aver digiunato tanto a lungo e a causa dello stress. Flanner si intenerisce e porta Barbara al ristorante. L\u00ec, dopo aver mangiato, i due ballano insieme ma sono visti da don Gaspar Mendoza. Questi, un signore dalle idee piuttosto ristrette, \u00e8 anche il padre di Raquel, una giovane donna di cui Flanner \u00e8 innamorato.\nNon riuscendo a trovare una stanza, a Flanner viene l'idea di portare Barbara a Xochimilco, dove i due promessi sposi avevano prenotato l'albergo per passarvi la luna di miele. L\u00ec, Barbara e David trascorrono la notte insieme. Il giorno dopo, i due giovani incontrano tutta una serie di problemi per rendere ufficiale il loro matrimonio: non ci sono i documenti, i funzionari parlano solo spagnolo, \u00e8 necessario esibire un certificato medico e Barbara, infine, ha falsificato i suoi documenti alterando l'et\u00e0: per potersi sposare, dovrebbe avere il permesso dei genitori.\nBarbara, ancora una volta, ricorre a Flanner che si trova nella tenuta dei Mendoza con la fidanzata e alcuni politici statunitensi. Flanner promette nuovamente di aiutarla, ma tutta una serie di incidenti concorrono a rendere sempre pi\u00f9 problematica la sua relazione con Rachel. Non ultimo, un colpo che mette KO Barbara e da cui la ragazza si risveglia innamorata follemente del diplomatico. Alla fine, tutto si aggiusta e Barbara ritorna dal fidanzato con cui riesce a sposarsi, mentre Flanner pu\u00f2 dedicarsi finalmente alla fidanzata.\nProduzione.\nIl film fu prodotto dalla William Keighley Productions per la RKO Radio Pictures.\nDistribuzione.\nDistribuito dalla RKO Radio Pictures, usc\u00ec nelle sale cinematografiche USA il 17 maggio 1947. Il film venne distribuito internazionalmente: in Svezia prese il titolo \"Smekm\u00e5nad i Mexico\" e usc\u00ec il 30 aprile 1948; in Finlandia il 6 agosto dello stesso anno tradotto in \"Kuherruskuukausi Meksikossa\"; in Portogallo (\"O Id\u00edlio Turbulento\") il 21 settembre 1950."}
{"id": "1831845", "revid": "287204", "url": "https://it.wikipedia.org/wiki?curid=1831845", "title": "Divisione di Lucknow", "text": "La divisione di Lucknow \u00e8 una divisione dello stato federato indiano dell'Uttar Pradesh, di 16.767.681 abitanti. Il suo capoluogo \u00e8 Lucknow.\nLa divisione di Lucknow comprende i distretti di Hardoi, Lakhimpur Kheri, Lucknow, Raebareli e Sitapur."}
{"id": "1831850", "revid": "287204", "url": "https://it.wikipedia.org/wiki?curid=1831850", "title": "Divisione di Varanasi", "text": "La divisione di Varanasi \u00e8 una divisione dello stato federato indiano dell'Uttar Pradesh, di 11.748.346 abitanti. Il suo capoluogo \u00e8 Varanasi.\nLa divisione di Varanasi comprende i distretti di Chandauli, Ghazipur, Jaunpur e Varanasi."}
{"id": "1831852", "revid": "287204", "url": "https://it.wikipedia.org/wiki?curid=1831852", "title": "Divisione di Saharanpur", "text": "La divisione di Saharanpur \u00e8 una divisione dello stato federato indiano dell'Uttar Pradesh, di 6.390.104 abitanti. Il suo capoluogo \u00e8 Saharanpur.\nLa divisione di Saharanpur comprende i distretti di Muzaffarnagar e Saharanpur."}
{"id": "1831853", "revid": "36426", "url": "https://it.wikipedia.org/wiki?curid=1831853", "title": "Foro di Preneste", "text": ""}
{"id": "1831854", "revid": "287204", "url": "https://it.wikipedia.org/wiki?curid=1831854", "title": "Divisione di Moradabad", "text": "La divisione di Moradabad \u00e8 una divisione dello stato federato indiano dell'Uttar Pradesh, di 10.301.859 abitanti. Il suo capoluogo \u00e8 Moradabad.\nLa divisione di Moradabad comprende i distretti di Bijnor, Jyotiba Phule Nagar, Moradabad e Rampur."}
{"id": "1831856", "revid": "486946", "url": "https://it.wikipedia.org/wiki?curid=1831856", "title": "Oblast di Poltava", "text": ""}
{"id": "1831857", "revid": "287204", "url": "https://it.wikipedia.org/wiki?curid=1831857", "title": "Divisione di Mirzapur", "text": "La divisione di Mirzapur \u00e8 una divisione dello stato federato indiano dell'Uttar Pradesh, di 4.930.376 abitanti. Il suo capoluogo \u00e8 Mirzapur.\nLa divisione di Mirzapur comprende i distretti di Mirzapur, Sant Ravidas Nagar e Sonbhadra."}
{"id": "1831858", "revid": "123303904", "url": "https://it.wikipedia.org/wiki?curid=1831858", "title": "Copa Lipton", "text": "La Copa Lipton (nota anche come Copa de Caridad Lipton) \u00e8 stato un torneo calcistico disputato tra il 1905 e il 1992 tra le nazionali di Argentina e Uruguay.\nStoria.\nIl torneo fu creato nel 1905 dal magnate del t\u00e8 sir Thomas Lipton, grande appassionato di calcio, che ide\u00f2 in quegli stessi anni anche la Coppa Lipton (messa in palio dal 1909 e il 1915 tra i club dell'Italia meridionale) e il Sir Thomas Lipton Trophy (andato in scena a Torino nel 1909 e nel 1911).\nNelle intenzioni del suo creatore, la Copa Lipton avrebbe dovuto essere messa in palio ogni anno tra le selezioni di Argentina e Uruguay, all'epoca le uniche nazionali di calcio esistenti in America meridionale. L'incasso della partita, alla quale avrebbero potuto partecipare solo calciatori nati nei due Stati, sarebbe stato devoluto interamente in beneficenza. Inoltre a ospitare la sfida sarebbero state, a turno, le due capitali Buenos Aires e Montevideo. La vittoria, in caso di parit\u00e0 allo scadere dei 90 minuti regolamentari, sarebbe andata alla squadra ospite.\nLa prima edizione della Copa Lipton and\u00f2 in scena il 15 agosto 1905 al Campo de la Sociedad Sportiva di Buenos Aires: la partita fin\u00ec 0-0 e l'Uruguay, squadra ospite, fu il primo vincitore del torneo. L'anno dopo, per\u00f2, gli argentini si riscattarono, espugnando Montevideo con una vittoria per 2-0.\nUnitamente alla Copa Newton, altro trofeo messo in palio annualmente tra Argentina e Uruguay, la Copa Lipton acquist\u00f2 subito un notevole prestigio nei due Paesi.\nFino al 1919 si disput\u00f2 ininterrottamente, eccettuato il 1914. \nNegli anni venti il torneo inizi\u00f2, per\u00f2, ad entrare in crisi: l'affermazione del Campeonato Sudamericano de Football mise sempre pi\u00f9 in ombra la Copa Lipton, che non fu disputata nel 1920, nel 1921 e nel 1926.\nNegli anni trenta la Copa Lipton si tenne addirittura una sola volta: complice sicuramente il raffreddamento delle relazioni tra l'AFA e l'AUF in seguito ai mondiali del 1930, le relative selezioni poterono sfidarsi solo nel 1937.\nNei decenni successivi la Copa Lipton si \u00e8 tenuta solo sporadicamente e dal 1942 al 1976 si \u00e8 disputata solo sette volte. Il 23 settembre 1992 fu disputata un'ultima volta al Centenario di Montevideo: la gara fin\u00ec 0-0 e l'Argentina vinse il trofeo in quanto squadra ospite. L'AFA conserva tutt'oggi la Copa Lipton nella propria sede a Buenos Aires.\nAlbo d'oro.\nDelle 29 edizioni disputate l'Argentina ne ha vinte 17 e l'Uruguay 12.\nNote.\n\"*\" Vittoriosa in quanto squadra ospite Valevole anche per la Coppa dell'Atlantico del 1976"}
{"id": "1831860", "revid": "287204", "url": "https://it.wikipedia.org/wiki?curid=1831860", "title": "Divisione di Meerut", "text": "La divisione di Meerut \u00e8 una divisione dello stato federato indiano dell'Uttar Pradesh, di 11.570.117 abitanti. Il suo capoluogo \u00e8 Meerut.\nLa divisione di Meerut comprende i distretti di Bagpat, Bulandshahr, Gautam Buddha Nagar, Ghaziabad e Meerut."}
{"id": "1831863", "revid": "741864", "url": "https://it.wikipedia.org/wiki?curid=1831863", "title": "Steve Burtenshaw", "text": ""}
{"id": "1831868", "revid": "1305772", "url": "https://it.wikipedia.org/wiki?curid=1831868", "title": "Soulja Girl", "text": "Soulja Girl \u00e8 il secondo singolo del rapper statunitense Soulja Boy, estratto dall'album di debutto \"Souljaboytellem.com\". La traccia, \u00e8 stata prodotta da Los Vegaz e Mr. Collipark e vi ha partecipato il gruppo R&amp;B I-15.\nIl testo della canzone \u00e8 stato scritto dagli stessi Soulja Boy e Mr. Collipark, pi\u00f9 da C. Thorton.\n\"Soulja Girl\" ha raggiunto la posizione numero 32 nella \"Billboard Hot 100\", la numero 13 nella \"Hot R&amp;B/Hip-Hop Songs\" e la numero 6 nella \"Hot Rap Tracks\". In Canada e in Nuova Zelanda ha raggiunto rispettivamente le posizioni numero 75 e numero 10.\nVideoclip.\nLa prima delle due scene iniziali del videoclip, ha come ambientazione l'appartamento di una ragazza la quale, dal suo computer portatile, \u00e8 collegata al sito ufficiale di Soulja Boy e sta guardando il video della canzone. Nella seconda scena, il rapper nello stesso momento \u00e8 in un locale dove sta giocando ad alcuni videogiochi. La scena successiva si svolge in un centro commerciale, dove Soulja Boy sta camminando insieme ad alcuni suoi amici. Improvvisamente, \u00e8 letteralmente travolto dalle sue fans e, dopo una breve performance di danza, viene nuovamente assediato."}
{"id": "1831871", "revid": "288268", "url": "https://it.wikipedia.org/wiki?curid=1831871", "title": "Premetro", "text": ""}
{"id": "1831874", "revid": "106456", "url": "https://it.wikipedia.org/wiki?curid=1831874", "title": "San Conone", "text": ""}
{"id": "1831876", "revid": "289247", "url": "https://it.wikipedia.org/wiki?curid=1831876", "title": "Anatta", "text": ""}
{"id": "1831877", "revid": "262457", "url": "https://it.wikipedia.org/wiki?curid=1831877", "title": "Karmica", "text": ""}
{"id": "1831879", "revid": "48344", "url": "https://it.wikipedia.org/wiki?curid=1831879", "title": "Abhidharmici", "text": ""}
{"id": "1831887", "revid": "228587", "url": "https://it.wikipedia.org/wiki?curid=1831887", "title": "Pavlos Apostolidis", "text": "\u00c8 stato a capo dell'EYP, l'agenzia nazionale di Intelligence dal 1999 al 2004. L'anno stesso del suo congedo entr\u00f2 nel consiglio amministrativo dell'Alpha Bank, seconda banca di Grecia.\nApostolidis fu messo a capo dell\"'EYP\" (Servizi segreti greci) nel 1999, subito dopo il clamoroso fiasco dell'impresa Ocalan, una \"cover action\" condotta dai Servizi segreti greci in maniera autonoma e ufficialmente senza alcun avallo governativo. L'operazione mirava a sottrarre il capo del PKK alla cattura degli agenti dei MIT, il servizio turco di Intelligence.\nCarriera diplomatica.\nLaureato in giurisprudenza all'Universit\u00e0 di Atene, entr\u00f2 nel corpo diplomatico nel 1965. \nDal 1984 al 1987 lavor\u00f2 come consigliere di 2\u00ba grado all'ambasciata greca di Ankara. Nel 1987 fu nominato ambasciatore presso il governo dell'Arabia Saudita. \nNel 1990 divenne ambasciatore a Cipro ove rimase tre anni. Fece ritorno al ministero dove ricopr\u00ec incarichi vari. Nel 1998 divenne segretario generale agli Affari Esteri.\nQuando dopo la cattura di Ocalan fuori della rappresentanza diplomatica greca a Nairobi, il governo greco si vide costretto a far rimpatriare il proprio ambasciatore in Kenya che era stato dichiarato \"persona non grata\" da quel governo, oltre all'agente segreto Savvas Kalenteridis e le tre terroriste curde che accompagnavano Ocalan, Apostolidis fu l'uomo scelto per condurre a buon fine la delicata operazione del rientro. And\u00f2 a Nairobi e torn\u00f2 ad Atene con il gruppetto su un aeroplano noleggiato dai francesi.\nA capo dei servizi segreti.\nNel febbraio del 1999 Pavlos Apostolidis venne messo a capo dei servizi segreti greci su proposta di Basso Papandreou, allora ministro degli interni e di Ianno Kranidiotis, allora viceministro degli Esteri.\nQuando George Papandreou, nella sua veste di ministro degli esteri sottoscrisse accordi di vario tipo con la Turchia, gli fu affidato l'incarico di avviare il primo contatto tra i servizi segreti dei due paesi con il fine di sondare possibilit\u00e0 di collaborazione tra i due servizi di Intelligence su temi di terrorismo. A richiedere il contatto era stata la controparte turca. \nRimase in carica all'EYP fino al 22 novembre 2004.\nLa vicenda dell'Alpha Bank.\nUn mesi pi\u00f9 tardi, esattamente il 21 dicembre 2004 Pavlos Apostolidis accett\u00f2 di far parte del consiglio amministrativo dell'Alpha Bank come membro indipendente non dotato di potere esecutivo.\nNel 2007 l'Alpha Bank riusc\u00ec ad ottenere il controllo della banca turca Actif ma il governo della Turchia si affrett\u00f2 ad annullare la manovra finanziaria, dopo un articolo pubblicato sul quotidiano Aksam ove si affermava che la filiale della Alpha Bank a Nicosia (\"Cipro\") aveva tra i suoi clienti membri del PKK, un'organizzazione bollata come terroristica dalle leggi del diritto internazionale. \nFonti: Articolo sul giornale To Vima del 19 agosto 2007, firmato da Dimitra Kroustalli. Altri articoli sui giornali turchi Hurriet e Sabah"}
{"id": "1831892", "revid": "19933", "url": "https://it.wikipedia.org/wiki?curid=1831892", "title": "Varini", "text": ""}
{"id": "1831893", "revid": "19933", "url": "https://it.wikipedia.org/wiki?curid=1831893", "title": "Varinnae", "text": ""}
{"id": "1831894", "revid": "19933", "url": "https://it.wikipedia.org/wiki?curid=1831894", "title": "W\u00e6rne", "text": ""}
{"id": "1831895", "revid": "19933", "url": "https://it.wikipedia.org/wiki?curid=1831895", "title": "Warnii", "text": ""}
{"id": "1831897", "revid": "324090", "url": "https://it.wikipedia.org/wiki?curid=1831897", "title": "Interesse a scalare", "text": "L'Interesse a scalare \u00e8 un metodo di conteggio degli interessi che prevede di calcolarli sul debito residuo dopo aver corrisposto la rata scaduta.\n\u00c8 il metodo tipicamente applicato ai prestiti pluriennali a rate costanti, che in questo modo prevedono l'ammortamento degli interessi con una quota decrescente, mentre cresce progressivamente la quota capitale.\nProibendo la legge italiana il calcolo degli interessi sugli interessi, \u00e8 il sistema con cui gli istituti di credito si mettono al riparo da eventuali chiusure anticipate dei prestiti, avendo gi\u00e0 riscosso prevalentemente la quota di interessi rispetto al capitale prestato."}
{"id": "1831908", "revid": "287204", "url": "https://it.wikipedia.org/wiki?curid=1831908", "title": "Specie di Araneidae (B-F)", "text": "Di seguito sono descritte tutte le specie della famiglia di ragni Araneidae, i cui generi cominciano dalla lettera B alla lettera F, note al 30 dicembre 2007.\nBackobourkia.\n\"Backobourkia\" Framenau, Dup\u00e9rr\u00e9, Blackledge &amp; Vink, 2010\nBertrana.\n\"Bertrana\" Keyserling, 1884\nCaerostris.\n\"Caerostris\" Thorell, 1868\nCarepalxis.\n\"Carepalxis\" \nCelaenia.\n\"Celaenia\" Thorell, 1868\nCercidia.\n\"Cercidia\" \nChaetacis.\n\"Chaetacis\" \nChorizopes.\n\"Chorizopes\" \nCladomelea.\n\"Cladomelea\" Simon, 1895\nCnodalia.\n\"Cnodalia\" \nCoelossia.\n\"Coelossia\" \nColaranea.\n\"Colaranea\" \nCollina.\n\"Collina\" Urquhart, 1891\nColphepeira.\n\"Colphepeira\" Archer, 1941\nCryptaranea.\n\"Cryptaranea\" \nCyclosa.\n\"Cyclosa\" Menge, 1866\nCyphalonotus.\n\"Cyphalonotus\" Simon, 1895\nCyrtarachne.\n\"Cyrtarachne\" Thorell, 1868\nCyrtobill.\n\"Cyrtobill\" Framenau &amp; Scharff, 2009\nCyrtophora.\n\"Cyrtophora\" Simon, 1864\nDeione.\n\"Deione\" Thorell, 1898\nDeliochus.\n\"Deliochus\" Simon, 1894\nDemadiana.\n\"Demadiana\" Strand, 1929\nDolophones.\n\"Dolophones\" Walckenaer, 1837\nDubiepeira.\n\"Dubiepeira\" \nEdricus.\n\"Edricus\" \nEnacrosoma.\n\"Enacrosoma\" Mello-Leit\u00e3o, 1932\nEncyosaccus.\n\"Encyosaccus\" Simon, 1895\nEpeiroides.\n\"Epeiroides\" Keyserling, 1885\nEriophora.\n\"Eriophora\" Simon, 1864\nEriovixia.\n\"Eriovixia\" Archer, 1951\nEustacesia.\n\"Eustacesia\" Caporiacco, 1954\nEustala.\n\"Eustala\" Simon, 1895\nExechocentrus.\n\"Exechocentrus\" \nFaradja.\n\"Faradja\" Grasshoff, 1970\nFriula.\n\"Friula\" O. P.-Cambridge, 1896"}
{"id": "1831911", "revid": "106456", "url": "https://it.wikipedia.org/wiki?curid=1831911", "title": "Abbazia di Richenau", "text": ""}
{"id": "1831916", "revid": "298055", "url": "https://it.wikipedia.org/wiki?curid=1831916", "title": "Pietro Gamba (fumettista)", "text": "Biografia.\nEsordisce come autore di fumetti nel 1948 per gli editori Agostino Della Casa e Giuseppe Caregaro; nel 1950 subentra al gruppo EsseGesse come disegnatore della serie di \"Kinowa\"; nel 1953 per le Edizioni Audace disegna la serie \"Z\u00e0 La Mort\" scritta da Gian Luigi Bonelli e, nel 1956, realizza con lo scrittore Cesare Solini, una delle versioni di \"Pecos Bill\"; per la Editoriale Dardo disegna nel 1959 la striscia \"Timbergek\" su testi di Renzo Barbieri, oltre a \"Ray Fox\" e \"Dick Cheyenne\" e le copertine della serie \"Stormy Red\".\nInsieme al cugino Francesco Gamba, collabora alla serie ideata nel 1958 da Andrea Lavezzolo, \"Piccolo Ranger\", edita dalle Edizioni Audace.\nPer l'editore francese Lug disegna la serie \"Billy Red\", \"Zembla\" e \"Hondo\". Inoltre, durante la sua lunga carriera, ha collaborato realizzando storie a fumetti per numerose riviste della Casa Editrice Universo come \"Intrepido\", \"Albi dell'Intrepido\", \"Il Monello\", a pubblicazioni tascabili della Gino Sansoni come \"Zakimort\", \"Teddy Bob\", \"Alboromanzo Vamp\", \"Classici a Fumetti\", tascabili della Edifumetto come \"Coyote\" e \"Albi Nuovi, Jolanka della Furio Viano Editore, Adamo della Editoriale Corno, La Jena\" delle Edizioni Cervinia oltre a \"Diabolik\" dell'Astorina oltre a illustrazioni per il settimanale \"Cronaca Vera\".\nNei primi anni sessanta realizza, sempre per la Bonelli, anche un episodio di \"Tex\". Nel 2006, in occasione dei festeggiamenti per il quarantennale del Comandante Mark della Essegesse, illustra il racconto \"Il segreto della montagna\" su testi di Massimiliano Valentini pubblicato sulla serie \"Mark\" n. 47 edito da IF Edizioni.\nMuore a Barbaiana di Lainate il 23 dicembre 2008."}
{"id": "1831922", "revid": "1442080", "url": "https://it.wikipedia.org/wiki?curid=1831922", "title": "Aratro portato", "text": "Per aratro portato s'intende un particolare tipo di aratro con accoppiamento alla macchina trattrice nel quale l'aratro scarica totalmente il suo peso attraverso gli organi di movimento del trattore (pneumatici).\nAccoppiamento vero e proprio.\nL'accoppiamento dell'aratro alla macchina trattrice avviene mediante il cosiddetto attacco a tre punti (costituito dai bracci del sollevatore e dal terzo punto). Gli occhielli dell'aratro vanno a coincidere con gli occhielli dei bracci del sollevatore presso i quali andranno installati dei perni per sicurezza (onde evitare fuoriuscite improvvise e conseguente perdita dell'attrezzo) mentre il terzo punto andr\u00e0 collegato sulla parte superiore della bure per garantire maggior stabilit\u00e0 in fase di lavoro.\nQuesta tipologia di macchina operatrice non richiede forze provenienti dalla presa di potenza del trattore."}
{"id": "1831923", "revid": "838137", "url": "https://it.wikipedia.org/wiki?curid=1831923", "title": "Sigismondo Brandolini Rota", "text": "Biografia.\nFiglio di Gerolamo e di Vendramina Grimani, apparteneva ai Brandolini Rota, famiglia di antica nobilt\u00e0 che sin dall'epoca della Serenissima aveva assunto ruoli di primo piano nella vita politica ed ecclesiastica dell'alto trevigiano. Aveva una sorella (che si fece suora) e cinque fratelli, tra i quali spicca il politico Annibale Brandolin.\nGi\u00e0 arciprete di Miane, nel 1877 fu preconizzato vescovo di Chioggia ma ne fu dispensato, come richiesto da lui stesso, da papa Pio IX.\nIl 28 febbraio 1879 veniva quindi nominato vescovo titolare di Oropo, divenendo al contempo vescovo coadiutore di Ceneda. Resse la diocesi dal 27 marzo 1885 sino alla morte.\nNel 1893 innalz\u00f2 a proprie spese una nuova ala del seminario vescovile.\n\u00c8 noto in quanto invit\u00f2 san Leonardo Murialdo, fondatore dei Giuseppini, ad aprire un'opera a Oderzo: nel 1889 fu cos\u00ec fondato il Collegio Murialdino, pi\u00f9 tardi intitolato allo stesso vescovo Brandolini.\nGenealogia episcopale.\nLa genealogia episcopale \u00e8:"}
{"id": "1831924", "revid": "599013", "url": "https://it.wikipedia.org/wiki?curid=1831924", "title": "Piero Molducci", "text": "Carriera.\nDopo un passato da palleggiatore, culminato con una storica promozione in Serie A1 con la , inizia la carriera da allenatore di Serie A2 negli anni ottanta prima di dedicarsi a squadre minori. Nel 1991-92 ritorna in A2, ingaggiato dalla Moka Rika Forl\u00ec; nel 1993 passa alla Gierre Valdagno.\nAll'inizio del campionato 1996-97 esordisce in Serie A1, alla guida dell'Auselda AED Roma. Passa poi ad allenare Ravenna, Parma e Latina.\nNel 2005 vince il campionato spagnolo alla guida dell'Unicaja Almer\u00eda. Nello stesso anno viene ingaggiato dalla RPA Caff\u00e8 Maxim Perugia, con cui vive una breve e deludente esperienza. L'anno successivo ritorna dopo tredici anni alla guida del Forl\u00ec (di cui diventa anche azionista), in Serie B1, ottenendo due promozioni consecutive: nel 2007-08, battendo la Marmi Lanza Verona riconduce la squadra romagnola in A1 dopo sette anni, rimanendoci fino al 2011. Nel 2011 torna all'Unicaja Almer\u00eda che guida per sette stagioni, nella stagione 2015-16 realizza il \"triplete\" con la vittoria di Campionato, Coppa del Re e Supercoppa (per la prima volta nella storia del volley spagnolo). Nella stagione 2018-19 passa all'.\nNel dicembre 2019 \u00e8 stato costretto ad abbandonare l'attivit\u00e0 per l'insorgere di una grave malattia, a seguito della quale \u00e8 deceduto nell'aprile 2021 all'et\u00e0 di 65 anni."}
{"id": "1831925", "revid": "142504", "url": "https://it.wikipedia.org/wiki?curid=1831925", "title": "Sigismondo Brandolini-Rota", "text": ""}
{"id": "1831927", "revid": "124514851", "url": "https://it.wikipedia.org/wiki?curid=1831927", "title": "Aldo Gabrielli", "text": "\u00c8 noto ancor oggi per i dizionari che ha redatto, in particolare il \"Grande Dizionario Italiano\" che porta la sua firma, costantemente ristampato e aggiornato dopo la sua morte (a cura di Massimo Pivetti e Grazia Gabrielli), e dal 2007 pubblicato dall'Editore Hoepli.\nBiografia.\nFiglio del fabrianese Paride Gabrielli e della calabrese Giuseppina Libonati, trascorse i primi anni di vita e comp\u00ec i suoi studi in varie localit\u00e0 italiane, seguendo i periodici trasferimenti del padre, impiegato delle tasse. Dalla citt\u00e0 natale si trasfer\u00ec prima a Empoli, poi a Fano, Massa e Carrara, dove frequent\u00f2 il ginnasio e il liceo.\nCompiuto il percorso universitario, a Pisa e a Padova, consegu\u00ec le sue due lauree (giurisprudenza e lettere) in quest'ultima sede nel 1924, ma non prima di aver combattuto da ufficiale sul Monte Grappa nella prima guerra mondiale.\nDal 1925 intraprese le carriere di critico, giornalista, traduttore e soprattutto linguista.\nResidente a Milano, amava ritirarsi periodicamente ad Arma di Taggia, per concentrarsi e dedicarsi alle sue ricerche in tranquillit\u00e0. Proprio nella localit\u00e0 ligure mor\u00ec, improvvisamente, il 6 maggio 1978. Venne sepolto al Cimitero Maggiore di Milano.\nEra il nonno materno di Irene e Veronica Pivetti."}
{"id": "1831928", "revid": "729019", "url": "https://it.wikipedia.org/wiki?curid=1831928", "title": "Saccopharynx flagellum", "text": "L'anguilla inghiottitrice (Saccopharynx ampullaceus) \u00e8 un pesce abissale appartenente all'ordine dei Saccopharyngiformes.\nDescrizione.\nStretta parente dell\"'Eurypharynx pelecanoides\", l'anguilla pellicano, questa specie si differenzia da essa per la bocca pi\u00f9 piccola, ma pur sempre molto grande e le maggiori dimensioni, tanto che pu\u00f2 arrivare anche a un metro e mezzo di lunghezza. Gli occhi, piccoli e rivolti in avanti, servon ben poco nell'oscurit\u00e0 totale degli abissi marini.\nDieta.\nAnche se l'aspetto risulta poco rassicurante, questo pesce \u00e8 totalmente innocuo all'uomo e si ciba di piccoli crostacei e altri pesci abissali, tra cui anche quelli di grandi dimensioni, che pu\u00f2 ingoiare con la sua grande bocca e il suo stomaco estensibile."}
{"id": "1831937", "revid": "154893", "url": "https://it.wikipedia.org/wiki?curid=1831937", "title": "Acondriti", "text": ""}
{"id": "1831938", "revid": "1305772", "url": "https://it.wikipedia.org/wiki?curid=1831938", "title": "Meteorite marziano", "text": "Un meteorite marziano \u00e8 un meteorite acondritico che si \u00e8 originato da Marte ed \u00e8 caduto sulla Terra. Questo pu\u00f2 accadere come risultato di un forte impatto meteoritico su Marte in grado di far schizzare nello spazio dei frammenti rocciosi dalla superficie del pianeta.\n\u00c8 importante sottolineare che il termine \"meteorite marziano\" non si riferisce a meteoriti trovati effettivamente sulla superficie di Marte come ad esempio Heat Shield Rock.\nStoria.\nFin dai primi anni ottanta era ovvio che le meteoriti SNC (Shergottiti, Nakhliti e Chassigniti) fossero significativamente diverse dalla maggior parte delle altre meteoriti. Tra le differenze c'era ad esempio un'et\u00e0 di formazione pi\u00f9 recente, una diversa composizione isotopica dell'ossigeno, la presenza di prodotti derivati da un'alterazione acquosa e alcune somiglianze chimiche con le analisi delle rocce della superficie di Marte eseguite dalle sonde Viking nel 1976. Diversi specialisti suggerirono che queste caratteristiche implicavano che l'origine delle meteoriti SNC fosse da individuare in un corpo progenitore relativamente grande, probabilmente Marte.\nNel 1983, nella shergottite EET79001, furono trovati dei gas intrappolati all'interno di materiale vetroso da impatto. Analizzando la composizione di questi gas si scopr\u00ec che assomigliava molto a quella dell'atmosfera marziana analizzata dalle sonde Viking. Questi gas fornirono quindi la prova diretta di un'origine marziana.\nNel 2000, in una pubblicazione di Treiman, Gleason e Bogard, venne fornita una panoramica di tutte le argomentazioni utilizzate per affermare che le meteoriti SNC (all'epoca ne erano stati trovate 14) provenissero da Marte. Nella pubblicazione si legge: \"Si direbbe inverosimile che gli SNC non provengano da Marte. In questo caso comunque il loro corpo progenitore sarebbe sostanzialmente identico a Marte come oggi lo conosciamo.\"\nTipi di meteorite marziano.\nTra le diverse migliaia di meteoriti recuperate solo 99 (a luglio 2011) sono state identificate come provenienti da Marte e la maggior parte di esse sono state trovate solo a partire dal 2000.\nDelle 99 meteoriti marziane conosciute (al 30/07/2011), ben 98 sono raggruppate in 3 sottogruppi: \"shergottiti\" (83), \"nakhliti\" (13) e \"chassigniti\" (2). Questi tre sottogruppi costituiscono il gruppo \"SNC\", dalle iniziali dei sottogruppi. I singoli sottogruppi devono il loro nome al primo meteorite riconosciuto per ciascun tipo: rispettivamente le meteoriti Shergotty, Nakhla e Chassigny. Il meteorite anomalo ALH 84001 \u00e8 di solito classificato in un gruppo a parte chiamato \"OPX\". Le meteoriti marziane hanno composizioni isotopiche coerenti con quelle di Marte e diverse da quelle della Terra.\nShergottiti.\nCirca tre quarti di tutte le meteoriti marziane sono classificate come shergottiti. Questo gruppo deve il suo nome al meteorite Shergotty caduto a Sherghati in India nel 1865.\nLe shergottiti sono rocce magmatiche di litologia da femica ad ultrafemica.\nIn base ai minerali che contengono e alla dimensioni dei cristalli si dividono in tre gruppi principali:\nPossono essere divise in alternativa in tre o quattro gruppi in base al loro contenuto di terre rare. Questi due sistemi di classificazione creano gruppi non sovrapponibili, lasciando intendere che esistano relazioni complesse tra le varie rocce di partenza e i magmi che le hanno originate dove si sono formate le shergottiti.\nIl periodo di cristallizzazione delle shergottiti si direbbe non pi\u00f9 antico di 180 milioni di anni fa. Il punto \u00e8 che si tratta di un'et\u00e0 sorprendentemente recente considerando quanto antica appare essere l'et\u00e0 della maggior parte della superficie di Marte e le modeste dimensioni dello stesso pianeta. In base a queste evidenze alcuni studiosi hanno suggerito l'idea che le shergottiti siano in realt\u00e0 molto pi\u00f9 antiche. Il \"paradosso dell'et\u00e0 delle shergottiti\" resta insoluto ed \u00e8 ancora un'area attiva di ricerca e dibattito.\nNakhliti.\nIl primo meteorite assegnato a questo gruppo fu il meteorite Nakhla, caduto a El-Nakhla, presso Alessandria d'Egitto, nel 1911 e dal peso di circa 10\u00a0kg.\nLe nakhliti sono rocce magmatiche ricche di augite e che si sono formate a partire da magma basaltico circa 1,3 miliardi di anni fa. Contengono augite e cristalli di olivina. La loro epoca di cristallizzazione, raffrontata alla cronologia di formazione dei crateri marziani, suggerisce come luogo di origine di questo materiale il complesso vulcanico di Tharsis, Elysium Planitia o Syrtis Major Planum.\n\u00c8 stato dimostrato che le nakhliti furono suffuse con acqua liquida circa 620 milioni di anni fa e che furono espulse da Marte circa 10,75 milioni di anni fa a seguito dell'impatto di un asteroide.\nIl meteorite Yamato 000593 \u00e8 il secondo pi\u00f9 grande meteorite marziano ritrovato sulla Terra appartenente al gruppo delle Nakhliti.\nChassigniti.\nLa prima chassignite, il meteorite Chassigny, cadde a Chassigny, in Francia nel 1815.\nFinora \u00e8 stato trovato solo un altro meteorite di questo tipo, l'NWA 2737: si tratta di un meteorite trovato in Marocco o nel Sahara Occidentale nell'agosto del 2000 dai cercatori di meteoriti Bruno Fectay e Carine Bidaut. Inizialmente gli fu dato il nome temporaneo di \"Diderot\". Beck \"et al.\" scrivono che \"[in questo meteorite] \"la mineralogia, la composizione chimica principale e le tracce di elementi minori, cos\u00ec come la abbondanza relativa degli isotopi dell'ossigeno, rivelano una sicura origine marziana e forti affinit\u00e0 con Chassigny.\"\"\nAltri tipi.\nLa famosa meteorite ALH 84001 presenta un tipo di roccia diverso dalle altre meteoriti marziane, la ortopirossenite (una roccia magmatica composta prevalentemente da ortopirosseno). Questa meteorite balz\u00f2 agli onori della cronaca dopo che l'analisi con microscopio elettronico a scansione rivel\u00f2 strutture che furono considerati resti fossilizzati di forme di vita simili a batteri. Nel 2005 l'opinione della maggior parte degli studiosi era che si trattasse di una contaminazione terrestre. Nel 2009 per\u00f2 nuove analisi sembrarono escludere un'origine terrestre o non biologica dando nuovo impulso all'ipotesi della presenza di vita su Marte. ALH 84001 \u00e8 antica quanto le shergottiti basaltiche e intermedie, cio\u00e8 circa 4.1 miliardi di anni.\nNel marzo del 2004 \u00e8 stato ipotizzato che il meteorite Kaidun, caduto il 3 dicembre 1980 nello Yemen, potesse essersi originato dalla luna marziana Fobos. A causa del fatto che Fobos ha molti punti di contatto con gli asteroidi di tipo C e che questo meteorite \u00e8 una condrite carbonacea, Kaidun non \u00e8 un meteorite marziano in senso stretto. Tuttavia potrebbe contenere piccoli frammenti di materiale provenienti dalla superficie di Marte.\nOrigine.\nLa maggioranza delle meteoriti SNC sono piuttosto giovani se paragonate alle altre meteoriti e questo sembra implicare che su Marte c'\u00e8 stata attivit\u00e0 vulcanica fino a poche centinaia di milioni di anni fa. Il recente periodo di formazione delle meteoriti marziane fu una delle prime caratteristiche che portarono a pensare che la loro origine fosse un pianeta come Marte. Tra le meteoriti marziane, solo ALH 84001 ha un'et\u00e0 radiometrica maggiore di 1,4 miliardi di anni. Tutte le nakhliti e le chassigniti forniscono un'et\u00e0 di formazione simile, se non identica, attorno ai 1,3 miliardi di anni, come determinato da varie tecniche di datazione radiometrica.\nLe et\u00e0 di formazione per molte shergottiti \u00e8 invece variabile e molto pi\u00f9 giovane, per la maggior parte tra i 150 e i 575 milioni di anni.\nLa storia cronologica delle shergottiti non \u00e8 completamente compresa e alcuni studiosi hanno suggerito che loro possano in effetti essersi formate prima dell'epoca precedente alla loro et\u00e0 radiometrica, un'ipotesi non accettata dalla maggior parte degli specialisti.\nL'et\u00e0 di formazione delle meteoriti SNC \u00e8 spesso associata alla loro et\u00e0 di esposizione ai raggi cosmici (CRE, \"cosmic-ray exposure\"), come misurato in base ai prodotti nucleari delle interazioni nello spazio tra il meteorite e le energetiche particelle dei raggi cosmici. Tutte le nakhliti misurate mostrano identiche et\u00e0 CRE di circa 11 milioni di anni, il che combinato con la loro possibile identica et\u00e0 di formazione indica che la loro formazione potrebbe risalire ad un unico evento di impatto in un unico punto della superficie di Marte.\nAlcune shergottiti sembrano formare gruppi distinti in base alla loro et\u00e0 di esposizione ai raggi cosmici e alla loro epoca di formazione, indicando che diversi eventi di impatto hanno ciascuno scagliato nello spazio diversi gruppi di shergottiti. L'et\u00e0 CRE delle shergottiti varia da 0,5 a 19 milioni di anni.\nEra stato affermato che non ci sono grandi crateri recenti su Marte che potessero essere candidati come luogo di origine delle meteoriti marziane, ma ricerche recenti sostengono di aver individuato un punto di origine verosimile per ALH 84001 e per altre shergottiti.\nPossibili prove della vita su Marte.\nSi \u00e8 scoperto in diverse meteoriti marziane tracce di ci\u00f2 che per alcuni sono fossili di forme di vita marziane. La pi\u00f9 significativa di queste meteoriti \u00e8 ALH84001, trovata in Antartide. L'espulsione da Marte si stima che abbia avuto luogo circa 16 milioni di anni fa. L'arrivo sulla Terra \u00e8 avvenuto circa 13000 anni fa. Le fenditure nella roccia si suppone siano state riempite da carbonati (implicando la presenza di acque sotterranee) tra i 4 e i 3.6 miliardi di anni fa. Prove della presenza di idrocarburi policiclici aromatici sono state individuate a livelli crescenti allontanandosi dalla superficie. Diversi minerali all'interno delle fenditure sono depositati in fasi, specificamente ferro depositato come magnetite, che sulla Terra sono indicate come prodotto di biodeposizione. Nel materiale carbonatico che riempie le fessure sono inoltre stati trovate piccole strutture ovoidali o tubolari che potrebbero essere nanobatteri fossili. Il micropaleontologo Schopf, che ha descritto diverse importanti associazioni batteriche terrestri, dopo aver esaminato ALH 84001 ha espresso l'opinione che le strutture sono troppo piccole per essere batteri terrestri e in particolare a lui non sono sembrate simili a forme di vita. La dimensione degli oggetti in questione \u00e8 compatibile con i nanobatteri terrestri, ma l'esistenza stessa dei nanobatteri \u00e8 ancora dibattuta.\nDiversi studi hanno messo in dubbio la validit\u00e0 di questi fossili. Ad esempio si \u00e8 scoperto che la maggior parte della materia organica presente nel meteorite era di origine terrestre.\nCi\u00f2 nonostante un recente studio suggerisce che la magnetite nel meteorite potrebbe essere stata prodotta da forme di vita marziane. Lo studio si \u00e8 avvalso di una tecnica di microscopia elettronica ad alta risoluzione pi\u00f9 avanzata di quella disponibile nel 1996."}
{"id": "1831939", "revid": "1392199", "url": "https://it.wikipedia.org/wiki?curid=1831939", "title": "Meteorite lunare", "text": "Le meteoriti lunari, dette anche lunaniti, sono delle meteoriti acondritiche che si sono originate dalla Luna e sono cadute sulla Terra. Questo pu\u00f2 accadere come risultato di un forte impatto meteoritico sulla Luna in grado di far schizzare nello spazio dei frammenti rocciosi.\n\u00c8 importante sottolineare come il termine \"meteorite lunare\" non si riferisca n\u00e9 a meteoriti trovate effettivamente sulla superficie della Luna come ad esempio il meteorite Hadley Rille, n\u00e9 a rocce lunari portate sulla Terra dagli astronauti o da sonde automatiche.\nAbbondanza.\nSi tratta di un tipo di meteoriti piuttosto raro: nel Meteoritical Bulletin Database sono elencate infatti solo 387 meteoriti di questo tipo (ottobre 2019), per la maggior parte di massa totale conosciuta inferiore ai 100g. La pi\u00f9 grande meteorite lunare classificata \u00e8 Northwest Africa 12760, una singola roccia del peso di 58,09kg trovata nelle vicinanze di Tindouf (Algeria) nell'aprile del 2017."}
{"id": "1831942", "revid": "154893", "url": "https://it.wikipedia.org/wiki?curid=1831942", "title": "Angrite", "text": ""}
{"id": "1831943", "revid": "154893", "url": "https://it.wikipedia.org/wiki?curid=1831943", "title": "Aubrite", "text": ""}
{"id": "1831944", "revid": "154893", "url": "https://it.wikipedia.org/wiki?curid=1831944", "title": "Acondriti Primitive", "text": ""}
{"id": "1831946", "revid": "154893", "url": "https://it.wikipedia.org/wiki?curid=1831946", "title": "Winonaite", "text": ""}
{"id": "1831947", "revid": "2048388", "url": "https://it.wikipedia.org/wiki?curid=1831947", "title": "Urelite", "text": "L'Urelite o Ureilite \u00e8 un raro tipo di meteorite rocciosa che ha una singolare composizione mineralogica molto dissimile da altri tipi di meteorite rocciose. Si tratta di un tipo di meteorite di colore grigio scuro, che prende il nome dal villaggio di Novy Urey (Cirillico: \"\u041d\u043e\u0432\u044b\u0439 \u0423\u0440\u0435\u0439\"), Oblast di Mordovia in Russia, dove un meteorite di questo tipo fu ritrovato il 4 settembre 1886. Alcune di queste furono anche denominate Goalpara, dalla citt\u00e0 di (Goalpara, Assam India), dove questi oggetti caddero. Il 7 ottobre 2008, un piccolo asteroide 2008 TC3 entr\u00f2 nell'atmosfera terrestre ed esplose a una quota stimata di 37\u00a0km (23\u00a0mi) ad disopra del Deserto nubiano in Sudan. Frammenti di questo asteroide furono ritrovati nel dicembre dello stesso anno e furono identificati come ureilite.\nComposizione.\nIl nome scientifico dell'ureilite potrebbe essere olivina-pigeonite acondrite. Rispetto a molte altre meteoriti rocciose, l'ureilite presenta un'alta percentuale di carbonio (in media il 3% in peso), presenti in forma di grafite o nanodiamanti. Tali diamanti, aventi dimensioni di qualche micron, derivano probabilmente dall'alta pressione originata dalla collisione dell'oggetto genitore con altri asteroidi.\nLe Ureiliti possono essere divise in due sottocategorie: \"monomicti\" e \"polimicti\". Le Ureiliti monomictiche presentano grani di olivina solitamente pi\u00f9 abbondanti del pirosseno, al contrario le polimictiche presentano una mistura di composizione pi\u00f9 differente.\nOrigine.\nSconosciuta. Qualche gruppo di queste meteoriti potrebbero provenire da un oggetto molto massiccio (ad es. Marte, Luna, 4 Vesta), ma finora non \u00e8 stato identificato con sicurezza un oggetto genitore. Prima del recente impatto con la terra, 2008 TC3 fu identificato come un Asteroide tipo F, quindi una Acondrite."}
{"id": "1831948", "revid": "154893", "url": "https://it.wikipedia.org/wiki?curid=1831948", "title": "Brachinite", "text": ""}
{"id": "1831950", "revid": "154893", "url": "https://it.wikipedia.org/wiki?curid=1831950", "title": "Lodranite", "text": ""}
{"id": "1831951", "revid": "154893", "url": "https://it.wikipedia.org/wiki?curid=1831951", "title": "Acondriti primitive", "text": ""}
{"id": "1831958", "revid": "599013", "url": "https://it.wikipedia.org/wiki?curid=1831958", "title": "Iker Iturbe", "text": "Carriera.\nHa militato anche nel Real Madrid e nella Fortitudo Bologna."}
{"id": "1831960", "revid": "116092237", "url": "https://it.wikipedia.org/wiki?curid=1831960", "title": "Cripta Reale del Monastero dell'Escorial", "text": "La Cripta Reale del Monastero dell'Escorial, conosciuta anche come Pante\u00f3n de los Reyes, si trova nel Monastero dell'Escorial e fu costruita da Juan G\u00f3mez de Mora su disegni di Giovanni Battista Crescenzi. In ventisei sepolcri di marmo riposano i resti dei re e delle regine di Spagna dai tempi di Carlo I nel XVI secolo, eccetto Filippo V e Ferdinando VI, che scelsero rispettivamente San Ildefonso e il Convento de las Salesas Reales come luogo di sepoltura. Ugualmente non riposano qui i due sovrani stranieri di Spagna, Giuseppe Bonaparte e Amedeo di Savoia-Aosta, i cui corpi sono sepolti all'H\u00f4tel des Invalides e nella Basilica di Superga.\nPresso i re riposano anche le regine consorti che furono madri di re, e l'unico Re consorte della storia spagnola, Francesco d'Assisi di Borbone-Spagna. Vi si trovano anche i resti della prima moglie di Filippo IV, Elisabetta di Borbone, anche se ella non fu madre di re: questa speciale licenza si deve al fatto che il Pante\u00f3n fu inaugurato durante il suo regno, con i resti del padre Filippo III e la traslazione di quelli di Carlo I e Filippo II che si trovavano nella cripta originale, pi\u00f9 piccola e ad un livello superiore rispetto all'attuale Pante\u00f3n, e che non aveva pi\u00f9 spazio per accogliere altri corpi.\nGli ultimi resti inumati qui sono stati quelli di Alfonso XIII di Spagna, sua moglie, la regina Vittoria Eugenia di Battenberg, e suo figlio Giovanni di Borbone-Spagna con la moglie Maria Mercedes di Borbone-Due Sicilie, conti di Barcellona e genitori di Juan Carlos di Spagna, ancora restano in un locale attiguo chiamato \"Pudridero\".\nIl \"pudridero\".\nSolo i frati agostiniani hanno il permesso di entrare nel \"pudridero\" reale, cio\u00e8 il luogo dove i cadaveri vengono lasciati durante il processo di decomposizione. Coperti di calce, i resti mortali della famiglia reale rimangono l\u00ec all'incirca 25 anni, il tempo ritenuto necessario per il completamento del processo biologico di decomposizione. Dalle stesse scale che portano al Pante\u00f3n Real, nel primo vano sulla destra, vi \u00e8 un passaggio chiuso da una porta di legno che conduce ad un luogo proibito a tutti gli estranei. Le pareti sono di pietra, il pavimento in granito e il soffitto \u00e8 a volta; in questo spazio, che misura sedici metri quadrati, si trovano i resti dei tre ultimi componenti della casa di Borbone deceduti (Vittoria Eugenia di Battenberg, Giovanni di Borbone e Maria Mercedes di Borbone-Due Sicilie). Come detto, solo i membri della comunit\u00e0 agostiniana che ha in custodia il Monasterio di El Escorial fin dal 1885 possono accedere a questo luogo. La famiglia reale spagnola affida loro i resti dei suoi defunti con una cerimonia che si ripete da secoli. L'ultima volta fu il 4 gennaio 2000, a seguito della morte della madre di re Juan Carlos: l'allora ministro della Giustizia, che in Spagna \u00e8 anche primo notaio del regno, Margarita Mariscal de Gante, dopo aver recitato la formula di rito, ha aperto di fronte al priore e ai dodici padri agostiniani presenti la bara di donna Maria Mercedes di Borbone, per il necessario riconoscimento del cadavere. In precedenza, Fernando Almansa, capo della Casa Reale, aveva consegnato al priore del Monastero una lettera del re nella quale gli annunciava la consegna della salma della madre. Una volta chiuso di nuovo il sarcofago e stilato un verbale di consegna, gli agostiniani prendono in custodia la chiave del feretro e questo viene posto nel \"pudridero\" reale. Poco si conosce di questa stanza, cos\u00ec come del contiguo \"pudridero\" degli infanti, entrambi rigorosamente chiusi ai turisti che visitano l'Escorial.\nNon esiste nessun documento che attesti la data di fondazione del \"pudridero\", anche se questa dovrebbe essere molto vicina a quella dell'inaugurazione del Pante\u00f3n Real, inaugurato nel 1654 durante il regno di Filippo IV. I padri Santos e Xim\u00e9nez, principali studiosi del panteon nel XVII secolo, non fanno menzione del \"pudridero\", e il primo documento che lo ricorda \u00e8 del 1854.\nNella sua \"Historia del Real Monasterio de San Lorenzo del Escorial\", frate Jos\u00e9 de Quevedo, bibliotecario del monasterio, riferisce: \nFrate Quevedo omette di dire che nelle nicchie vengono posti cumuli di calce viva e all'esterno, su una lapide di marmo nero, \u00e8 indicato il nome di colui o colei cui appartengono i resti.\nLo scopo del periodo di permanenza nel \"pudridero\" \u00e8 quello di ridurre i corpi perch\u00e9 si adattino alle piccole casse di piombo, che misurano appena un metro di lunghezza e 40 centimetri di larghezza, che, una volta sigillate, vengono introdotte in ciascuno dei 26 sarcofagi del Pante\u00f3n de Reyes. \u00abErano re talmente grandi nel mondo che per essere seppelliti non hanno desiderato che uno spazio cos\u00ec piccolo\u00bb, come scrisse a met\u00e0 del secolo XVII il padre Santos, lettore di Sacre Scritture presso l'Escorial.\nOggi, in questo locale interrato al di sotto della Basilica, sono tre i cadaveri che aspettano il loro sepolcro definitivo: quello della regina Vittoria Eugenia, nonna di Juan Carlos, che mor\u00ec nel 1969 a Losanna ma che fino al 1985 non venne traslata all'Escorial, quello di Giovanni, Conte di Barcellona, che riposa nel Monastero dal 3 aprile 1993, e quello della Contessa di Barcellona, affidato agli agostiniani il 4 gennaio 2000.\nAlfonso XIII, bisnonno dell'attuale re, non dovette sostare nel \"pudridero\": morto egli a Roma nel 1941, quando la sua salma fu trasportata in Spagna, nel 1980, occup\u00f2 direttamente il luogo a lui riservato nel panteon reale. Suo padre, Alfonso XII, pass\u00f2 solo 13 anni in questo luogo transitorio, dal 1885 al 1898.\nQuanto al \"pudridero\" degli infanti, gli ultimi resti in esso depositati sono quelli di Giacomo (fratello del Conte di Barcellona), di do\u00f1a Isabella Alfonsa (nipote di Alfonso XIII), di don Alfonso (fratello di re Juan Carlos) e di do\u00f1a Eulalia (figlia di Isabella II). Il 10 gennaio 2000 i resti degli ultimi due avrebbero dovuto essere traslati in una delle 36 nicchie vuote del Pante\u00f3n de los Infantes, ma l'improvvisa morte della Contessa di Barcellona ha ritardato la cerimonia, svolta nel successivo mese di febbraio.\nLo spostamento dei resti dal \"pudridero\" al Pante\u00f3n si svolge alla presenza di pochissimi testimoni. Alla cerimonia assistono soltanto un membro della comunit\u00e0 agostiniana, uno del Patrimonio Nacional, un architetto (incaricato di dirigere lo smontaggio del parapetto del Pante\u00f3n Real) e due operai. \u00c8 presente anche un medico, che si limita a testimoniare che il processo di decomposizione \u00e8 concluso. Deposta l'urna nel suo rispettivo sarcofago, i resti reali riposano nella loro ultima dimora definitiva.\nSituazione attuale.\nDopo la sepoltura dei conti di Barcellona sar\u00e0 esaurito lo spazio per inumare i re. Si era proposto di realizzare una nuova cripta comunicante con la prima ma tale progetto \u00e8 stato scartato dato che la cripta \u00e8 circondata da cunicoli e passaggi di grande interesse storico. Pertanto \u00e8 stato proposto ai sovrani di farsi seppellire nella cappella del Palazzo Reale o nella Cattedrale dell'Almudena. La Casa Reale deve ancora esprimersi in proposito."}
{"id": "1831961", "revid": "709565", "url": "https://it.wikipedia.org/wiki?curid=1831961", "title": "Richard Shepard", "text": "Regista di film come \"The Matador\" e \"The Hunting Party\", nel 2007 ha ricevuto un Directors Guild of America Award e un Emmy Award per la regia dell'episodio pilota di \"Ugly Betty\"."}
{"id": "1831964", "revid": "2108263", "url": "https://it.wikipedia.org/wiki?curid=1831964", "title": "Wessex (famiglia)", "text": "Il Casato dei Wessex, anche conosciuto come \"Casato di Cerdic\" o \"Casa Reale Sassone\", fu la famiglia che govern\u00f2 il Regno del Wessex a sud-ovest dell'Inghilterra. \nQuesta casata fu al potere a partire dal VI secolo con Cerdic del Wessex fino all'annessione al regno d'Inghilterra, dopo l'unificazione il casato governer\u00e0 tutta l'Inghilterra, dall'871 con Alfredo il Grande al 1016 con Edmondo II d'Inghilterra. Questo periodo della monarchia britannica \u00e8 conosciuto come il periodo sassone, nonostante il loro governo venne spesso ridimensionato con l'invasione vichinga a Danelaw e poi con la conquista dell'Inghilterra da parte di Sweyn I di Danimarca, durante il regno di Etelredo II d'Inghilterra. Sweyn ed i suoi successori l'hanno governata fino al 1042. \nDopo Canuto II d'Inghilterra, ci fu un breve ripristino dei sassoni fra il 1042 e il 1066 sotto Edoardo III il Confessore e Aroldo II d'Inghilterra. Dopo la battaglia di Hastings, una tappa decisiva nella storia britannica, Guglielmo I d'Inghilterra divenne re d'Inghilterra e gli anglosassoni tentano di ristabilire il loro originario potere con Edgardo Atheling, un nipote di Edmondo II, che cerc\u00f2 anche di arrivare al trono tramite la Scozia, approfittando del matrimonio della nipote Matilda di Scozia (discendente da parte di madre dei Wessex) con Enrico I d'Inghilterra figlio di Guglielmo ma, ormai vecchio, fall\u00ec e mor\u00ec poco dopo (1126), fu quindi l'ultimo appartenente al casato dei Wessex.\nGenealogia.\n Egberto del Wessex (770-839)\n = Redburga\n \u2514\u2500\u2500 Etelvulfo del Wessex (795-858)\n = Osburga\n \u251c\u2500\u2500 Etelbaldo del Wessex (831-860)\n \u2502 = Giuditta di Francia\n \u251c\u2500\u2500 Etelberto del Wessex (835-865)\n \u251c\u2500\u2500 Etelredo del Wessex (837-871)\n \u2502 = Wulfrida\n \u2502 \u251c\u2500\u2500 Aethelwald\n \u2502 \u2514\u2500\u2500 Aethelhelm\n \u2514\u2500\u2500 Alfredo il Grande (849-899)\n = Ealhswith\n \u251c\u2500\u2500 Ethelfleda (872-918)\n \u2502 = Earl Aethelred di Mercia\n \u251c\u2500\u2500 Edoardo il Vecchio (871-924)\n \u2502 = Ecgwynn\n \u2502 \u251c\u2500\u2500 Atelstano d'Inghilterra (895-939)\n \u2502 \u2514\u2500\u2500 ?\n \u2502 = Sigtrygg\n \u2502 = Elfleda\n \u2502 \u251c\u2500\u2500 Ethelweard (904-924)\n \u2502 \u251c\u2500\u2500 Edwin (?-933)\n \u2502 \u251c\u2500\u2500 Eadgifu (902-955)\n \u2502 \u2502 = Carlo III di Francia\n \u2502 \u251c\u2500\u2500 Eadilda\n \u2502 \u2502 = Ugo il Grande\n \u2502 \u251c\u2500\u2500 Eadgyth\n \u2502 \u2502 = Ottone I di Sassonia\n \u2502 \u251c\u2500\u2500 \u00c6lfgifu\n \u2502 \u251c\u2500\u2500 Eadfl\u00e6d\n \u2502 \u2514\u2500\u2500 Eadhild\n \u2502 = Edgiva\n \u2502 \u251c\u2500\u2500 Edmondo I d'Inghilterra (921-946)\n \u2502 \u2502 = Santa Elgiva\n \u2502 \u2502 \u251c\u2500\u2500 Edwing d'Inghilterra (941-959)\n \u2502 \u2502 \u2502 = Elgiva\n \u2502 \u2502 \u2514\u2500\u2500 Edgardo d'Inghilterra (943-975)\n \u2502 \u2502 = Elfrida\n \u2502 \u2502 \u251c\u2500\u2500 Edoardo il Martire (962-978)\n \u2502 \u2502 \u2514\u2500\u2500 Etelredo II d'Inghilterra\n \u2502 \u2502 = Elgifu\n \u2502 \u2502 \u251c\u2500\u2500 Atelstano (986\u20131013)\n \u2502 \u2502 \u251c\u2500\u2500 Egberto (987\u20131005)\n \u2502 \u2502 \u251c\u2500\u2500 Edmondo II (988\u20131016)\n \u2502 \u2502 \u2502 = Ealdgyth\n \u2502 \u2502 \u2502 \u251c\u2500\u2500 Edmondo (1016-?)\n \u2502 \u2502 \u2502 \u2514\u2500\u2500 Edoardo l'esiliato (1016-1057)\n \u2502 \u2502 \u2502 = Agata di Kiev\n \u2502 \u2502 \u2502 \u251c\u2500\u2500 Margherita (1045-1093)\n \u2502 \u2502 \u2502 \u251c\u2500\u2500 Cristina (1047-1102)\n \u2502 \u2502 \u2502 \u2514\u2500\u2500 Edgardo Atheling (1051-1126)\n \u2502 \u2502 \u251c\u2500\u2500 Eadred (990\u20131015)\n \u2502 \u2502 \u251c\u2500\u2500 Eadwig (991\u20131017)\n \u2502 \u2502 \u251c\u2500\u2500 Eadgar (994 \u20131012)\n \u2502 \u2502 \u251c\u2500\u2500 Edith (995\u2013?)\n \u2502 \u2502 \u2502 = Eadric Streona\n \u2502 \u2502 \u251c\u2500\u2500 Elfgifu (997\u2013?)\n \u2502 \u2502 \u2502 = Uchtred l'Ardito\n \u2502 \u2502 \u2502 = Alfgar III di Mercia (1002\u20131059)\n \u2502 \u2502 \u251c\u2500\u2500 Wulfhilda (998\u2013?)\n \u2502 \u2502 \u2502 = Ulfcytel Snylling\n \u2502 \u2502 \u2514\u2500\u2500 figlia (1001\u20131051)\n \u2502 \u2502 = Emma di Normandia \n \u2502 \u2502 \u251c\u2500\u2500 Goda (1004\u20131049)\n \u2502 \u2502 \u2502 = Drogo, conte di Nantes e Vexin\n \u2502 \u2502 \u2502 = Lamberto II di Boulogne\n \u2502 \u2502 \u251c\u2500\u2500 Edoardo il Confessore (1005\u20131066)\n \u2502 \u2502 \u2502 = Edith del Wessex\n \u2502 \u2502 \u2514\u2500\u2500 Alfred Aetheling (1006-1037)\n \u2502 = Ethelfleda di Damerham\n \u2502 \u251c\u2500\u2500 Edredo d'Inghilterra (923-955)\n \u2502 \u2514\u2500\u2500 S. Edburga (?-960)\n \u251c\u2500\u2500 Ethelgifu\n \u251c\u2500\u2500 Elfrida (?-929)\n \u2502 = Baldovino II di Fiandra\n \u2514\u2500\u2500 Ethelweard (?-920)\n = Giuditta di Francia"}
{"id": "1831965", "revid": "35813", "url": "https://it.wikipedia.org/wiki?curid=1831965", "title": "Il Crociato in Egitto", "text": ""}
{"id": "1831975", "revid": "767487", "url": "https://it.wikipedia.org/wiki?curid=1831975", "title": "Fran V\u00e1zquez", "text": ""}
{"id": "1831977", "revid": "287204", "url": "https://it.wikipedia.org/wiki?curid=1831977", "title": "Fran Vazquez", "text": ""}
{"id": "1831982", "revid": "536103", "url": "https://it.wikipedia.org/wiki?curid=1831982", "title": "Heta (lettera)", "text": "Lo heta, maiuscolo ', minuscolo ', \u00e8 una lettera scomparsa dell'alfabeto greco. Come indica il suo nome, \u00e8 il segno che esprime foneticamente il suono // in alcuni alfabeti greci."}
{"id": "1831992", "revid": "110157", "url": "https://it.wikipedia.org/wiki?curid=1831992", "title": "Coppa della Pace 2005", "text": "La Coppa della Pace 2005 \u00e8 stata la seconda edizione del torneo calcistico, svoltasi dal 15 al 24 luglio 2005 in Corea del Sud."}
{"id": "1831995", "revid": "767487", "url": "https://it.wikipedia.org/wiki?curid=1831995", "title": "Cariceto", "text": "Il cariceto \u00e8 un particolare tipo di torbiera caratterizzato dalla presenza di piante del genere \"Carex\". A differenza delle torbiere tipiche, i cariceti hanno un suolo per lo pi\u00f9 neutro o alcalino. Il cariceto pu\u00f2 essere una fase nello sviluppo di una successione naturale da un lago verso un bosco, o se si sviluppa la torba e la sua superficie si alza, verso una torbiera vera e propria.\nL'acqua in un cariceto viene spesso da sorgenti sotterranee o da corsi d'acqua con un pH abbastanza alto. Quando l'acqua proviene dalla pioggia o sorgenti con un pH inferiore, il cariceto \u00e8 spesso sostituito da una torbiera a sfagni."}
{"id": "1831998", "revid": "663330", "url": "https://it.wikipedia.org/wiki?curid=1831998", "title": "Jon Amiel", "text": "Biografia.\nDopo essersi laureato in letteratura inglese all'Universit\u00e0 di Cambridge, inizia una collaborazione con la Royal Shakespeare Company. In seguito lavora per la BBC, dove dirige alcuni documentari e varie produzioni televisive. Il suo debutto cinematografico dietro la macchina da presa risale al 1989 con \"Queen of Hearts\".\nSuccessivamente lavora per il cinema statunitense dirigendo film come \"Sommersby\", \"Entrapment\" e \"The Core\". Negli ultimi anni ha diretto alcuni episodi di serie televisive come \"I Tudors\" e \"I Borgia\" insieme al film biografico \"Creation\", incentrato sulla vita di Charles Darwin."}
{"id": "1832010", "revid": "106456", "url": "https://it.wikipedia.org/wiki?curid=1832010", "title": "Pietro Doro", "text": "Biografia.\nNel 1848 era canonico a Savigliano (Cuneo), e sostenne attivamente i moti repubblicani risorgimentali. Fonti primarie sostenenti la monarchia e il potere ecclesiastico denunciano come egli proponesse pubblicamente che il governo operasse la confisca di tutti i beni ecclesiastici . \nProbabilmente il Doro, continuando a sostenere idee liberali, viene costretto alla fuga e si reca in Svizzera. Convertitosi alla fede evangelica a Ginevra in ambienti risvegliati, con Costantino Reta ricostituisce in quella citt\u00e0 la chiesa evangelica italiana che si era dispersa in seguito alla partenza di Luigi de Sanctis per Torino nell'autunno del 1852.\nPi\u00f9 tardi parte per Londra, accettando la proposta di servire come missionario evangelico fra la vasta popolazione d'origine italiana residente in quella citt\u00e0 (stimata in 6000-7000 persone). Collabora nel 1854 a stabilire e gestire un asilo per bambini poveri italiani diretto da due signore inglesi, \"per sfamarli, istruirli e far loro conoscere la Bibbia\". La rivista l'\"Eco di Savonarola\" lo descrive nel 1857 come \"invecchiato, attempato e sposato\" mentre esegue le funzioni religiose la domenica in una cappella a Newman Street, vicino a Oxford Street, ed insegnando ai suoi connazionali a leggere e scrivere in inglese in una scuola domenicale per adulti da lui fondata.\nUn resoconto della sua attivit\u00e0 si trova nell'\"Eco di Savonarola\": \u00abCome abbiamo gi\u00e0 detto ai nostri amici, il missionario approvato degli italiani evangelici di Londra \u00e8 il signor Pietro Doro. La sua missione consiste nel visitare i nostri connazionali, di casa in casa, nei loro laboratori, negli ospedali, parlando loro dell'amor di Dio verso i poveri peccatori. Di pi\u00f9, egli cerca di sollecitarli a frequentare il servizio evangelico che ha luogo ogni domenica a ore sei e mezzo p. m. nella cappella (n. 7) di Newman Street, dove il Vangelo \u00e8 annunciato con purezza e semplicit\u00e0. Il mercoled\u00ec sera varii italiani si riuniscono privatamente, per invito, in casa di un fratello, nello scopo di studiare insieme la Parola di Dio. Il signor Doro, occupandosi esclusivamente dell'altare, \u00e8 giusto che egli viva altres\u00ec dell'altare. Egli non riceve salario fisso e noi gli rimettiamo quel che ci vien mandato per lui dalla carit\u00e0 cristiana\u00bb.\nNella citata rivista sono riportate diverse lettere del Doro che descrivono la sua attivit\u00e0 e le sue persuasioni."}
{"id": "1832011", "revid": "6923", "url": "https://it.wikipedia.org/wiki?curid=1832011", "title": "Antsohihy", "text": "Antsohihy \u00e8 un comune urbano (\"firaisana\") del Madagascar nord-occidentale situata nella provincia di Mahajanga.\n\u00c8 il capoluogo della regione di Sofia e del distretto di Antsohihy.\nHa una popolazione di 19.878 abitanti (stima del 2005 ).\nLa route nationale 6 la collega a nord a Ambilobe e Antsiranana e a sud a Ambondromamy."}
{"id": "1832012", "revid": "2091899", "url": "https://it.wikipedia.org/wiki?curid=1832012", "title": "Sfagneto", "text": "Lo sfagneto (o torbiera a sfagni o torbiera alta) \u00e8 il tipo pi\u00f9 comune di torbiera. Si tratta di un biotopo con piante morte parzialmente mineralizzate e decomposte (appartenenti in prevalenza al genere \"Sphagnum\"), dove grazie alla costante presenza di acqua, esclusivamente o prevalentemente di provenienza meteorica, si costituisce un ambiente che pu\u00f2 ospitare un numero rilevante di specie vegetali rare o poco comuni.\nLe torbiere a \"Sphagnum\" sono lo stadio finale di sviluppo (climax) delle torbiere basse, la superficie risulta ondulata, caratterizzata da avvallamenti dove ristagna l'acqua e zone pi\u00f9 alte simili a collinette, rispettivamente pi\u00f9 asciutte. Le acque di questi piccoli stagni sono acide e povere di sali minerali, quindi oligotrofiche.\nFlora di sfagneto.\nInsieme allo sfagno, la torbiera alta crea un ambiente ideale per una determinata fitocenosi. Le piante che ne fanno parte sono generalmente considerate poco comuni in Italia (ovvero nella zona mediterranea) a causa della rarit\u00e0 della sfagneta stessa.\nAlcuni esempi sono:\nDistribuzione.\nAlcuni degli sfagneti pi\u00f9 meridionali d'Europa si trovano in Toscana settentrionale: sono presenti nel lago di Massaciuccoli e nel laghetto di Sibolla; compaiono sul Monte Pisano presso Buti, e nuovamente in due piccole stazioni puntiformi presso San Lorenzo a Vaccoli; importanti anche gli sfagneti distribuiti sulle Cerbaie."}
{"id": "1832015", "revid": "599013", "url": "https://it.wikipedia.org/wiki?curid=1832015", "title": "Chiesa della Nativit\u00e0 di Maria Vergine (Aurigo)", "text": "La chiesa della Nativit\u00e0 di Maria Vergine \u00e8 un luogo di culto cattolico situato nel comune di Aurigo, in piazza Nativit\u00e0 di Maria Vergine, in provincia di Imperia. La chiesa \u00e8 sede della parrocchia omonima del vicariato di Pieve di Teco della diocesi di Albenga-Imperia.\nStoria e descrizione.\nL'edificio \u00e8 collocato all'estremo margine del poggio su cui \u00e8 sito il borgo, in posizione opposta rispetto al castello, con facciata a nord e abside a sud.\nLa sua origine \u00e8 in parte ancora dubbia, ma \u00e8 possibile farla risalire ad una struttura fortificata dell'Alto Medioevo. Nel XVII secolo, l'edificio venne ristrutturato in forme barocche che ricoprirono, o sostituirono, le murature del XIII secolo, in parte ancora visibili nell'abside e nel campanile. La progettazione, a cura di Giacomo Filippo Marvaldi da Candeasco, si \u00e8 conclusa nei primi anni del XVIII secolo.\nL'interno si contraddistingue per la dimensione ariosa degli spazi, con cappelle ampie, il tutto ritmato da decorazioni a stucco di gusto tardobarocco, ad opera (tra il 1780 ed il 1784) di Gio Andrea Casella, caratterizzate da un originale cromatismo che abbina il verde, il bianco ed il rosa. Suggestiva doveva risultare anche la volta originaria, perduta in seguito al crollo dovuto al terremoto del 1887, che tante vittime e ingenti danni arrec\u00f2 in numerose localit\u00e0 del ponente ligure.\nNel complesso, l'edificio conserva al proprio interno opere di pregio e valore: dal crocifisso ligneo collocato nella cappella Bruna (1576), agli affreschi della cappella battesimale, le statue lignee policrome dei patroni - \"San Paolo\" e la \"Madonna Addolorata\" - risalenti agli anni venti del XIX secolo, e le tele che adornano le cappelle laterali e l'abside."}
{"id": "1832016", "revid": "1437331", "url": "https://it.wikipedia.org/wiki?curid=1832016", "title": "Paul Wesley", "text": " \n\u00c8 noto soprattutto per aver interpretato Stefan Salvatore nella serie televisiva \"The Vampire Diaries\".\nBiografia.\nWesley \u00e8 nato a New Brunswick, New Jersey, da genitori polacchi, Agnieszka e Tomasz, ma \u00e8 cresciuto a Marlboro. Ha una sorella maggiore, Monika, e due sorelle minori, Julia e Leahima.\nCarriera.\nAll'et\u00e0 di 14 anni, inizia a lavorare come modello, entrando nella \"Ford Modeling Agency\" di New York, dove resta per due anni. Debutta come attore nel 1999 nella soap opera \"Destini\", in seguito entra nel cast della soap opera \"Sentieri\", dove dal 1999 al 2001 interpreta il ruolo di Max Nickerson. A causa della presenza saltuaria alle lezioni, dovuta alla sua carriera, viene cacciato dalla Christian Brothers Academy e poi dalla Marlboro High School. Termina gli studi alla Lakewood Prep High School di Howell e si iscrive alla Rutgers University di New Brunswick, dove studia per un solo semestre.\nNel corso degli anni ha collezionato numerose partecipazioni a serie televisive come \"Smallville\", \"The O.C.\", ', \"Crossing Jordan\", \"I signori del rum\", \"Army Wives - Conflitti del cuore\", \"8 semplici regole\", \"Cold Case - Delitti irrisolti\", \"Law &amp; Order - Unit\u00e0 vittime speciali\" e '. \nIl suo curriculum comprende anche un piccolo ruolo nel film di Steven Spielberg \"Minority Report\". Fino al 2005, l'attore \u00e8 stato accreditato con il nome di Paul Wasilewski.\nDal 2002 al 2005 ha interpretato il ruolo di Tommy DeFelice nella serie \"American Dreams\", inoltre recita in alcuni episodi della seconda stagione di \"Everwood\" interpretando la parte di Tommy Callahan.\nNel 2006 partecipa al film \"La forza del campione\" di Victor Salva e, sempre nello stesso anno, diventa il protagonista della miniserie \"Fallen - Angeli caduti\" recitando la parte di Aaron Corbett.\nNel 2008 ha fatto un provino per avere il ruolo di Jacob Black in \"Twilight\" anche se la parte infine \u00e8 stata assegnata a Taylor Lautner. Fu una scelta molto difficile per il ruolo tra i due eccezionali attori.\nA partire dal 2009 entra nel cast della serie TV \"The Vampire Diaries\", basata sui romanzi della famosa scrittrice statunitense Lisa Jane Smith, dopo essere stato scelto per interpretare il ruolo di Stefan Salvatore, a fianco di Ian Somerhalder e Nina Dobrev, dove ha ricoperto la parte fino alla fine della serie nel 2017. Wesley si era inizialmente presentato per interpretare Damon, fratello maggiore di Stefan.\nEntra nel cast, nel 2012 del film \"The Baytown Outlaws - I fuorilegge\".\nNel 2013 \"Buddy TV\" lo inserisce al 30\u00ba posto nella classifica dei \"100 uomini pi\u00f9 sexy della TV\". Nel 2014 \u00e8 uno dei protagonisti del film \"Sam &amp; Amira\", presentato al \"Seattle International Film Festival\". Nel 2016 partecipa al film \"Mothers and Daughters\". Nel 2018 entra nel cast della serie televisiva \"Tell Me a Story\", basata sulla serie messicana \"\u00c9rase una vez\".\nVita privata.\nIl 29 aprile 2011 si \u00e8 sposato a New York, in una cerimonia privata, con l'attrice Torrey DeVitto, conosciuta nel 2007 sul set di \"Killer Movie\". Nel luglio 2013 annunciano il loro divorzio. \nL'attore \u00e8 stato sentimentalmente legato dal novembre 2013 al marzo 2017 all'attrice Phoebe Tonkin, conosciuta sul set di \"The Vampire Diaries\".\nNel febbraio 2019 sposa Ines De Ramon, sua fidanzata dal novembre 2017.\nNel 2018 crea insieme al suo amico e \"fratello\" (in \"The Vampire Diaries\") Ian Somerhalder il \"Brother's Bond Bourbon\".\nRiconoscimenti.\nNortheast Film Festival\nPeople's Choice Awards\nTeen Choice Awards\nYoung Hollywood Awards\nDoppiatori italiani.\nNelle versioni in italiano delle opere in cui ha recitato, Paul Wesley \u00e8 stato doppiato da:"}
{"id": "1832017", "revid": "71433", "url": "https://it.wikipedia.org/wiki?curid=1832017", "title": "Paul Wasilewski", "text": ""}
{"id": "1832024", "revid": "154893", "url": "https://it.wikipedia.org/wiki?curid=1832024", "title": "Pallasite-Eag Sta", "text": ""}
{"id": "1832025", "revid": "154893", "url": "https://it.wikipedia.org/wiki?curid=1832025", "title": "Pallasite-Main gr", "text": ""}
{"id": "1832029", "revid": "1140989", "url": "https://it.wikipedia.org/wiki?curid=1832029", "title": "Chiesa della Nativit\u00e0 di Maria Vergine", "text": ""}
{"id": "1832030", "revid": "599013", "url": "https://it.wikipedia.org/wiki?curid=1832030", "title": "Pxp", "text": ""}
{"id": "1832031", "revid": "154893", "url": "https://it.wikipedia.org/wiki?curid=1832031", "title": "Pallasite pirossene", "text": ""}
{"id": "1832032", "revid": "76963", "url": "https://it.wikipedia.org/wiki?curid=1832032", "title": "Al Santos", "text": "Biografia.\nNato a New York, ha origini portoghesi e irlandesi. Ha studiato al Hunter College di Manhattan, originariamente intenzionato a studiare medicina. Ha iniziato lavorando come modello per l'agenzia Ford Models, comparendo in campagne pubblicitarie per Valentino, Armani, Versace e Abercrombie &amp; Fitch.\nDebutta come attore in due episodi di \"Nash Bridges\", in seguito si fa notare nella sit-com, inedita in Italia, \"Grosse Pointe\". Nel 2003 partecipa al film horror \"Jeepers Creepers 2\", mentre nel 2007 ottiene un piccolo ruolo nel film di Ridley Scott \"American Gangster\". Nel 2008 recita nel film \"Killer Movie\", presentato al Tribeca Film Festival."}
{"id": "1832033", "revid": "767487", "url": "https://it.wikipedia.org/wiki?curid=1832033", "title": "Askut", "text": "Askut fu un antico insediamento egizio chiamato \"Djer-Setiu\", situato all'altezza della seconda cateratta del Nilo e costruito dal sovrano Sesostri III della XII dinastia.\nInsieme a Buhen, Mergissa, Shafalk, Uronarti, Dabenarti, Semna e Kumna fece parte del sistema di sette fortezze erette sotto Sesostri I, Sesostri II e Sesostri III durante Medio Regno lungo il Nilo allo scopo di consolidare il controllo egizio sulla Nubia"}
{"id": "1832034", "revid": "767487", "url": "https://it.wikipedia.org/wiki?curid=1832034", "title": "Il cacciatore del Missouri", "text": "Il cacciatore del Missouri (\"Across the Wide Missouri\") \u00e8 un film del 1951 diretto da William A. Wellman.\nTrama.\nFlint Mitchell, che ha sposato Kamiah, la figlia di un capo dei Piedi Neri, organizza una grande battuta di caccia nella valle del Missouri. La sua carovana viene per\u00f2 assaltata da indiani guidati dal giovane e bellicoso capo Ironshirt, che aspirava alla mano di Kamiah e ora trama vendetta per lo \"sgarro\" subito da parte di Flint. Dopo la tregua invernale, durante la quale Kamiah d\u00e0 alla luce un bambino, la lotta tra Flint e il capo indiano riprende per\u00f2 pi\u00f9 sanguinosa di prima.\nProduzione.\nDurante la lavorazione, l'attore messicano Ricardo Montalb\u00e1n (noto in Italia per il suo ruolo nella serie televisiva \"Fantasilandia\") riport\u00f2 un trauma alla spina dorsale che, aggravandosi con il trascorrere del tempo, lo costrinse sulla sedia a rotelle per gli ultimi 16 anni della sua vita (dal 1993 al 2009)."}
{"id": "1832038", "revid": "154893", "url": "https://it.wikipedia.org/wiki?curid=1832038", "title": "Acondrite primitiva", "text": ""}
{"id": "1832039", "revid": "113760719", "url": "https://it.wikipedia.org/wiki?curid=1832039", "title": "Tokonoma", "text": "Un \u00e8 una piccola alcova rialzata presente nelle \"washitsu\", la stanza in stile tradizionale Giapponese con \"tatami\" per pavimento, dove solitamente sono appese le pergamene giapponesi, dette \"kakemono\". Anche \"Ikebana\" e/o \"bonsai\" appaiono spesso in esse. I \"tokonoma\" e gli elementi che lo compongono sono componenti essenziali dell'architettura d'interni tipica giapponese. I \"Tokonoma\" apparvero durante il Periodo Muromachi (XIV secolo - XVI secolo).\nQuando si fanno accomodare gli ospiti nella \"washitsu\" (solitamente una stanza apposita tra le stanze in stile occidentale), la corretta etichetta giapponese vuole che l'ospite pi\u00f9 importante le sia seduto d'innanzi, dandole le spalle. Questo per modestia; in quanto all'ospitante non \u00e8 dato mostrare il contenuto del \"tokonoma\" all'ospite, quindi non \u00e8 necessario fare in modo che lui lo veda durante il convivio.\n\u00c8 molto scortese entrare nel \"tokonoma\".\nL'architetto americano Frank Lloyd Wright, influenzato dall'architettura giapponese, lo ha paragonato al caminetto, facendone la controparte occidentale."}
{"id": "1832044", "revid": "767487", "url": "https://it.wikipedia.org/wiki?curid=1832044", "title": "Dabenarti", "text": "Dabenarti fu una fortezza egizia in Nubia posta in fronte a quella di Mergissa su un'isola al centro del Nilo nei pressi della seconda cateratta, circa a cinque chilometri a sud della fortezza di Buhen.\nSi ritiene che sia stata iniziata durante il regno di Sesostri I, intorno al 1900 a.C. e terminata sotto Sesostri III. Con il crollo della potenza egizia al termine del Medio Regno Dabenarti fu abbandonata intorno al 1700 a.C."}
{"id": "1832045", "revid": "599013", "url": "https://it.wikipedia.org/wiki?curid=1832045", "title": "Chiesa di Santa Maria Maddalena (Bordighera)", "text": "La chiesa di Santa Maria Maddalena \u00e8 un luogo di culto cattolico situato nel comune di Bordighera, in piazza del Popolo, in provincia di Imperia. La chiesa \u00e8 sede della parrocchia omonima del vicariato di Bordighera e Valle Nervia della diocesi di Ventimiglia-San Remo. La chiesa fa parte degli immobili tutelati dalla Soprintendenza per i Beni Architettonici e Paesaggistici della Liguria.\nStoria e descrizione.\nEretta nel XVII secolo antistante la piazza del Popolo, fu consacrata nel 1617 e in seguito ristrutturata nel 1866 abbellendola con nuove decorazioni in stucco e oro zecchino. Secondo i racconti locali i lavori di ristrutturazione furono pagati dagli stessi abitanti, grazie alla donazione spontanea di vari monili consegnati al parroco e successivamente fusi.\nTra il 1881 e il 1883 vi fu un secondo restauro e sembra che il parroco, padre Giacomo Viale, a causa delle ridottissime disponibilit\u00e0 economiche, sollecit\u00f2 impresari, artisti e uomini di cultura a partecipare, in vario modo, ai lavori di restauro dell'edificio religioso. \u00c8 grazie a una lettera degli impresari Mombelli e Bulgheroni, che si \u00e8 appreso dell'invio delle piantine della chiesa a Charles Garnier. Senza dati certi si pu\u00f2 forse supporre che Garnier partecip\u00f2 con dei semplici consigli al restauro della chiesa, ma non si conoscono con certezza i dettagli.\nLa facciata, decorata con stucchi in stile rococ\u00f2, \u00e8 del 1906.\nAl di sopra del portale \u00e8 presente un affresco raffigurante la \"Maria Maddalena\", opera del 1742 di Giacomo Raimondo e in seguito rifatto nel 1922 da Luigi Morgari. Gli stucchi, datati al 1670, sono opera di Francesco Marvaldi membro della famiglia dei Marvaldi di Candeasco presso Oneglia, architetti di grande fama all'epoca. Il lampadario posto al centro della volta \u00e8 dono della regina Margherita di Savoia.\nSull'altare maggiore \u00e8 presente una statua in marmo del XVIII secolo, la \"Maddalena in Gloria\", disegnata da Filippo Parodi e forse scolpita dal figlio Domenico Parodi tra il 1714 e il 1717. La statua lignea della \"Madonna del Rosario\" del 1702 \u00e8 invece collocata sull'altare del Rosario, mentre la celebre statua in cera in cui sono poste le reliquie di sant'Ampelio - patrono di Bordighera - \u00e8 posizionata nel secondo altare sulla destra della chiesa.\nIl campanile, separato dalla chiesa, svetta sopra una loggia del tardo medioevo, dominando il profilo della Citt\u00e0 Vecchia con la guglia decorata con tegole di maiolica dipinta. Anticamente fu una torre di avvistamento medievale, usata dagli abitanti per scorgere nel mare eventuali imbarcazioni piratesche, frequenti nel periodo. La torre fu in seguito sopraelevata e trasformata nel XVIII secolo nell'attuale campanile."}
{"id": "1832047", "revid": "63453", "url": "https://it.wikipedia.org/wiki?curid=1832047", "title": "Ultraedit", "text": ""}
{"id": "1832050", "revid": "599013", "url": "https://it.wikipedia.org/wiki?curid=1832050", "title": "Piccole suore dell'Assunzione", "text": "Le Piccole Suore dell'Assunzione (in francese \"Petites S\u0153urs de l'Assomption\") sono un istituto religioso femminile di diritto pontificio: i membri di questa congregazione pospongono al loro nome la sigla P.S.A.\nStoria.\nLa congregazione venne fondata a Parigi il 17 luglio 1865 dal sacerdote francese \u00c9tienne Pernet (1824-1899), degli Agostiniani dell'Assunzione, assieme ad Antoinette Fage (1823-1883) con il fine di \"estendere il Regno di Dio nella classe operaia mediante la cura gratuita dei malati a domicilio\". L'8 dicembre 1872 le aspiranti fecero la prima vestizione e la prima professione dei voti si ebbe il 3 luglio 1875.\nLe suore seguono la regola di sant'Agostino: l'istituto ricevette il pontificio decreto di lode il 2 aprile 1897 e le sue costituzioni vennero approvate definitivamente dalla Santa Sede il 3 agosto 1901.\nAttivit\u00e0 e diffusione.\nLe Piccole Suore dell'Assunzione si dedicano a varie opere di formazione umana e spirituale e sono attive nel campo socio-sanitario, specialmente a favore delle famiglie povere.\nSono presenti in Europa (Belgio, Francia, Irlanda, Italia, Portogallo, Regno Unito, Spagna), in Africa (Repubblica Democratica del Congo, Egitto, Madagascar, Marocco, Sudafrica, Tunisia), nelle Americhe (Argentina, Bolivia, Brasile, Canada, Colombia, El Salvador, Per\u00f9, Stati Uniti d'America, Uruguay), nelle Filippine e in Nuova Zelanda; la sede generalizia \u00e8 a Parigi.\nAl 31 dicembre 2008, la congregazione contava 885 religiose in 133 case."}
{"id": "1832055", "revid": "196062", "url": "https://it.wikipedia.org/wiki?curid=1832055", "title": "Anne Inez McCaffrey", "text": ""}
{"id": "1832061", "revid": "984922", "url": "https://it.wikipedia.org/wiki?curid=1832061", "title": "Trinux", "text": "Trinux (poi ubuntutrinux) \u00e8 stata una distribuzione derivata da Ubuntu basata sul ramdisk che \u00e8 stata sviluppata dal 1998 al 2003. Gira interamente in RAM (sono richiesti almeno 12Mb) e si avvia da 2 o 3 floppy disk o da una partizione dos/fat. Trinux contiene i pi\u00f9 popolari strumenti software per il monitoraggio ed il troubleshooting di reti TCP/IP. \nLa sua caratteristica \u00e8 quella di essere uno strumento orientato alla sicurezza delle reti. \u00c8 ora abandonware."}
{"id": "1832068", "revid": "253269", "url": "https://it.wikipedia.org/wiki?curid=1832068", "title": "Maxwell Caulfield", "text": "Biografia.\nNato in Scozia, il patrigno era un istruttore statunitense dei Marine. All'et\u00e0 di diciotto anni si trasfer\u00ec negli Stati Uniti, dove inizi\u00f2 ben presto a lavorare in teatro. Debutt\u00f2 a Broadway nella commedia di J.B. Priestley \"Un ispettore in casa Birling\"; in seguito recit\u00f2 al fianco di Jessica Tandy in \"Salonika\".\nIl suo debutto cinematografico risale al 1982, al fianco di Michelle Pfeiffer in \"Grease 2\", successivamente recit\u00f2 nei film \"Electric Dreams\" e \"I ragazzi della porta accanto\", ma il suo ruolo pi\u00f9 famoso fu quello di Miles Colby, che inizi\u00f2 a interpretare in \"Dynasty\" e in seguito nel suo \"spin-off\" \"I Colby\".\nNegli anni seguenti ha partecipato a svariati film per la TV e ad altrettanti \"B-movie\", nel 1990 partecip\u00f2 al primo episodio di \"Beverly Hills 90210\". Tra gli altri film a cui ha preso parte, vi sono \"Il West del futuro\", \"Empire Records\", \"Bionda naturale\", \"L'uomo che sapeva troppo poco\" e \"Trappola negli abissi\"; ha inoltre prestato la sua voce per il personaggio di Alistair Smthye in \"\".\nTra il 2009 e il 2010 ha interpretato il ruolo di Mark Wylde nella \"soap opera\" britannica \"Valle di luna\".\nVita privata.\nNel 1980 ha sposato Juliet Mills, di 18 anni pi\u00f9 anziana di lui e gi\u00e0 al suo terzo matrimonio. \nIl 5 settembre 1991 Maxwell \u00e8 diventato cittadino naturalizzato degli Stati Uniti."}
{"id": "1832069", "revid": "466539", "url": "https://it.wikipedia.org/wiki?curid=1832069", "title": "Tsutomu Miyazaki", "text": "Biografia.\nNato prematuro, Miyazaki soffriva di una deformazione alle mani che risultavano saldate ai polsi. Questo handicap gli impediva di piegare le mani verso l'alto e lo costringeva a muovere l'avambraccio per poter ruotare la mano. A causa di questa deformit\u00e0 venne ostacolato nell'apprendimento durante il periodo in cui frequent\u00f2 la scuola elementare Itsukaichi, venendo di conseguenza emarginato.\nNonostante questi problemi fu uno studente modello, fino a quando il suo rendimento scolastico non sub\u00ec un brusco calo nel momento in cui inizi\u00f2 a frequentare le scuole private medie e superiori Meidai Nakano. Questo calo di rendimento non gli consent\u00ec di essere ammesso all'Universit\u00e0 Meiji. Invece di studiare inglese per poter a sua volta diventare un insegnante, come era nelle sue ambizioni, fu costretto a frequentare un'universit\u00e0 biennale locale per diventare foto-tecnico.\nGli omicidi.\nTra il 1988 e il 1989 Miyazaki uccise e mutil\u00f2 4 bambine di et\u00e0 compresa tra i 4 e i 7 anni, violentandone poi i cadaveri. Inoltre bevve il sangue delle bambine e mangi\u00f2 la mano di una delle vittime, che furono scelte casualmente. Dopo aver commesso i crimini egli terrorizzava le famiglie, inviando loro lettere in cui descriveva esplicitamente, nel dettaglio, ci\u00f2 che aveva fatto alle loro figlie.\nIl primo cadavere lo lasci\u00f2 decomporre sulle colline vicino a casa sua, conservandone per\u00f2 i piedi e le mani, che vennero recuperati dopo il suo arresto; in un altro caso carbonizz\u00f2 le ossa nel suo forno, inviandone le polveri in una scatola alla famiglia insieme a foto raffiguranti i vestiti, alcuni denti e una cartolina con scritto: \"Mari. Ossa. Cremazione. Indagate. Dimostrate\". La polizia riscontr\u00f2 che tutte le famiglie erano state disturbate da strane chiamate, in cui l'interlocutore (presumibilmente Miyazaki) non parlava, ma restava in linea per anche 20 minuti.\nArresto.\nIl 23 luglio 1989, durante il tentativo di violentare una ragazza con l'obiettivo di una macchina fotografica, Miyazaki venne aggredito dal padre della ragazza e costretto a fuggire a piedi. Venne catturato dalla polizia mentre cercava di recuperare la sua auto. Durante una perquisizione nella sua abitazione la polizia trov\u00f2 5763 videocassette contenenti video pornografici, tra cui alcuni raffiguranti le sue vittime, e numerose fotografie, sempre raffiguranti le sue vittime. \u00c8 stato riferito dalla polizia anche che Miyazaki era un appassionato di film horror e che aveva un'ampia collezione sul genere. L'ispirazione per i suoi delitti \u00e8 stata presa dalla serie cinematografica \"Guinea Pig\", in particolare dal secondo film della serie intitolato \"Flower of Flesh and Blood\".\nNonostante le perquisizioni e le prove a suo carico Miyazaki \u00e8 sempre rimasto indifferente all'arresto. A partire dal 1989 \u00e8 stato ribattezzato \"l'assassino otaku\". I suoi efferati omicidi hanno scatenato un panico morale in Giappone nei dintorni della citt\u00e0 dove commise i delitti. Tuttavia i pareri su parte della vicenda sono contrastanti; ad esempio, quando vennero trovati numerosi video pornografici nella sua abitazione, lo scrittore giapponese Eiji Otsuka sospett\u00f2 che si trattasse di una manipolazione del fotografo, in quanto la gente voleva capire l'assassino tramite i propri valori. Anche Fumiya Icihashi disse che le prove potevano esser state manipolate dalla polizia che voleva incastrare Miyazaki per la serie di omicidi. Dopo l'arresto del figlio, il padre di Miyazaki, che aveva rifiutato di sostenere le spese legali, si suicid\u00f2 nel 1994.\nProcesso e condanna.\nIl processo inizi\u00f2 il 30 marzo 1990. Durante l'iter processuale l'imputato intervenne spesso con affermazioni prive di senso. Egli scaric\u00f2 la responsabilit\u00e0 delle sue atrocit\u00e0 su un uomo-ratto suo alter ego (Rat-Man), un personaggio che disegn\u00f2 spesso sotto forma di cartone per la corte.\nA partire dal 1990 Miyazaki \u00e8 sempre rimasto rinchiuso in carcere, e la Prefettura di Saitama impose di sottoporlo a valutazioni psichiatriche. I vari gruppi di medici che lo visitarono gli diagnosticarono una forte schizofrenia o dei disturbi dissociativi dell'identit\u00e0. Nonostante questa valutazione il tribunale distrettuale di Tokyo ritenne che l'imputato fosse ancora in grado di comprendere la gravit\u00e0 delle azioni che stava commettendo, e pertanto lo condann\u00f2 a morte per impiccagione il 14 aprile 1997. Il 28 giugno 2001 l'Alta Corte di Tokyo ha confermato la sua condanna a morte.\nMiyazaki ha definito i delitti commessi \"un buon lavoro\" e non si \u00e8 mai pentito n\u00e9 ha chiesto scusa. Prima della sua morte il killer Kaoru Kobayashi ha definito se stesso \"come il futuro Tsutomu Miyazaki\", tuttavia Miyazaki ha affermato di non essere d'accordo che Kobayashi si paragonasse a lui visto che non era stato sottoposto nemmeno ad un esame psichiatrico. Il ministro della giustizia Kunio Hatoyama ha firmato il suo mandato di morte, e l'imputato \u00e8 stato messo a morte per impiccagione il 17 giugno 2008. Secondo il \"New York Times\" la sua esecuzione \u00e8 collegata al massacro di Akihabara."}
{"id": "1832071", "revid": "246599", "url": "https://it.wikipedia.org/wiki?curid=1832071", "title": "Mike Resnick", "text": "Biografia.\nInizi\u00f2 la sua attivit\u00e0 di scrittore molto presto, pubblicando il suo primo romanzo a 20 anni. Vinse ben cinque premi Hugo e un Nebula. Fu un autore molto prolifico con circa duecento racconti e oltre cinquanta romanzi al suo attivo.\nResnick frequent\u00f2 la University of Chicago dal 1959 al 1961 dove incontr\u00f2 la sua futura moglie, Carol."}
{"id": "1832073", "revid": "436907", "url": "https://it.wikipedia.org/wiki?curid=1832073", "title": "David Darling", "text": "Biografia.\nDavid Darling cominci\u00f2 a studiare il violoncello all'et\u00e0 di 10 anni. Continu\u00f2 gli studi fino a conseguire un baccalaureato e un master in educazione musicale presso l'Universit\u00e0 dell'Indiana, negli USA. Svolse il ruolo di direttore di gruppi musicali scolastici e, nel 1969, cominci\u00f2 a insegnare educazione musicale e a dirigere l'orchestra della Western Kentucky University. \nNel 1970 entr\u00f2 nel Paul Winter Consort e contestualmente nella Nashville Symphony Orchestra. Nel 1987 abbandon\u00f2 questi gruppi musicali per proseguire l'attivit\u00e0 come solista.\nNel 1986 entr\u00f2 nella Young Audiences, Inc., un'organizzazione che si propone di educare i bambini alla musica e all'arte. Nello stesso anno fond\u00f2 \"Music for People\" che si propone di incoraggiare le persone ad esprimersi attraverso l'improvvisazione musicale. Tale organizzazione organizza dei seminari di \u201cmusica per tutti\u201d.\nNel 2000 registr\u00f2 un'inusuale collaborazione con Wulu Bunum, un gruppo di aborigeni taiwanesi.\nLe composizioni e le esecuzioni di Darling si basano su un'ampia gamma di stili che includono la musica classica, il jazz, la musica brasiliana, africana e indiana.\nVisse a Goshen, nel Connecticut dove svolse la sua attivit\u00e0 di compositore, insegnante ed esecutore.\nDarling ha collaborato con moltissimi musicisti come Bobby McFerrin, Spyro Gyra, Peter Paul and Mary, Oregon, Jan Garbarek, Terje Rypdal, e con l'innovativo ensemble di danza Pilololus.\nOltre a svolgere la propria attivit\u00e0 come musicista solista e in gruppi, ha scritto la musica per una dozzina di importanti film, come, ad esempio, \" Fino alla fine del mondo\" (1991) e \"Cos\u00ec lontano, cos\u00ec vicino\" (1993) diretti da Wim Wenders.\nNel 2002 fu selezionato per il Grammy Award per l'album \"Cello Blue\".\nDarling era un insegnante di improvvisazione musicale particolarmente dotato ed era un appassionato sostenitore della teoria secondo cui ogni essere umano abbia la capacit\u00e0 di imparare ad esprimersi attraverso la musica."}
{"id": "1832076", "revid": "1573940", "url": "https://it.wikipedia.org/wiki?curid=1832076", "title": "Chiesa di Sant'Antonio Abate (Diano Marina)", "text": "La chiesa di Sant'Antonio Abate \u00e8 un luogo di culto cattolico situato nel comune di Diano Marina, in corso Giuseppe Garibaldi, in provincia di Imperia. La chiesa \u00e8 sede della parrocchia omonima del vicariato di Diano Marina della diocesi di Albenga-Imperia.\nStoria.\nL'edificio, eretto al titolo di arcipretura con decreto del 10 marzo 1690, emanato dal vescovo di Albenga monsignor Alberto Blotto, distaccandola dalla precedente matrice della parrocchia di San Nicola in Diano Castello, \u00e8 uno dei luoghi pi\u00f9 importanti del territorio dianese. La storia della sua edificazione pi\u00f9 recente, ubicata adiacente al mare, \u00e8 stata ricostruita dagli storici grazie a diversi scavi archeologici condotti tra il 2002 e il 2004 dall'Istituto Internazionale di Studi Liguri.\nLe sette fasi edilizie sembrerebbero iniziare dal XIV secolo; successivamente il primario edificio sub\u00ec radicali trasformazioni che ne mutarono la struttura barocca, quest'ultima riprendente nelle forme e negli stili la chiesa di Santa Maria Maddalena a San Lorenzo al Mare. Al Seicento risalirebbe l'antico sagrato che fu realizzato con la tecnica dei ciottoli di mare bianchi-neri, il riss\u00eau, tipico di molte chiese ed edifici di culto liguri. Lo scultore Giuseppe Gaggini entro il 1694 complet\u00f2 l'altare maggiore e la balaustra.\nOramai insufficiente ad accogliere l'accresciuta popolazione locale, l'antica chiesa di Sant'Antonio Abate fu demolita e ricostruita ex novo, con forme pi\u00f9 ampie, tra il 1862 e il 1865 su progetto dell'architetto romano Luigi Crescia. La cerimonia di benedizione della nuova parrocchiale avvenne il 23 ottobre 1865, mentre la consacrazione dell'edificio fu officiata dal vescovo albenganese monsignor Pietro Anacleto Siloni l'11 maggio 1873.\nCompletata la realizzazione della cupola del campanile nel 1874, nel febbraio del 1887 il pittore savonese Lazzaro De Maestri stava portando al compimento le decorazioni artistiche delle volte quando, il 23 febbraio dello stesso anno, il terremoto che colp\u00ec il territorio del Dianese e del Ponente ligure danneggi\u00f2 gravemente la struttura e definitivamente l'intera opera pittorica del De Maestri. Chiusa al culto e interdetta al pubblico per alcuni mesi, la prima domenica di ottobre del 1887 il luogo di culto pot\u00e9 riaprire alle funzioni religiose; nello stesso anno si ingrand\u00ec l'attuale coro.\nStruttura.\nIl suo interno \u00e8 composto da tre navate e scandito da venti colonne con capitelli di ordine corinzio in stile neoclassico.\nLa navata centrale e il catino absidale sono stati affrescati dal pittore Raffaele Resio nel corso del 1903, mentre Antonio e Francesco Bertolotto curarono la nuova decorazione della volta.\nConserva al suo interno alcune tele di scuola pittorica ligure quali: la \"Morte di san Giuseppe\" di Domenico Piola; la \"Deposizione dalla Croce\" di Luca Cambiaso; la \"Deposizione di Cristo nel sepolcro\", opera del 1645 del pittore Giovanni Battista Casoni di Sarzana; la \"Madonna Addolorata\" di Giovanni Agostino Ratti. Sulle pareti del presbiterio sono presenti due opere di Luigi Morgari realizzate nel corso degli anni trenta del Novecento.\nIl pulpito in marmo - proveniente dalla precedente chiesa, cos\u00ec come altri marmi e altari laterali - nella quale sono scolpite le raffigurazioni di santa Chiara, sant'Antonio abate e sant'Erasmo sono opera dello scultore genovese Gio Maria Augustallo."}
{"id": "1832077", "revid": "228587", "url": "https://it.wikipedia.org/wiki?curid=1832077", "title": "Arietidi", "text": "Le Arietidi sono uno sciame meteorico che \u00e8 visibile ogni anno dal 22 maggio al 2 luglio, con il picco il 7 giugno. Lo sciame durante il picco raggiunge un tasso orario zenitale (ZHR) di 60. La loro sigla internazionale \u00e8 ARI. Le Arietidi sono con le Zeta Perseidi lo sciame meteorico diurno pi\u00f9 intenso.\nQuesto sciame fu scoperto dal radiotelescopio di Jodrell Bank in Inghilterra durante l'estate del 1947. Il corpo progenitore dello sciame \u00e8 ancora sconosciuto, sebbene alcuni studiosi abbiano avanzato l'ipotesi che possa essere stato originato dall'asteroide 1566 Icarus. La vicinanza del radiante al Sole fa s\u00ec che sia molto difficile vedere visualmente meteore appartenenti a questo sciame: il momento migliore per vederne \u00e8 ad aurora iniziata."}
{"id": "1832095", "revid": "278954", "url": "https://it.wikipedia.org/wiki?curid=1832095", "title": "Teesta", "text": ""}
{"id": "1832099", "revid": "767487", "url": "https://it.wikipedia.org/wiki?curid=1832099", "title": "I'm Just a Kid", "text": "I'm Just a Kid \u00e8 il singolo di debutto dei Simple Plan, estratto dal loro primo album \"No Pads, No Helmets... Just Balls\" e pubblicato il 19 febbraio 2002. La canzone ha avuto un incremento di popolarit\u00e0 ad aprile 2020, quando divent\u00f2 virale sul social media TikTok. Grazie a ci\u00f2, \u00e8 stata certificata disco di platino dalla RIAA il 26 maggio dello stesso anno, diciotto anni dopo la pubblicazione originale.\nLa canzone.\nLa canzone parla di tutti quelli che hanno passato un'infanzia difficile, quando si sentivano soli e non considerati da nessuno.\n\u00c8 stata utilizzata in alcuni film, tra cui \"Un ragazzo tutto nuovo\" ed \"Una scatenata dozzina\".\nVideo musicale.\nIl video vede un ragazzo che fa dei tentativi per impressionare una ragazza popolare (interpretata da Eliza Dushku), cercando di svolgere attivit\u00e0 pericolose ed estreme, ma viene ogni volta interrotto da uno dei Simple Plan che prende il suo posto ma non riesce comunque ad avere successo, per poi essere coinvolto in vari incidenti. Alla fine il ragazzo riesce a findanzarsi con la ragazza, mentre il resto della band li guarda delusi, ammaccati e ingessati. La sequenza inizia con il chitarrista della band S\u00e9bastien Lefebvre, interpretando il tipico ragazzo fico, viene investito da un autobus della scuola mentre saluta con disinvoltura gli amici. Il video \u00e8 stato realizzato con gli attori del film \"Un ragazzo tutto nuovo\", come DJ Qualls, protagonista nel film."}
{"id": "1832107", "revid": "1543377", "url": "https://it.wikipedia.org/wiki?curid=1832107", "title": "Alpha Bank", "text": "Alpha Bank S.A. (in greco: \u0391\u03bb\u03c6\u03b1 \u03a4\u03c1\u03ac\u03c0\u03b5\u03b6\u03b1 \u0391.\u0395.) \u00e8 la seconda banca di Grecia con 450 succursali sul territorio nazionale. Ha filiali a Londra e in vari paesi balcanici.\nStoria.\nAlpha Bank fu fondata nel 1879 a Calamata da John F. Costopoulos. Nel 1919 cambi\u00f2 il nome in \"Banca di Kalamata\". Sei anni pi\u00f9 tardi la sua sede fu trasferita ad Atene. Nel 1947 mut\u00f2 ancora una volta il nome e divenne \"Banca di Credito Commerciale\". Ancora nel 1972 divenne \"Banca del Credito\" (Trapeza Pisteos) e nel 1994 Alpha Credit Bank. Nel 1993 il presidente Iannis Kostopoulos fond\u00f2 la \"Banca di Bucarest\" con sede nella capitale romena, primo passo di una straordinaria espansione nei mercati finanziari dei paesi balcanici.\nNel 1999 acquis\u00ec il 51% del capitale azionario della banca Popolare Ionica (Ioniki Laiki Trapeza) che fu assorbita completamente l'anno dopo. Un tentativo di fusione con la Banca Nazionale di Grecia, avviato nel 2002, non \u00e8 invece andato in porto."}
{"id": "1832113", "revid": "71433", "url": "https://it.wikipedia.org/wiki?curid=1832113", "title": "Walker - una storia vera", "text": ""}
{"id": "1832127", "revid": "2033069", "url": "https://it.wikipedia.org/wiki?curid=1832127", "title": "Mentos", "text": "Mentos \u00e8 una popolare marca di caramelle prodotte inizialmente nei Paesi Bassi negli anni cinquanta e distribuite successivamente in numerosi Paesi dell'Europa e dell'America dall'azienda Perfetti Van Melle.\nSi tratta di confetti di piccole dimensioni, di forma sferoidale ellittica, con un rivestimento esterno pi\u00f9 duro ed un ripieno pi\u00f9 morbido e gommoso. Vengono tipicamente vendute in tubetti che ne contengono di solito 14, e ne esistono versioni in vari gusti, dalla menta a vari tipi di frutta: tra questi, i pi\u00f9 comuni sono la fragola, il limone e l'arancia.\nPubblicit\u00e0.\nLe caramelle Mentos hanno raggiunto la loro massima popolarit\u00e0 nel corso degli anni novanta, grazie ad una massiccia campagna pubblicitaria televisiva lanciata nel 1992. Questa era composta da vari spot nei quali si vedevano varie persone alle prese con dei problemi quotidiani che venivano immancabilmente risolti dal protagonista dello spot - in modi inaspettati e umoristici - dopo aver masticato una di queste caramelle.\nQuesti \"sketch\" pubblicitari hanno avuto un notevole successo, specialmente negli Stati Uniti d'America, dove sono stati parodiati in numerosi media: in un episodio del cartone animato \"I Griffin\", ad esempio, si vede John Wilkes Booth fallire nel suo tentativo di uccidere Abraham Lincoln, salvo poi riuscirci dopo aver consumato una caramella chiamata \"Mintos\". Un'altra parodia, appare nel video musicale del gruppo dei Foo Fighters \"Big Me\", nel quale i personaggi utilizzano una caramella chiamata \"Footos\" per risolvere i loro problemi. Lo slogan viene citato esplicitamente dal personaggio interpretato da Brittany Murphy nel film del 1995 \"Ragazze a Beverly Hills\".\nAltre parodie di vario tipo sono inoltre comparse, in tempi pi\u00f9 recenti, su internet, in video pubblicati su YouTube oltre che su vari blog."}
{"id": "1832139", "revid": "46291", "url": "https://it.wikipedia.org/wiki?curid=1832139", "title": "Carex", "text": "Carex \u00e8 un genere di piante della famiglia delle ciperacee. \u00c8 il genere pi\u00f9 ricco di specie dell'intera famiglia.\nDistribuzione e habitat.\nSi trovano in tutto il mondo ma principalmente nelle zone temperate.\nMolte specie di carici (ma non tutte) si trovano in zone umide dove possono costituire la vegetazione dominante, in particolare nelle torbiere basse dette cariceti.\nTassonomia.\nIl genere fu descritto da Linneo nella sua opera \"Species Plantarum\" nel 1753.\nLe stime sul numero di specie presenti nel genere variano da circa 1100 fino a 2000\u00a0.\nLe pi\u00f9 note sono:"}
{"id": "1832140", "revid": "3115", "url": "https://it.wikipedia.org/wiki?curid=1832140", "title": "Bonaggiunta Orbicciani", "text": ""}
{"id": "1832141", "revid": "57872", "url": "https://it.wikipedia.org/wiki?curid=1832141", "title": "Chiesa di San Giovanni Battista (Cervo)", "text": "La chiesa di San Giovanni Battista \u00e8 un luogo di culto cattolico situato nel comune di Cervo, in via 11 Febbraio, in provincia di Imperia. L'edificio \u00e8 sede della parrocchia omonima del vicariato di Diano Marina della diocesi di Albenga-Imperia.\nStoria.\nLa chiesa, intitolata al santo Giovanni Battista, fu costruita a cavallo tra il XVII e il XVIII secolo. L'edificio \u00e8 conosciuto anche con la locale denominazione \"dei Corallini\", perch\u00e9 eretta anche grazie ai proventi della pesca del corallo, ed \u00e8 considerato uno dei maggiori monumenti in stile barocco della riviera di ponente.\nIl progetto di costruzione fu affidato nel 1686 all'architetto Gio Batta Marvaldi che per\u00f2 non vide l'opera compiuta a causa della sua morte, nel 1706. Nella direzione dei lavori succedette quindi il figlio Giacomo Filippo Marvaldi che port\u00f2 a compimento l'opera intorno al 1722, anche se restavano da terminare altre opere di rifinitura dell'edificio. Risale al 29 luglio 1736 la data della consacrazione ufficiale della chiesa che fu officiata dal vescovo di Aleria monsignor Camillo De Mari.\nNegli anni successivi furono realizzate altre opere connesse alla parrocchiale come la piazza antistante e la scalinata d'accesso (1748); seguirono le decorazioni e gli stucchi dal 1757 al 1763, la decorazione della facciata nel 1768 per mano di Michele Mazzetti e la realizzazione del campanile, eretto nel 1771 su disegno del pittore Francesco Carrega di Porto Maurizio.\nDescrizione.\nL'interno della chiesa, ad unica navata, \u00e8 consto da un buon numero di altari laterali e di cappelle. Il primo, dalla parte destra, \u00e8 intitolato a san Nicola da Tolentino dove \u00e8 collocata una tela, di ignoto pittore, che ritrae il santo taumaturgo; il successivo \u00e8 dedicato alle Anime purganti e fu realizzato nel 1772 dallo scultore genovese Bernardo Gaggino e qui sono conservati, nella grande nicchia, il gruppo ligneo di \"San Giovanni Battista\" (XVII secolo) di Marcantonio Poggio, la statua della \"Madonna del Rosario\" e quella dell'\"Immacolata\", quest'ultima opera dello scultore Anton Maria Maragliano.\nTra il 1763 e il 1767, e sempre dal Gaggino, risale la costruzione dell'altare di sant'Antonio da Padova dove \u00e8 conservata un'omonima effigie del santo, di ignoto scultore ma riferibile alla scuola genovese del XVIII secolo; il loanese marmoraro Carlo Antonio Rippa fu il realizzatore del successivo altare intitolato alla Madonna del Rosario dove \u00e8 custodita la statua della \"Madonna con il Bambino\", opera genovese dello scultore Ratto che la realizz\u00f2 nella prima met\u00e0 del Seicento. In cima alla navata l'altare maggiore, eseguito da Antonio Pittaluga che poi lo colloc\u00f2 in questa chiesa nel 1759: sopra di esso risalta il crocifisso in legno del Maragliano (o della sua bottega). Lo stesso Pittaluga realizz\u00f2 il successivo altare intitolato a sant'Erasmo dove \u00e8 conservata una grande pala raffigurante la \"Vergine del Soccorso con sant'Erasmo e santa Chiara\", dipinto eseguito da Gio Lorenzo Bertolotto nel 1736. Il successivo altare \u00e8 dedicato a san Giuseppe e fu realizzato dal Gaggino tra il 1779 e il 1783; risale al 1937 l'ultimo altare laterale della chiesa intitolato alla Concezione, nonostante una volont\u00e0 degli abitanti volesse una sua intitolazione all'Assunta.\nAdorna la parrocchiale un pulpito in marmo bianco databile al XVI secolo con pannelli scolpiti che raffigurano \"San Giorgio e san Giovanni Battista\" e, nella parte frontale, una \"Piet\u00e0\". Il tabernacolo degli oli santi e il fonte battesimale sono databili il primo al Quattrocento, il secondo al Seicento. L'organo \u00e8 opera del 1735 di padre Agostino Torrelli, e venne successivamente restaurato e ampliato da Carlo Giuliani nel 1844.\nGli affreschi della volta absidale sono stati realizzati dal pittore Francesco Carrega; le altre pitture della volta sono state seguite dal Graffigna di Genova dopo il terremoto di Diano Marina del 1887 che anche a Cervo provoc\u00f2 alcuni danni alla parrocchiale e al borgo."}
{"id": "1832145", "revid": "38120", "url": "https://it.wikipedia.org/wiki?curid=1832145", "title": "Stannani", "text": "In chimica si definiscono stannani i composti di formula generale SnR4 dove \"R\" pu\u00f2 essere un idrogeno, un alogeno o un gruppo alchilico. Sono organometalli con vari utilizzi in sintesi chimica.\nIl primo stannano fu il dietildiiodiostannano (formula: (CH3CH2)2SnI2) scoperto da Edward Frankland nel 1849.\nSintesi.\nLe principali vie di sintesi dei composti di organostagno sono l'addizione di trialchilstannani a doppi o tripli legami carbonio-carbonio (\"idrostannilazione\")\nCH2=CHR + R3SnH --&gt; R3Sn-CH2-CH2R\no la reazione tra alogenostannani e composti di Grignard o composti di organolitio:\nR3SnCl + LiR' --&gt; R3SnR'\nReazioni.\nGli stannani sono utilizzati in sintesi organica principalmente per la reazione di Stille, una reazione di accoppiamento catalizzata da palladio tra uno stannano ed un alogenuro alchilico:\nR3SnR' + R\"X --&gt; R'-R\" (solitamente R = butile)\nTossicit\u00e0.\nI tetraalchilstannani (R4Sn) sono composti stabili e non tossici, possono per\u00f2 essere metabolizzati a trialchilstannani che sono invece fortemente tossici."}
{"id": "1832146", "revid": "6923", "url": "https://it.wikipedia.org/wiki?curid=1832146", "title": "Ho Chi Minh (Citt\u00e0)", "text": ""}
{"id": "1832150", "revid": "28406", "url": "https://it.wikipedia.org/wiki?curid=1832150", "title": "Mega Comneni", "text": ""}
{"id": "1832160", "revid": "599013", "url": "https://it.wikipedia.org/wiki?curid=1832160", "title": "Chiesa di San Giovanni Battista (Pieve di Teco)", "text": "La chiesa collegiata di San Giovanni Battista \u00e8 un luogo di culto cattolico situato nel comune di Pieve di Teco, in via Umberto, in provincia di Imperia. La chiesa \u00e8 sede della parrocchia omonima del vicariato di Pieve di Teco della diocesi di Albenga-Imperia.\nStoria e descrizione.\nNeoclassica, fu edificata dal 1782 al 1806 su progetto di Gaetano Cantoni, con un'ampia cupola e un'unica navata. \nOriginariamente la parrocchiale, in stile gotico, venne eretta attorno al 1460 e fu progettata a tre navate, e solo successivamente furono aggiunte la quarta navata e le cappelle laterali. \nNel 1785, a causa della forte rovina dell'edificio, si dovette procedere al completo abbattimento della chiesa scatenando, come prevedibile, ampie proteste tra la popolazione locale. Del vecchio edificio, tuttavia, rimangono ancora oggi tracce - specie la parte absidale - nella canonica, sita nella parte destra della nuova struttura.\nLa massiccia torre campanaria centrale ospita un concerto di 5 campane in Sol maggiore, tra cui due realizzate da fonditori locali: Brizio di Montegrazie (1922) e Cascione di Borgomaro (1755). \nConserva al suo interno tele e sculture quali una statua in marmo raffigurante la \"Madonna del Rosario\" e un crocifisso in legno, entrambe dello scultore Bernardo Schiaffino; inoltre sono presenti altre statue in legno - la \"Madonna del Carmine\" e dell\"'Assunta\" - del XVII secolo e attribuite allo scultore Anton Maria Maragliano.\nTra le opere pittoriche conservate le tele del pittore pievese Giulio Benso quali la \"Tentazione di sant'Antonio\", il \"Martirio di san Sebastiano\" e due tavole raffiguranti i \"Santi Crispino e Crispiniano\" e di \"San Rocco\"; inoltre \u00e8 conservato un dipinto della \"Via Crucis\" di Giovan Battista Bruschi e un quadro di pittore ignoto raffigurante \"San Francesco da Paola\"."}
{"id": "1832164", "revid": "47767", "url": "https://it.wikipedia.org/wiki?curid=1832164", "title": "Episodi di D.Gray-man", "text": "Questa \u00e8 una lista degli episodi della serie anime D.Gray-man, basata sul manga omonimo di Katsura Hoshino. Diretto da Nabeshima Osamu, la serie debutta in Giappone sul canale TV Tokyo il 3 ottobre 2006. L'anime di D.Gray-man si conclude con il 103\u00ba episodio il 30 settembre 2008. Per il momento non sembra essere prevista un'altra serie.\nLa serie conta undici sigle, 4 di apertura e 7 di chiusura. Per i primi venticinque episodi \u00e8 stata usata come opening la canzone \u201cInnocent Sorrow\u201d degli Abingdon Boys School. Da ventiseiesimo l'opening \u00e8 stata cambiata con \u201cBrightdown\u201d di Nami Tamaki. Con l'episodio cinquantadue, l'opening \u00e8 \u201cDoubt &amp; Trust\u201d degli Access. L'opening corrente, usata a partire dall'episodio settantasette, \u00e8 \u201cGekidou\u201d degli UVERworld. La serie cambia le ending molto spesso. La prima ending, \u201cSnow Kiss\u201d dei Nirgilis, \u00e8 stata usata per i primi tredici episodi, per poi essere cambiata con \u201cPride of Tomorrow\u201d di June. Invece, \"To the Continuation of the Dream\" (\u5922\u306e\u7d9a\u304d\u3078 Yume no Tsuzuki e?) di Surface \u00e8 stata usata come ending dall'episodio ventisei per poi essere rimpiazzata da \"Antoinette Blue\" di Nana Kitade nell'episodio trentanove. Dall'episodio cinquantadue al sessantaquattro viene usata \"The Reason Why You Are Here\" (\u3042\u306a\u305f\u304c\u3053\u3053\u306b\u3044\u308b\u7406\u7531 Anata ga Koko ni Iru Riy\u016b?) di Rie Fu. Nell'episodio sessantacinque, questa viene rimpiazzata da \u201cWish\u201d di Sowelu. L'ending attuale, che viene usata per la prima volta nell'episodio settantasette, \u00e8 \u201cRegret\u201d di Mai Hoshimura. L'episodio 103 \u00e8 tratto dal capitolo 154 al capitolo 158 del manga.\nLocation.\nLe puntate 3, 4 e 5 dell'anime \"D.Gray-man\", dal titolo \"Il fantasma di Matera\", \"Aria del vecchio della terra e della notte del cielo\" e \"Fammi sentire una ninna-nanna\" sono ambientate nella Matera dell'800."}
{"id": "1832170", "revid": "339392", "url": "https://it.wikipedia.org/wiki?curid=1832170", "title": "Alessandro Barrera", "text": ""}
{"id": "1832174", "revid": "767487", "url": "https://it.wikipedia.org/wiki?curid=1832174", "title": "Elizabeth Twining", "text": "Fu una dei nove figli di Richard Twining e di sua moglie Elizabeth Mary Smythies. Cresciuta in un'area privilegiata di Londra, impar\u00f2 arte e disegno come parte fondamentale della sua educazione di alto livello. Inizi\u00f2 a disegnare piante e fiori ispirata da Curtis's Botanical Magazine e dal Royal Horticultural Society a Chiswick Garden.\nScrisse e illustr\u00f2 diversi libri sul tema: tra i pi\u00f9 noti i volumi \"Illustrations of the Natural Order of Plants\" (volume I nel 1849, volume II nel 1855) che includono 160 litografie a colori dipinte a mano e realizzate basandosi sulle osservazioni fatte presso i Royal Botanical Gardens a Kew e il Lexden Park a Colchester.\nElizabeth Twining mor\u00ec nel 1889. La maggior parte delle sue creazioni artistiche contribuiscono oggi ad arricchire la collezione del British Museum."}
{"id": "1832177", "revid": "767487", "url": "https://it.wikipedia.org/wiki?curid=1832177", "title": "L'ora di religione", "text": "L'ora di religione, noto anche come L'ora di religione - Il sorriso di mia madre, \u00e8 un film del 2002 scritto e diretto da Marco Bellocchio, ed interpretato da Sergio Castellitto.\nPresentato in concorso al 55\u00ba Festival di Cannes, ha ricevuto una menzione speciale della giuria ecumenica.\nTrama.\nErnesto Picciafuoco, pittore e illustratore di favole per bambini, viene da una famiglia molto importante ma decaduta, che vuole riconquistare il proprio prestigio grazie a una canonizzazione. La donna che dovr\u00e0 essere fatta santa \u00e8 la madre defunta dei cinque fratelli, debole e stupida, definita \"l'unica vera religiosa\" della famiglia. Si dovr\u00e0 dimostrare che \u00e8 stata uccisa anni prima da Egidio, uno dei suoi figli, malato di mente e bestemmiatore. La canonizzazione \u00e8 gi\u00e0 in atto da tre anni. Ernesto \u00e8 l'unico membro della famiglia a non esserne al corrente: i suoi fratelli e i parenti, tranne il figlio pazzo, colui che si vuole assassino, internato, si sono prodigati nel corso degli anni creando attorno alla donna una mitizzazione che Ernesto non condivide, n\u00e9 personalmente (ritiene la madre una donna stupida che ha rovinato la vita dei figli) n\u00e9 ideologicamente, in quanto ateo convinto.\nContattato da un cardinale che vuole interrogarlo in merito al processo di santificazione della madre, Ernesto inizia un surreale percorso che dura poco pi\u00f9 di 24 ore, in cui cerca di star vicino a suo figlio piccolo, recandosi alla sua scuola dove conosce una giovane e affascinante \"insegnante di religione\", dalla quale \u00e8 attratto, ma che si riveler\u00e0 una simulatrice.\nHa una discussione con il cardinale, incaricato di approfondire le circostanze del \"martirio\", il quale gli chiede conto del mancato battesimo del figlio, dimostrando di essersi ben informato sul suo conto, e che cerca di sapere come mai Ernesto avrebbe \"perso la fede\". Ha un colloquio con una sua zia, che non ha mai dimostrato molta fede, ma che ora, attratta dal possibile guadagno economico e dalla notoriet\u00e0 che la famiglia ricaverebbe dalla santificazione, tenta per mero opportunismo di riportare anche il nipote sulla \"retta via\". Ernesto \u00e8 poi sfidato a duello, per futili motivi, da un nobile che sogna un'improbabile restaurazione della monarchia, ma il duello \u00e8 interrotto dopo pochi istanti. Intanto la moglie di Ernesto somministra una sorta di battesimo al figlio dormiente, ansiosa di riparare alla precedente \"mancanza\".\nIl giorno successivo, Ernesto ritrova la sedicente insegnante di religione nel suo studio, e, dopo averla rincorsa, riesce a raggiungerla e a far l'amore con lei.\nAccortosi di quanto l'ipocrisia sia dominante nella sua famiglia, arrivando perfino ad ipotizzare che il \"miracolato\" (un amico di famiglia improvvisamente guarito invocando la santa) sia stato pagato dai fratelli per aver il benestare della Curia, Ernesto non si reca all'udienza per la canonizzazione, a cui partecipa invece l'intera famiglia, e coerente con le sue idee, accompagna il figlio a scuola.\nProduzione.\nIl film \u00e8 stato girato a Roma nella primavera-estate del 2001."}
{"id": "1832178", "revid": "71155", "url": "https://it.wikipedia.org/wiki?curid=1832178", "title": "Guido Pajetta", "text": "Biografia.\nGuido Paolo Pajetta nasce a Monza nel 1898. Il padre, originario di Vittorio Veneto, \u00e8 farmacista, ma proviene da una famiglia di artisti: il nonno Paolo e gli zii Pietro e Mariano sono stati pittori, importanti esponenti della pittura naturalistica veneta.\nInizia a frequentare l'Accademia di Brera nel 1914, ma nel 1917 parte volontario fra gli Arditi. Deve per\u00f2 essere ricoverato in un ospedale a causa di una malattia polmonare. Alla fine della guerra, nel 1919 riprende a frequentare all'Accademia di Brera i corsi di Ambrogio Alciati. Fra i suoi compagni troviamo Soldati e Ghiringhelli, che aderiranno al primo astrattismo italiano ed i futuri chiaristi Del Bon, Lilloni, De Amicis. Si avvicina inoltre al suo compagno di corso Arnaldo Carpanetti.\nNel 1920, nel prosieguo dei suoi studi presso l'Accademia di Brera, conosce Fausto Melotti e Arturo Carrera. Con quest'ultimo stringe un rapporto di amicizia che durer\u00e0 tutta la vita.\nTerminato il percorso accademico con la partecipazione all\u2019 Esposizione d\u2019arte nazionale della Regia Accademia di Brera e Societ\u00e0 per le Belle Arti, il giovane Guido conosce Anselmo Bucci e Mario Sironi, rimanendo affascinato dal clima internazionale che si respira in Novecento Italiano.\nNel 1928 vi \u00e8 la sua prima partecipazione alla Biennale di Venezia, dove conosce Lucio Fontana, con il quale stringe uno strettissimo rapporto di amicizia e stima reciproca. Il rapporto con Fontana diventa particolarmente significativo, tanto che Guido e la sua famiglia si ritireranno presso gli spazi di Villa Fontana a Tremezzo per sfuggire ai bombardamenti che colpirono la citt\u00e0 di Milano durante la Seconda Guerra Mondiale. Durante la prima Biennale veneziana incontra anche Massimo Cassani, noto gallerista milanese operante su scala internazionale. Quest'ultimo gli dar\u00e0 il sostegno principale nella sua milanese Galleria del Lauro.\nIl giovane Pajetta, se dapprima \u00e8 influenzato da Sironi e dal clima di Novecento, tanto da partecipare nel 1933 al grande ciclo di affreschi della V Triennale di Milano, inizia a guardare con interesse crescente verso un panorama pi\u00f9 internazionale. Vede in Parigi e nelle grandi opere di Gauguin, Matisse, (Biennale 1928), Modigliani e Toulouse-Lautrec (Biennale 1930), Monet (Biennale 1932) il punto di partenza per il prosieguo del suo lavoro. Nel 1934 si trasferisce a Parigi ove vi \u00e8 dapprima un'adesione al movimento surrealista e un crescente avvicinamento al Cubismo e alle opere di Picasso e Braque, e poi un crescente interesse per i Fauves francesi. In questi anni si avvicina a Dufy e Othon Friesz. La fine degli anni '30 lo vede vicino ai chiaristi, anche se con caratteri suoi personali. Nel 1930 e 1932 partecipa ancora alla Biennale veneziana. Nel 1931 partecipa alla I Quadriennale nazionale d'arte di Roma.\nNel 1938 sposa la propria modella, Maria Panizzutti, da cui avr\u00e0 tre figli, e con la famiglia trascorre il periodo bellico, fra il 1942 e il 1945, a Tremezzo presso l'abitazione dell'amico Lucio Fontana.\nAlla fine degli anni '40 la sua arte incontra un nuovo mutamento stilistico avvicinandosi alle influenze di Picasso, conosciuto durante i suoi soggiorni parigini, del postcubismo, all'espressionismo con un ripiegamento verso una maggiore sofferta interiorit\u00e0. L'artista \u00e8 arrivato cos\u00ec a rivendicare per s\u00e9 la pi\u00f9 piena istintivit\u00e0 e libert\u00e0 stilistica.\nMotivo unificante nella sua opera del secondo dopoguerra, \u00e8 quello della maschera con l'ambiguit\u00e0 fra l'essere e l'apparire, fra il serio e il grottesco. \nLa forte rivendicazione della propria libert\u00e0 espressiva lo aveva via via portato a un progressivo isolamento. \nNel 1952 soggiorna per la prima volta a Londra, volgendo nuovamente il suo sguardo verso un clima internazionale. Espone le suo opere presso la galleria Roland, Browse &amp; Delbanco a Londra con Emilio Greco. La mostra \u201cGuido Pajetta and Emilio Greco. First Exhibition in England\u201d vede i due artisti fare la loro comparsa nella scena londinese.\nEspone nuovamente a Londra al fianco di Amedeo Modigliani nella mostra \u201cModigliani drawings \u2013 Pajetta paintings\u201d sempre alla galleria Roland, Browse &amp; Delbanco. A questa mostra, particolarmente apprezzata dalla critica londinese, segue la mostra \u201cGuido Pajetta recent paintings \u2013 Henry Moore drawings and maquettes\u201d. A seguito di ci\u00f2 soggiorna a Londra per diverso tempo frequentando Henry Moore. Durante la sua permanenza londinese visita le pi\u00f9 importanti gallerie che espongono le opere di Francis Bacon e Graham Sutherland. Da queste esperienze matura il convincimento che l\u2019arte sia la metafora di un pensiero \u201cinnocente\u201d. Queste riflessioni saranno le premesse di una nuova figurazione a cui Pajetta si dedicher\u00e0 negli anni sessanta. \nTornato a Milano Pajetta considera chiuse le sue esperienze europee e decide di esporre in permanenza alla Galleria del Lauro a Milano. \nMuore nel 1987 nella sua casa-studio in via Delio Tessa 1, a Milano.\nNello stesso anno il critico De Grada gli dedica una mostra postuma a Venezia e a Milano. Una sua seconda retrospettiva \u00e8 nel 1988 alla Permanente di Milano. Nel 2004 la sua Monza lo ha ricordato con un'importante antologica al Serrone della Villa Reale di Monza. \nDal dicembre 2008 la Pinacoteca ambrosiana dedica un'importante mostra a Guido Pajetta e accetta la donazione di quattro opere tra le pi\u00f9 significative del pittore.\nIl 4 luglio 2019 viene inaugurata \"Guido Pajetta. Miti e figure tra forma e colore\", importante mostra antologica curata da Paolo Biscottini che ripercorre la poetica e la produzione complessiva dell'artista, presso Palazzo Reale di Milano."}
{"id": "1832179", "revid": "110157", "url": "https://it.wikipedia.org/wiki?curid=1832179", "title": "Twinings", "text": "La Twining and Company \u00e8 un'azienda inglese produttrice di t\u00e8. \u00c8 la proprietaria del brand Twinings (pron. ).\n\u00c8 stata una delle prime societ\u00e0 che, nel 1706, ha introdotto il t\u00e8 in Gran Bretagna e dal 1837 ha ricevuto il Royal Warrant come fornitore ufficiale della famiglia reale britannica.\nStoria.\nFondata da Thomas Twining nel 1706, partendo da un caff\u00e8 sullo Strand, nella City di Londra, l'azienda vanta pi\u00f9 di tre secoli di storia, mentre il logo \u00e8 lo stesso dal 1787.\nNel 1837 la Twining ha ricevuto dalla regina Vittoria il Royal Warrant come fornitore ufficiale della famiglia reale britannica.\nOggi la Twining \u00e8 presente con i suoi prodotti in 115 paesi e il marchio Twinings \u00e8 distribuito attualmente in Italia da Loacker, per un totale di oltre 50 miscele di t\u00e8 offerte in Italia e quasi 200 nel mondo.\nLa Twining, la cui sede \u00e8 ad Andover nello Hampshire, appartiene all'Associated British Foods, una delle prime 50 aziende quotate alla Borsa di Londra (FTSE).\nL'azienda \u00e8 un membro fondatore della Ethical Tea Partnership, l'associazione dei produttori di t\u00e8 che sostengono lo sviluppo del commercio equo e solidale.\nMiscele storiche.\nIn questi trecento anni alcune delle miscele pi\u00f9 diffuse al mondo sono state inventate o diffuse da Twining:\nLo Strand.\nIl negozio situato al civico 216 dello Strand, a Londra, \u00e8 l'unico al mondo di Twining in cui \u00e8 possibile trovare l'intera gamma dei prodotti (ad eccezione del \"Prince of Wales\") - quasi 200 miscele distribuite in tutto il mondo dai prodotti pi\u00f9 classici come l'Earl Grey e l'English Breakfast alle miscele pi\u00f9 innovative e recenti come i t\u00e8 aromatizzati alla frutta o i t\u00e8 verdi. Fondato nel 1706 fu il primo negozio al mondo a vendere t\u00e8. Inizialmente il negozio divenne noto come \"Golden Lion\" poich\u00e9, non esistendo ancora la numerazione stradale, Twining decise di contrassegnarlo con il simbolo di un leone d'oro, divenuto poi emblema dell'azienda.\nFatturato.\nLa societ\u00e0 ha riportato nel 2018 un fatturato di 102 milioni di euro."}
{"id": "1832185", "revid": "93436", "url": "https://it.wikipedia.org/wiki?curid=1832185", "title": "Stellata", "text": "Stellata (\"la Stl\u00e0\" in dialetto ferrarese) \u00e8 una frazione di Bondeno, in provincia di Ferrara.\nGeografia fisica.\nSorge all'estremit\u00e0 occidentale della provincia di Ferrara, dove questa confina con le province di Mantova e Rovigo, e quindi in prossimit\u00e0 del confine fra tre regioni: Emilia-Romagna, Lombardia e Veneto.\nIl borgo \u00e8 situato a ridosso del fiume Po, il cui argine destro domina l'abitato a nord, e si trova in un punto storicamente strategico per le comunicazioni fluviali, essendo alla radice del sistema deltizio del Po, nei pressi del punto dove avvenne la rotta di Ficarolo.\nManifestazioni.\nIl piccolo paese di Stellata \u00e8 noto nel circondario per il grande mercatino d'antiquariato che vi si svolge la 2\u00aa domenica di ogni mese e richiama visitatori dalle regioni limitrofe. Il mercatino occupa l'intero abitato e vede la presenza costante di circa 200 espositori.\nAll'inizio di settembre, in occasione della festa per la Nativit\u00e0 di Maria Vergine, il borgo ospita la tradizionale Sagra dell'Anatra.\nNell'ampio spazio golenale del fiume Po fra l'abitato e la Rocca Possente, dal 2005 viene organizzato annualmente nel mese di luglio il \"Bundan Celtic festival\", manifestazione folcloristica a carattere storico-rievocativo."}
{"id": "1832186", "revid": "2091899", "url": "https://it.wikipedia.org/wiki?curid=1832186", "title": "Vulcano (astronomia)", "text": "Vulcano \u00e8 un ipotetico pianeta del sistema solare, con un'orbita interna a quella di Mercurio, introdotto dal matematico Urbain Le Verrier nel 1859 per spiegare alcune anomalie del moto di Mercurio (rispetto alle previsioni della legge di gravitazione universale di Newton).\nNumerose ricerche furono condotte per trovarlo ma, nonostante occasionali dichiarazioni a riguardo della sua osservazione, l'esistenza del pianeta non trov\u00f2 mai conferma. Lo stesso Le Verrier ne aveva annunciato la scoperta il 2 gennaio 1860, accreditandola all'astronomo amatoriale Edmond Lescarbault, che credette di averne osservato il transito il 26 marzo 1859. Nei primi anni sessanta dell'Ottocento si erano susseguiti i presunti avvistamenti di Vulcano, accompagnati sempre da voci critiche - tra le principali quella dell'astronomo Emmanuel Liais. Durante l'eclissi solare del 1878, due eminenti astronomi statunitensi, James Craig Watson e Lewis Swift, credettero di aver finalmente trovato il pianeta.\nCon l'introduzione delle apparecchiature fotografiche nell'osservazione astronomica, la possibilit\u00e0 che potesse esistere un pianeta pi\u00f9 interno di Mercurio perse sempre pi\u00f9 di attendibilit\u00e0. D'altra parte, l'anomalia nel moto di Mercurio rimaneva incomprensibile. Fu infine Albert Einstein nel 1915 a spiegarla nell'ambito della teoria della relativit\u00e0 generale mettendo cos\u00ec fine all'ipotesi dell'esistenza del pianeta.\nGli indizi.\nNel 1840, Fran\u00e7ois Arago, direttore dell'osservatorio di Parigi, sugger\u00ec al matematico Urbain Le Verrier di analizzare l'orbita di Mercurio. Obiettivo di tale studio sarebbe stato quello di costruire un modello predittivo basato sulle leggi del moto di Newton e sulla legge della gravitazione universale. Nel 1843, Le Verrier pubblic\u00f2 i risultati preliminari dei suoi calcoli, la cui affidabilit\u00e0 avrebbe dovuto essere verificata in occasione del transito di Mercurio del 1848. Le previsioni, a ogni modo, non combaciarono con le osservazioni e nel riferirlo Le Verrier si domand\u00f2 se ci\u00f2 fosse dovuto a un errore nei calcoli da lui eseguiti o se ci potesse essere una spiegazione fisica alternativa.\nRipreso il lavoro, nel 1859 Le Verrier pubblic\u00f2 uno studio ancor pi\u00f9 approfondito del moto di Mercurio, che teneva conto delle osservazioni del pianeta condotte tra il 1801 e il 1842 dall'osservatorio di Parigi e di 14 transiti. Il rigore dello studio fu tale che ulteriori differenze con le osservazioni avrebbero dovuto essere spiegate da un fattore fisico sconosciuto. In effetti, alcune discrepanze perdurarono. Il valore osservato della precessione del perielio dell'orbita di Mercurio, infatti, eccedeva la previsione della meccanica newtoniana di per secolo.\nLe Verrier ipotizz\u00f2 che ci\u00f2 potesse essere spiegato dall'influenza gravitazionale di un piccolo pianeta all'interno dell'orbita di Mercurio e propose il nome \"Vulcano\" per l'oggetto. Un'alternativa che consider\u00f2, fu che fosse troppo basso il valore che era stato stimato per la massa di Venere. Sebbene a posteriori sappiamo che cos\u00ec non fosse, anche Le Verrier escluse tale ipotesi perch\u00e9 avrebbe introdotto delle perturbazioni, che non erano osservate, anche nel moto della Terra. A chi obiett\u00f2 che un pianeta luminoso non avrebbe potuto non essere stato osservato durante un'eclissi solare, Le Verrier propose come spiegazione alternativa l'esistenza di tanti piccoli asteroidi in una fascia intramercuriana.\nNel 1846, Le Verrier aveva applicato la stessa tecnica ai dati orbitali di Urano conducendo alla scoperta di Nettuno il 23 settembre di quell'anno. L'episodio fu salutato come un trionfo della meccanica newtoniana, la prova definitiva della sua validit\u00e0 e la reputazione scientifica di Le Verrier ne fu grandemente aumentata. La considerazione di cui godeva era tale che le sue argomentazioni a supporto dell'esistenza di corpi intramercuriani ricevettero ampio credito e si inizi\u00f2 attivamente a cercare il pianeta.\nLa ricerca.\nLa presunta scoperta.\nIl 22 dicembre 1859, Le Verrier ricevette una lettera nella quale il medico e astronomo amatoriale Edmond Modeste Lescarbault (1814-1894) affermava di aver osservato quell'anno un transito del pianeta. Le Verrier prese il treno e si rec\u00f2 a Org\u00e8res-en-Beauce, a a sud-ovest di Parigi, dove Lescarbault aveva costruito il suo piccolo osservatorio. Giunto senza aver dato alcun preavviso a riguardo della propria visita, Le Verrier pose diverse domande a Lescarbault per verificare la veridicit\u00e0 delle sue affermazioni.\nLescarbault descrisse come il 26 marzo 1859 avesse visto una macchia circolare e scura sul disco solare, che stava osservando con il suo modesto telescopio rifrattore di di apertura. Pensando che fosse una macchia solare, non se ne meravigli\u00f2. And\u00f2 a visitare alcuni pazienti e al rientro si rese conto che la macchia si era spostata. Avendo osservato il transito di Mercurio del 1845, suppose di star assistendo a un altro transito, ma di un oggetto di cui non fosse nota l'esistenza. Prese alcune frettolose misure della posizione e della direzione del moto e, utilizzando un orologio a pendolo, stim\u00f2 la durata del transito in un'ora, 17 minuti e 9 secondi.\nLe Verrier si ritenne soddisfatto e il 2 gennaio 1860 annunci\u00f2 la scoperta di Vulcano a un incontro dell'Acad\u00e9mie des sciences a Parigi. Lescarbault fu insignito della Legion d'onore e invitato a presenziare a numerose societ\u00e0 scientifiche. Sulla base delle osservazioni di Lescarbault, Le Verrier calcol\u00f2 l'orbita di Vulcano. Supponendo che fosse quasi circolare, stim\u00f2 un raggio medio di , il periodo di rivoluzione in 19 giorni e 17 ore, l'inclinazione orbitale in 12 gradi e 10 primi. Osservata dalla Terra, l'elongazione massima del pianeta sarebbe stata di 8 gradi. Predisse, inoltre, i successivi transiti del pianeta. Stim\u00f2 inoltre il diametro di Vulcano in , valore troppo piccolo per essere ritenuto responsabile da solo delle perturbazioni indotte nel moto di Mercurio. Le Verrier sugger\u00ec, nuovamente, che potesse trattarsi dell'oggetto pi\u00f9 grande di una cintura di asteroidi intramercuriani.\nCamille Flammarion diede nel 1911 una versione meno lusinghiera dell'incontro a Org\u00e8res-en-Beauce, riferendo che Lescarbault, nonostante la buona fede, non avesse conservato alcuna registrazione delle osservazioni e dovette ricostruirle durante il colloquio con Le Verrier, che avrebbe dovuto essere pi\u00f9 scrupoloso - a suo dire - nell'accertarne la correttezza. Nell'aprile del 1860, inoltre, l'astronomo Emmanuel Liais che nel 1859 si era trasferito dall'osservatorio di Parigi a Rio De Janeiro su richiesta del governo brasiliano, contest\u00f2 le osservazioni di Lescarbault. Liais si era trovato a osservare il Sole nello stesso momento in cui Lescarbault registr\u00f2 il transito di Vulcano, senza rilevare l'evento e utilizzando un telescopio pi\u00f9 potente. Liais dichiar\u00f2: \u00abSono quindi in grado di negare chiaramente e con certezza [che sia avvenuto] il passaggio di un pianeta sul Sole nel momento indicato\u00bb, fornendo anche delle possibili spiegazioni alternative.\nNel novembre del 1860, Simon Newcomb stim\u00f2 la magnitudine apparente che avrebbe dovuto avere Vulcano ed espresse scetticismo che un tale pianeta, se fosse esistito, non fosse mai stato osservato. Valut\u00f2 inoltre la possibilit\u00e0 che non fosse un pianeta a perturbare l'orbita di Mercurio, ma una cintura di asteroidi (di diverse centinaia di oggetti, stim\u00f2), interna all'orbita dello stesso Mercurio. Newcomb continu\u00f2 a interessarsi al problema: nel 1882 avrebbe ricalcolato la precessione del perielio dell'orbita di Mercurio, migliorandone la stima rispetto al valore rilevato da Le Verrier, e nel 1894 sarebbe tornato a indicare nella cintura di asteroidi la migliore spiegazione del fenomeno.\nLe osservazioni dei primi anni.\nNegli archivi furono cercate annotazioni compatibili con l'osservazione di Vulcano senza che questo fosse stato riconosciuto come un pianeta. Furono prese in considerazione l'osservazione del 6 gennaio 1818 di \u00abun corpo opaco attraversare il disco solare\u00bb, registrata dall'avvocato e astrofilo inglese Capel Lofft (1751-1824) e l'osservazione del 26 giugno 1819 di \u00abdue piccole macchie sul Sole, rotonde, nere e di dimensioni diverse\u00bb da parte del medico bavarese Franz von Gruithuisen (1774-1852). Anche l'astronomo tedesco Johann Wilhelm Pastorff (1767-1838) aveva annotato di aver pi\u00f9 volte osservato una coppia di macchie sul disco solare: il 23 ottobre 1822, il 24 e il 25 luglio 1823, sei volte nel 1834 (annotando le dimensioni: la maggiore e l'altra e la separazione), il 18 ottobre e il 1\u00ba novembre 1836 e il 16 febbraio 1837.\nLa mattina del 29 gennaio 1860, subito dopo le 8, F. A. R. Russell e altre tre persone a Londra videro il presunto transito di un pianeta intramercuriano. Un osservatore statunitense, Richard Covington, dichiar\u00f2 nel 1876 di aver osservato una macchia scura dal bordo ben definito attraversare il disco solare all'incirca nel 1860, quando si trovava nel Territorio di Washington.\nIl 1861 trascorse senza presunti avvistamenti di Vulcano, ma il 20 marzo 1862, tra le otto e le nove del mattino, W. Lummis, un astronomo amatoriale di Manchester, osserv\u00f2 una macchia scura, circolare e dal contorno definito, procedere velocemente sul disco solare. Chiamato un amico a vedere l'evento, questi pot\u00e9 confermarlo. Tenendo conto anche di questa osservazione, due astronomi francesi, Benjamin Valz e Rodolphe Radau, ricalcolarono indipendentemente il periodo orbitale di Vulcano, concludendo l'uno che fosse di 17 giorni e 13 ore, l'altro di 19 giorni e 22 ore.\nInfine, l'8 maggio 1865 un altro astronomo francese, Aristide Coumbary, osserv\u00f2 un presunto transito da Istanbul, in Turchia.\nL'eclissi del 1878.\nTra il 1866 e il 1878 non si registr\u00f2 alcuna osservazione attendibile dell'ipotetico pianeta. Rimarcabilmente, n\u00e9 Heinrich Schwabe (1789-1875), n\u00e9 Richard Christopher Carrington (1826-1875), due astronomi che avevano dedicato gran parte della loro carriera all'osservazione del Sole, avevano segnalato l'individuazione del pianeta prima della loro morte. D'altra parte, il transito di Mercurio del 6 maggio 1878 aveva sostanzialmente confermato la bont\u00e0 dei calcoli di Le Verrier, morto nel 1877.\nLe eclissi solari avrebbero dovuto costituire una delle migliori occasioni per l'osservazione di Vulcano, ma da quella del luglio del 1860 visibile dalla Spagna, del pianeta non era stata trovata traccia. Durante l'eclissi solare del 29 luglio 1878, due astronomi con elevata esperienza, il professore James Craig Watson, direttore dell'osservatorio di Detroit, in Michigan, e Lewis Swift, un astrofilo, affermarono di aver visto un pianeta in prossimit\u00e0 del Sole che avrebbe potuto essere Vulcano. Watson, che seguiva l'eclissi dal Wyoming, posizion\u00f2 il pianeta a circa 2,5 gradi a sud-ovest del Sole e stim\u00f2 la sua luminosit\u00e0 pari a una magnitudine di 4,5. Swift, che stava osservando l'eclissi da una localit\u00e0 vicino a Denver, in Colorado, registr\u00f2 quello che lui ritenne essere un pianeta intramercuriano a circa 3 gradi a sud-ovest del Sole. Stim\u00f2 che l'oggetto avesse la stessa magnitudine della stella , una stella di quinta grandezza visibile anch'essa durante la fase di totalit\u00e0. Swift la utilizz\u00f2 come riferimento per la posizione del presunto pianeta, che si sarebbe trovato sulla congiungente tra il centro del Sole e la stella, a sei o sette minuti d'arco da questa.\nWatson e Swift avevano una reputazione di eccellenti osservatori. Watson aveva gi\u00e0 scoperto pi\u00f9 di venti asteroidi, mentre c'erano diverse comete che gi\u00e0 portavano il nome di Swift. Entrambi dissero che l'oggetto era di colore rosso. Watson disse che era osservabile un disco definito, a differenza di quanto accade per le stelle che appaiono nei telescopi come punti di luce, e che la fase mostrata indicava che stesse per raggiungere la congiunzione superiore.\nWatson e Swift avevano effettivamente osservato due oggetti che loro credevano non fossero stelle conosciute, ma dopo che Swift ebbe corretto un errore nelle sue coordinate, nessuna di esse combaciava con le altre, n\u00e9 con stelle note. L'idea che \"quattro\" oggetti fossero stati osservati durante l'eclissi gener\u00f2 una controversia sulle riviste scientifiche e Watson fu preso in giro dal suo rivale, C. H. F. Peters. Peters sottoline\u00f2 come il margine di errore nel tratto della matita sul cartone utilizzato da Watson per registrare le osservazioni era sufficientemente grande da includere plausibilmente una stella luminosa gi\u00e0 nota. Scettico a riguardo dell'esistenza di Vulcano, Peters liquid\u00f2 tutte le osservazioni come conseguenza dello scambio di stelle note per pianeti. Peters in effetti riteneva fosse vana la ricerca di Vulcano perch\u00e9 era convinto, erroneamente, che non ci fosse alcuna anomalia nel moto di Mercurio che richiedesse una qualche spiegazione e che i calcoli di Le Verrier e Newcomb non avrebbero dovuto essere presi sul serio perch\u00e9 basati su osservazioni non attendibili.\nGli astronomi continuarono a cercare Vulcano durante le seguenti eclissi solari del 1883, 1887, 1889, 1900, 1901, 1905 e 1908, senza successo.\nUna spiegazione per l'orbita di Mercurio.\nCon l'introduzione delle apparecchiature fotografiche nell'osservazione astronomica, la possibilit\u00e0 che potesse esistere un pianeta pi\u00f9 interno di Mercurio perse sempre pi\u00f9 di attendibilit\u00e0. Edward Charles Pickering nel 1900 e William Wallace Campbell nel 1909 posero limiti molto stringenti a riguardo della luminosit\u00e0, e quindi delle dimensioni, di un tale oggetto. D'altra parte, l'anomalia nel moto di Mercurio rimaneva inspiegabile.\nLa soluzione al problema fu proposta nel 1915 da Albert Einstein, con la teoria della relativit\u00e0 generale che forn\u00ec un approccio completamente nuovo per comprendere la gravit\u00e0 rispetto alla meccanica newtoniana. Le sue equazioni predissero esattamente il valore misurato della precessione del perielio di Mercurio, senza aver bisogno di ipotizzare l'esistenza di alcun pianeta. La nuova teoria modific\u00f2 le previsioni orbitali per tutti i pianeti del sistema solare, ma la differenza col valore predetto dalla teoria di Newton decresce rapidamente quanto pi\u00f9 ci si allontana dal Sole. Non solo, l'eccentricit\u00e0 dell'orbita di Mercurio aveva permesso di rilevare il fenomeno in modo pi\u00f9 chiaro di quanto avrebbero consentito le orbite pressoch\u00e9 circolari di Venere e della Terra.\nLa teoria di Einstein fu verificata empiricamente durante l'eclissi solare del 29 maggio 1919 misurando la deflessione della luce e gli astronomi si convinsero che Vulcano non potesse esistere.\nVulcano nella cultura.\nIl nome \"Vulcano\", assegnato secondo una tradizione che attribuisce ai pianeti del sistema solare le qualit\u00e0 degli Dei della mitologia classica, \u00e8 quello dell'omonima divinit\u00e0 romana del fuoco e dei metalli, corrispondente al greco Efesto, appropriato per la sua estrema vicinanza al Sole.\nNonostante il pianeta non sia mai stato trovato, il suo nome \u00e8 divenuto cos\u00ec specifico che l'Unione Astronomica Internazionale, preposta all'assegnazione dei nomi degli oggetti celesti dal 1919, non acconsente che sia utilizzato per altri corpi celesti del sistema solare. Inoltre, \u00e8 indicato vulcanoide qualsiasi ipotetico asteroide che orbiti attorno al Sole all'interno dell'orbita di Mercurio. Al 2018, nessun vulcanoide \u00e8 stato scoperto.\nAstrologia ed esoterismo.\nVulcano in astrologia \u00e8 preso raramente in considerazione, ma alcune effemeridi basate sui calcoli di Le Verrier tengono conto della sua orbita. Altre invece, elaborate dal teosofo Douglas Baker, si basano sulle affermazioni fornite dall'esoterista Alice Bailey nel suo \"Trattato dei 7 Raggi\", secondo le quali Vulcano \u00e8 un pianeta ancora in formazione, dal significato esoterico piuttosto complesso e arcano, la cui sostanza fisica sarebbe costituita da miriadi di frammenti sparsi tra Venere, Mercurio, e il Sole.\nLe sue qualit\u00e0 astrologiche sono poste da Baker in analogia a quelle del fuoco, dalla valenza distruttrice ma anche trasformatrice, dotata del potere alchemico-sacrale di forgiare gli elementi. \nAnche l'antroposofo Rudolf Steiner menziona spesso Vulcano, considerandolo un organismo spirituale al pari degli altri pianeti, ma che essendo privo di un corpo materiale vivrebbe tuttora negli spazi del sistema solare che circondano la Terra.\nFantascienza.\nNel romanzo \"A Thousand Years Hence\" (1882) di Nunsowe Green il pianeta \u00e8 oggetto di esplorazione. Viene descritto in \"By Aeroplane to the Sun\" (1910) di Donald Horner. In \"The Hell Planet\" (1932) di Leslie F. Stone, un gruppo di avventurieri che cerca di conquistare il pianeta viene utilizzato dall'autrice per criticare il colonialismo e il maschilismo della cultura umana. In \"Mathematica\" (1936) di Vargo Statten, \u00e8 un pianeta artificiale che porta alla realizzazione dei pensieri di chi gli si avvicina, scoperto da degli esploratori diretti verso Mercurio.\nIn altri due romanzi, le caratteristiche di Vulcano vengono attribuite a pianeti chiamati in altro modo: Circe in \"Outlaws of the Sun\" (1931) e Inferno di \"Revolt on Inferno\" (1931), entrambi di Victor Rousseau Emanuel. \u00c8 ispirato a Vulcano anche \"Vulcan's Forge\" (1983) di Poul Anderson, in cui Vulcano \u00e8 un asteroide dalla superficie di metallo fuso.\nVulcano (nell'originale inglese \"Vulcan\") \u00e8 anche il nome, nella serie televisiva di fantascienza \"Star Trek\", del pianeta d'origine della specie umanoide dei Vulcaniani, a cui appartengono il sig. Spock, Tuvok e T'Pol. Tale pianeta immaginario \u00e8 per\u00f2 situato in un altro sistema solare."}
{"id": "1832187", "revid": "124523085", "url": "https://it.wikipedia.org/wiki?curid=1832187", "title": "Ime Udoka", "text": "Biografia.\nUdoka ha origini nigeriane per parte di padre (cosa che gli ha consentito di poter giocare con la Nazionale di pallacanestro della Nigeria il Campionato mondiale maschile di pallacanestro 2006). Sua sorella Mfon ha giocato nella WNBA. Sua madre, deceduta nel 2011, era americana dell'Illinois.\nNel novembre 2011, la sua fidanzata, Nia Long ha dato alla sua il loro primo figlio, Kez Sunday Udoka. Si sono sposati nel maggio del 2015.\nCarriera.\nUdoka ha iniziato la sua carriera nel basket professionistico giocando nella NBDL con i Charleston Lowgators che lo hanno selezionato con la 39esimas celta nel draft 2002 della NBDL. \u00c8 stato chiamato per giocare con i Los Angeles Lakers il 14 gennaio 2004, ma fu successivamente rilasciato. Dopo una breve esperienza in Europa, \u00e8 tornato negli Stati Uniti e ancora una volta viene scelto al Draft NBDL. Questa volta come terza scelta assoluta dai Fort Worth Flyers nel Draft 2005 NBDL. Ha registrato una media di 17.1 punti e 6.2 rimbalzi a partita con i Flyers. Il 6 aprile 2006, Udoka fu firmato dai New York Knicks. Udoka venne rilasciato dai Knicks l'11 settembre 2006.\nUdoka venne invitato al training camp della stagione 2006-07 per i Portland Trail Blazers. Udoka riusc\u00ec a far parte del roster dei Blazers. Dopo aver giocato per solo 12 partite NBA nella sua carriera, Udoka part\u00ec titolare in 75 partite giocate nella stagione 2006-07. Ha giocato 28.6 minuti a partita registrando 8.4 punti, 3.7 rimbalzi, e 0.9 palle rubata a partita.\nNel 2007, Udoka firm\u00f2 un contratto con i San Antonio Spurs. Ha giocato in 73 partite, registrando 5.8 punti e 3.1 rimbalzi in 18 minuti a partita. Nella sua seconda stagione con gli Spurs, Udoka gioc\u00f2 in 67 partita, giocandone 3 da titolare. ha registrato 4.3 punti e 2.8 rimbalzi di media in 15.4 minuti a partita.\nNella stagione 2009, Udoka divent\u00f2 Free agent, e rifirm\u00f2 con i Trail Blazers. Fu rilasciato dai Blazers il 22 ottobre 2009, ma firm\u00f2 con i Sacramento Kings il 4 novembre 2009. Ha giocato con i Kings 69 partite, registrando una media di 3.6 punti e 2.8 rimbalzi in 13.7 minuti a partita.\nIl 24 novembre 2010, Udoka torn\u00f2 agli Spurs, ma fu rilasciato il 5 gennaio 2011 dopo aver giocato solo 20 partite.\nil 15 Dicembre 2011, Udoka firm\u00f2 con i New Jersey Nets. Tuttavia, fu rilasciato il 23 dicembre 2011.\nNel gennaio 2012 firm\u00f2 con gli spagnoli del Club Baloncesto Murcia.\nNell'agosto 2012, Udoka entr\u00f2 a far parete dei San Antonio Spurs come assistente allenatore. Udoka vinse il suo primo titolo NBA dopo che gli Spurs sconfissero i Miami Heat nelle NBA Finals 2014 per 4\u20131.\nUdoka fu la chiave per arrivare alla firma di LaMarcus Aldridge con gli Spurs nel 2015. Udoka e Aldridge hanno giocato insieme nei Portalnd Trail Blazers nella stagione 2006-2007.\nNel giugno 2019, Udoka viene assunto come assistente allenatore per i Philadelphia 76ers.\nIl 30 ottobre 2020, i Brooklyn Nets lo assumono come assistente allenatore.\nIl 23 giugno 2021 diventa capo allenatore dei Boston Celtics dopo le dimissioni di Danny Ainge dal ruolo di General Manager, il quale venne sostituito da Brad Stevens ."}
{"id": "1832188", "revid": "124163615", "url": "https://it.wikipedia.org/wiki?curid=1832188", "title": "Delio Onnis", "text": "Con all'attivo 299 reti segnate in quindici anni, \u00e8 il calciatore pi\u00f9 prolifico nella storia della Ligue 1.\nBiografia.\nGiocatore.\nNato in Ciociaria da una famiglia di origine sarda, si trasfer\u00ec da bambino in Argentina dove ottenne la cittadinanza. A quindici anni entr\u00f2 nelle giovanili del Club Almagro dove rimase fino al 1968, anno in cui fu ingaggiato dal Gimnasia La Plata. Dopo un triennio di militanza nel club di La Plata, Onnis fu acquistato dallo Stade de Reims, tuttavia fu solo dopo il passaggio al Monaco, avvenuto nel 1973, che si afferm\u00f2 definitivamente. Con i biancorossi Onnis milit\u00f2 per sette anni vincendo due volte la classifica cannonieri (nel 1975 e nel 1977) nonch\u00e9 un campionato e una Coppa di Francia.\nTrasferitosi al Tours subito dopo la conquista della Coppa di Francia con il Monaco, Onnis continu\u00f2 a confermare le sue prestazioni nonostante l'et\u00e0 non pi\u00f9 giovane, vincendo per due anni consecutivi (nel 1981 e nel 1982) la classifica cannonieri francese. Onnis concluse la carriera nel Tolone nel 1986, all'et\u00e0 di 38 anni, dopo aver vinto nel 1984 il suo quinto titolo di capocannoniere.\nPur essendosi dimostrato uno dei goleador pi\u00f9 prolifici della sua generazione, non venne mai preso in considerazione dalla nazionale argentina n\u00e9 da quella italiana: la prima, negli anni 1970 e 1980 poteva contare su un reparto offensivo di prim'ordine nel quale figuravano, tra gli altri, H\u00e9ctor Yazalde, Mario Kempes, Leopoldo Luque, Jorge Valdano e Diego Armando Maradona, mentre la seconda aveva regole ferree sul tesseramento dei calciatori (che verranno abolite solo nel 1980), che imponevano ai commissari tecnici delle nazionali di convocare i soli calciatori italiani militanti nel campionato italiano, e al contempo proibivano ai club di acquistare calciatori provenienti da federazioni estere; per tale motivo negli anni 1970 fallirono i tentativi, da parte di prima e poi, di portare Onnis in Serie A.\nAllenatore.\nAppesi gli scarpini al chiodo, Onnis lavor\u00f2 inizialmente come osservatore del Monaco in Argentina, poi come allenatore sedendo sulla panchina del Tolone nella stagione 1990-91 e del Paris FC dal 1992 al 1995. A partire dal 2008 Onnis ricopre l'incarico di responsabile del settore giovanile del Monaco."}
{"id": "1832189", "revid": "112120069", "url": "https://it.wikipedia.org/wiki?curid=1832189", "title": "Gianni 3", "text": "Gianni 3 (1966) \u00e8 il 3\u00ba album di Gianni Morandi.\nIl disco.\nDopo due anni di successi attraverso 45 giri Morandi pubblica il suo terzo album che conteneva canzoni quasi gi\u00e0 tutte pubblicate, sono inclusi i successi come \"Non son degno di te\" e \"Se non avessi pi\u00f9 te\" e altre molto note come \"La fisarmonica\" e \"Si fa sera\".\nLe canzoni \"Mi vedrai tornare\" e \"La fisarmonica\" sono tratte dal film musicarello \"Mi vedrai tornare\".\nPer la precisione i brani inediti sono \"La mia voce\", \"Angela\" (canzone in napoletano scritta da Gino Paoli), \"Il mondo nei tuoi occhi\", \"Se fra noi qualcosa cambier\u00e0\" (uno dei pochi testi scritti dallo stesso Morandi), \"Deguello\" (la cui musica era tratta dalla colonna sonora del film \"Un dollaro d'onore\" scritta da Dimitri Tiomkin, ed in cui \u00e8 in evidenza la tromba, suonata da Michele Lacerenza) e \"Tu che mi hai preso il cuor\".\nGli arrangiamenti sono curati da Ennio Morricone, la produzione da Franco Migliacci e partecipano ai cori i \"Cantori Moderni\" di Alessandroni (tranne in \"Mi vedrai tornare\", dove canta il coro del maestro Pietro Carapellucci, da lui diretto).\nLa copertina raffigura un primo piano di Morandi, fotografato da Luciano Costarelli, \u00e8 apribile e all'interno raffigura altre foto del cantante, con \"Sei pensierini di Gianni\", cio\u00e8 sei frasi del cantante sulla bont\u00e0, l'incoscienza, la saggezza, l'invidia, la prudenza e la fortuna.\nL'album \u00e8 stato ristampato in CD nel 1992 dalla BMG.\nTracce.\nLATO A\nLATO B"}
{"id": "1832196", "revid": "2198317", "url": "https://it.wikipedia.org/wiki?curid=1832196", "title": "Roberto Recchioni", "text": "Biografia.\nRecchioni fa il suo debutto nel mondo del fumetto nel 1993, anno di pubblicazione, per BDB Presse, di \"Dark Side\", volume realizzato in collaborazione con Leomacs. Nel 1994, il fumettista lavora a \"Fiammetto e Fiammetta\", serie a toni esplicitamente propagandistici realizzata per il partito politico Alleanza Nazionale, ma mai pubblicata. In seguito ha collaborato con StarShop (creatore, sceneggiatore e disegnatore di \"Dark Side - Battaglia, \"miniserie di due numeri), Comic Art (co-creatore e disegnatore di \"Pugno\", miniserie di tre numeri), Rizzoli (in ambito pubblicitario), Magic Press (redattore), Astorina (sceneggiatore di vari numeri di \"Diabolik\"), Eura Editoriale (creatore e sceneggiatore di varie serie), Bonelli (sceneggiatore e curatore di \"Dylan Dog\" e \"Orfani\", sceneggiatore di due numeri di \"Le storie\" e Monolith), Disney, Panini, e per l'americana \"Heavy Metal\"; \u00e8 inoltre tra i fondatori della casa editrice indipendente \"Factory\", ormai sciolta. Con Lorenzo Bartoli ha creato \"John Doe\" e \"Detective Dante\".\nNelle attivit\u00e0 extra-fumettistiche annovera la collaborazione con le riviste \"X-Files\", \"CineAttack!\", \"Fiction\", \"Pc Zeta\" e \"Game Pro\", per la quale ha tenuto la rubrica \"Anatomie Comparate\". \u00c8 stato articolista delle riviste \"Resident Evil Magazine\", \"Cliffhanger\" e \"Wildstorm\" per la Magic Press e ha collaborato ad un saggio sulle arti marziali edito dalla ADN Kronos. Ha esordito come scrittore con l'antologia letteraria \"Bugs\".\nNel 2009 ha scritto la sceneggiatura dei fumetti basati sulle storie delle \"Cronache del Mondo Emerso\", saga fantasy scritta da Licia Troisi, mentre nel 2012 scrive il secondo albo della nuova serie Bonelli \"Le storie\", dal titolo \"La redenzione del samurai\", uscito nel novembre 2012 e della stessa serie il quindicesimo e ultimo numero uscito nel dicembre del 2013 e intitolato \"I fiori del massacro\".\nSempre nel 2012 ha pubblicato per la Nicola Pesce Editore due volumi: \"ASSO\" come autore completo e \"Ammazzatine\", disegnato da Stefano Landini.\nPer la promozione del volume \"Asso\" ha realizzato un live action trailer in cui interpreta il protagonista, Asso, in compagnia di Laura Gigante e Taiyo Yamanouchi per la regia di Giovanni Bufalini.\nNel 2013 \u00e8 stato tra gli ideatori di \"Long Wei\" per l'Editoriale Aurea.\nIl 20 maggio 2013, il direttore editoriale della Sergio Bonelli Editore, Mauro Marcheselli, ha annunciato che Recchioni sarebbe stato il nuovo curatore di \"Dylan Dog\".\nInsieme al disegnatore Emiliano Mammucari ha ideato il soggetto e le sceneggiature di \"Orfani\", prima serie interamente a colori in casa Bonelli, la cui pubblicazione \u00e8 iniziata il 16 ottobre 2013."}
