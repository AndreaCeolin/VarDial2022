{"id": "1834024", "revid": "125652708", "url": "https://it.wikipedia.org/wiki?curid=1834024", "title": "Cronaca del sequestro Moro", "text": "Aldo Moro fu sequestrato il 16 marzo 1978 a Roma dalle Brigate Rosse; il suo corpo senza vita fu ritrovato il 9 maggio successivo in via Caetani, nel centro della Capitale, al termine di 55 giorni di prigionia.\nTali 55 giorni furono caratterizzati da indagini spesso senza costrutto, lunghi dibattiti politici sull'opportunit\u00e0 di trattare per la liberazione dell'ostaggio, pubblicazioni di messaggi delle BR e lettere dello stesso Aldo Moro.\nAlcuni dati quantitativi rendono l'idea della imponente, seppur risultata inutile, risposta messa in atto dallo Stato:\n\"(Dalla relazione di minoranza della \"Commissione Moro\", Leonardo Sciascia e altri, Vol. II, pagg. 402 e 421)\"\nCronaca dei 55 giorni di prigionia di Aldo Moro.\nIl giorno del rapimento.\n16 marzo.\nLa prima edizione del giornale \"la Repubblica\" esce con questo titolo a pag. 3 \"Antelope Cobbler? Semplicissimo \u00e8 Aldo Moro presidente della Dc\". Riportano articoli sullo scandalo Lockheed, anche \"La Stampa\" a pag. 21, \"Il Giornale\" a pag. 6 e il \"Corriere della Sera\" pag. 6. Poco dopo le ore 9:00 del mattino, in Via Mario Fani a Roma, un commando delle Brigate Rosse uccide le sue cinque guardie del corpo, Raffaele Iozzino, Oreste Leonardi, Domenico Ricci, Giulio Rivera e Francesco Zizzi e sequestra il presidente della Dc, Aldo Moro.\nAlla notizia del rapimento scattano i blocchi stradali. La macchina dei rapitori verr\u00e0 trovata pochi minuti dopo non lontano dal luogo del rapimento stesso. Appresa la notizia, operai, studenti, cittadini in tutta Italia scendono in sciopero e danno vita a manifestazioni in risposta agli appelli dei partiti e del sindacato a mobilitarsi contro il terrorismo.\nTutti i giornali escono in edizione straordinaria annunciando e condannando il sequestro del presidente della DC e l'uccisione della sua scorta. L'edizione straordinaria de \"la Repubblica\" non riporta l'articolo uscito nella mattinata con le accuse ad Aldo Moro di essere Antelope Cobbler.\nIl ministro dell'Interno Francesco Cossiga alle ore 10:45 presiede al Viminale la prima riunione del Comitato tecnico-politico-operativo e viene creato un Comitato per la gestione della crisi costituito da un piccolo gruppo di esperti e a mezzogiorno vengono diffuse le schede segnaletiche di 16 presunti terroristi ricercati. Sempre in giornata il neofascista Pierluigi Concutelli viene condannato all'ergastolo per l'omicidio del giudice Vittorio Occorsio.\nI due giorni successivi al rapimento.\n17 marzo.\nViene pubblicata la notizia che la Camera e il Senato con procedura d'urgenza hanno espresso la fiducia al monocolore Dc, presieduto da Giulio Andreotti con 569 voti su 630 (votano a favore anche i \"demonazionali\"). Per la prima volta, dopo il breve periodo del dopoguerra, il PCI \u00e8 nella maggioranza parlamentare che appoggia il governo. Le Brigate Rosse rivendicano con telefonate il sequestro senza fornire alcuna richiesta. Tutti gli editoriali esaminano la vicenda, mettendo l'accento sulla necessit\u00e0 di reagire con forza e puntualizzano che il problema principale \u00e8 quello di non cedere al ricatto, qualora le Brigate Rosse subordinassero il rilascio di Moro alla liberazione di Renato Curcio e altri detenuti. Pi\u00f9 precise in proposito sono le posizioni assunte da \"Il Giornale\" di Indro Montanelli che titola a piena pagina \u00abRapimento Moro: le Br chiedono la liberazione di terroristi detenuti\u00bb e l'editoriale di Arrigo Levi, direttore de \"La Stampa\" che ha per titolo: \"Con i terroristi non si tratta\". \"Il Giorno\" scrive di un ultimatum delle Brigate Rosse tendente a ottenere la liberazione di Curcio e altri detenuti.\nSul piano politico Andreotti diffonde un messaggio al paese invitando i cittadini alla calma e alla fermezza. Ci sono dichiarazioni in parlamento di tutti i segretari dei maggiori partiti. Benigno Zaccagnini, Dc: \u00abQuanto oggi \u00e8 avvenuto rappresenta la punta pi\u00f9 alta dell'attacco contro lo Stato e le sue istituzioni\u00bb. Ugo La Malfa, Pri: \u00abAbbiamo tutti la consapevolezza di vivere l'ora pi\u00f9 drammatica della nostra Repubblica. Queste bande terroristiche sono arrivate al vertice della vita democratica. \u00c8 stata dichiarata guerra allo Stato, ma lo Stato democratico non deve rispondere con la guerra. A una situazione di emergenza non si pu\u00f2 rispondere che con leggi d'emergenza\u00bb. Poco prima aveva dichiarato: \u00abSe \u00e8 necessario, bisogna pensare anche alla pena di morte\u00bb. Bettino Craxi, Psi: \u00abSia sconfitto il terrorismo, altrimenti sar\u00e0 sconfitto il governo\u00bb e termina con un appello, \u00abtentate l'impossibile per liberare Moro\u00bb.\nEnrico Berlinguer, Pci: \u00abIl momento \u00e8 tale che tutte le energie devono essere unite e raccolte perch\u00e9 l'attacco eversivo sia respinto con il rigore e la fermezza necessari, con saldezza di nervi non perdendo la calma, ma anche adottando tutte le iniziative e le misure opportune\u00bb. Pier Luigi Romita, Psdi: \u00abSi \u00e8 voluto colpire il simbolo di questa politica e anzi lo Stato democratico in se stesso. Il Governo deve resistere e anzi contrattaccare all'assalto del terrorismo\u00bb. Giuseppe Saragat: \u00ab\u00c8 il fatto pi\u00f9 terribile che ha colpito l'Italia dalla Liberazione ad oggi\u00bb. Giorgio Almirante, Msi, propone le dimissioni immediate del Ministro dell'Interno, la sua sostituzione con un militare e la presentazione entro 48 ore di una legge speciale contro il terrorismo. Chiede anche l'assunzione di poteri eccezionali da parte del Capo dello Stato a meno che non preferisca anticipare la scadenza costituzionale del 24 dicembre (fine del settennato iniziato nel 1971). Valerio Zanone, Pli: \u00abNonostante l'eccezionalit\u00e0 della situazione i liberali hanno votato contro il governo. Non si pu\u00f2 e non si deve cedere contro il terrorismo, ma modificare posizioni maturate nei partiti significherebbe cedere anche agli atti eversivi\u00bb.\nSul fronte delle indagini viene data notizia di un vertice al Viminale per unificare l'azione di tutte le Forze dell'Ordine e il Procuratore generale della Repubblica di Roma, Giovanni De Matteo ha chiesto strumenti legislativi per le indagini, facendo notare che il governo pu\u00f2 dichiarare lo stato di pericolo che, ampliando il potere dei prefetti, permette che questi possano ordinare l'arresto \"di qualsiasi persona qualora ci\u00f2 ritengano necessario per ristabilire o conservare l'ordine\". Inoltre il Procuratore generale ha ordinato che la televisione trasmetta le foto di venti brigatisti ricercati.\n18 marzo.\nContinuano le ricerche da parte delle forze dell'ordine, mentre si fa strada l'ipotesi di emanazione di un decreto-legge tendente a rafforzare i poteri delle Forze di polizia. I partiti si dichiarano concordi nel rifiutare l'emanazione di leggi speciali. Dopo il vertice dei partiti, Oddo Biasini si dichiara insoddisfatto per la mancanza di determinazione nell'affrontare il problema dell'emanazione di leggi speciali. Si riunisce la Direzione democristiana e viene deciso che in questa situazione di emergenza Zaccagnini, oltre che dai vice-segretari, venga affiancato dai capi-gruppo parlamentari, Bartolomeo e Flaminio Piccoli. Amintore Fanfani in direzione mette sotto accusa la gestione dell'ordine pubblico. Viene anche data notizia che il giorno precedente si \u00e8 riunito il comitato interministeriale per la sicurezza presieduto da Andreotti e che Bonifacio si \u00e8 incontrato con i rappresentanti dei partiti della maggioranza.\nViene fermato Gianfranco Moreno, sospettato di complicit\u00e0 nella strage di via Fani. Le foto dei ricercati vengono pubblicate a tutta pagina dall\"'Avvenire\", \"Il Tempo\", \"Il Popolo\" e dal \"Quotidiano dei lavoratori\", quest'ultimo criticando la scelta delle foto da parte della polizia, accusata di leggerezza. Infatti, tra i ricercati, Piero Del Giudice smentisce tramite il suo avvocato, di essere un brigatista. Partecipano alle indagini i servizi segreti tedeschi. I sindacati discutono la possibilit\u00e0 di costituirsi parte civile al processo in corso a Torino contro le Brigate Rosse.\nLuciano Lama, in un'intervista rilasciata al GR1, puntualizza che \u00abl'indifferenza \u00e8 il peggior nemico della democrazia. Lo so che i criminali sono pochi, pochissimi, ma molti di pi\u00f9 sono quelli che sanno e che hanno visto qualche cosa. Ebbene questi amici, questi compagni, questi cittadini, se sono cittadini democratici, non possono farsi prendere dalla paura o peggio dall'indifferenza\u00bb. Vengono sospesi gli scioperi degli ospedalieri. I telefonici garantiscono i servizi. Ugo Pecchioli, l'esperto dei problemi dello Stato del PCI, dichiara: \"alla Sip, all'Enel, negli ospedali ci sono autonomi complici delle Brigate Rosse. Bisogna cacciare via questi nuclei e rompere la catena di solidariet\u00e0\".\nVengono celebrati i funerali degli uomini della scorta uccisi. A mezzogiorno, con una telefonata al \"Messaggero\", le BR indicano il luogo dove hanno lasciato una busta con cinque copie del loro primo comunicato e una fotografia Polaroid che ritrae Aldo Moro loro prigioniero. Pajetta critica in un'intervista a \"Il Corriere della Sera\" il comportamento della RAI nei giorni immediatamente successivi al sequestro Moro; dichiara che il Pci \u00e8 orientato verso norme di comportamento della stampa nei casi di terrorismo e quindi anche per il caso Moro.\nTutti i giornali pongono l'accento sulla tesi del complotto internazionale, eccetto l'editoriale di Alberto Ronchey su \"Il Corriere della Sera\", in cui si afferma che il terrorismo \u00e8 frutto della situazione sociale italiana e che l'ipotesi che l'Italia sia campo di avventura dei servizi segreti, non \u00e8 altro che un modo per eludere il problema. Anche \"Il Giorno\", affrontando il problema del terrorismo e delle sue complicit\u00e0, afferma che esistono alla base condizioni economiche e politiche. Sul problema delle leggi speciali tutti i giornali sostengono la non necessit\u00e0 di queste. Italo Pietra afferma che il terrorismo si combatte sviluppando le riforme. Di diverso parere \"Il Giornale\" che, sostenendo la scarsa partecipazione operaia alle manifestazioni contro il sequestro Moro, tende a dimostrare l'incapacit\u00e0 del Pci di rispondere al fenomeno.\nInfatti in articoli successivi si sostiene che i brigatisti godono di ampi consensi, che esiste un parallelismo tra \"eurocomunismo\" e \"euroterrorismo\" e si sostiene l'esigenza di proclamare lo stato di pericolo. Lotta Continua lancia la parola d'ordine \"n\u00e9 con lo Stato, n\u00e9 con le Br\" e a pag. 12 vengono riportate delle interviste fatte di fronte alla porta 12 di Mirafiori. \"La Repubblica\" sia nell'editoriale del suo direttore Eugenio Scalfari che in un articolo (intervista a Pansa a pag.3) ripropone il problema di uno scambio tra Moro e Curcio, ribadendo la tesi della necessaria fermezza. Il Partito Socialista Italiano conferma che il congresso nazionale del Partito si svolger\u00e0 regolarmente a Torino.\nPrima fotografia del prigioniero.\n19 marzo.\nSono pubblicate da tutti i giornali la foto di Moro e il testo del \"comunicato n.1\", in cui si annuncia che Aldo Moro sar\u00e0 sottoposto a un processo da parte di \"un tribunale del popolo\". Viene fatto un preciso riferimento al processo in corso a Torino ai detenuti delle Brigate rosse, affermando: \"ben altro processo \u00e8 in atto nel paese, \u00e8 quello che vive nelle lotte del proletariato\". La foto viene pubblicata nella prima pagina con commenti che tendono ad evidenziare la stoica dignit\u00e0 e compostezza dimostrata da Aldo Moro. Un inviato del Tg Uno legge in una diretta il comunicato, elencando gli epiteti contro lo statista (\"gerarca\"), per venire elegantemente interrotto dalla giornalista in studio Angela Buttiglione: \"Siamo al corrente del contenuto del comunicato\".\nA Milano sono stati uccisi, nella serata di sabato 18 marzo, due giovani di sinistra del centro sociale \"Leoncavallo\": Lorenzo Iannucci e Fausto Tinelli. Viene organizzato subito nella notte da giovani della sinistra extraparlamentare un corteo di protesta per le vie della citt\u00e0. I giornali tendono ad accreditare la versione di un regolamento di conti nel mondo della droga. La notizia viene solo citata nelle prime pagine di alcuni quotidiani, altri la citano soltanto tra le notizie di cronaca.\nIniziano ad entrare in funzione misure operative per l'ordine pubblico: l'esercito a Roma affianca la polizia nelle ricerche e blocchi stradali. Arrivano altre smentite alla lista dei venti ricercati. Gli avvocati di due di loro dichiarano che i loro assistiti sono gi\u00e0 in carcere da mesi. La NATO smentisce la notizia che Moro sia a conoscenza di segreti particolari ed annuncia una riunione per discutere il caso. La redazione di \"Controinformazione\" dichiara che Antonio Bellavista, altro ricercato, \u00e8 estraneo all'attivit\u00e0 delle Brigate Rosse. Viene precisato dalla polizia che il fermato Moreno si interessava alle abitudini di Moro.\nEugenio Scalfari, riallacciandosi alle tematiche sviluppate da Ronchey, nell'editoriale del 18 marzo su \"Il Corriere della Sera\", afferma che le BR sono lucide nel colpire una Dc impopolare e costringere cos\u00ec i partiti di sinistra a coprire il partito di maggioranza. Il Giorno affronta il problema della vita di Aldo Moro titolando: \u00abMoro presto libero, che riprenda il suo ruolo politico fondamentale per il paese\u00bb. Il \"Giornale\" a proposito dell'intervento dell'esercito, lo ritiene una risposta politica valida, ricordando che era gi\u00e0 stata da loro auspicata nei giorni precedenti: in un articolo, a pag. 5, dal titolo \u00abBologna come Lisbona\u00bb afferma che i comunisti e la CGIL usano l'emergenza per la creazione di una loro milizia privata: viene inoltre data notizia, a pag. 11, dell'apertura del processo per la strage di piazza della Loggia e si accusano le forze di sinistra che piangono per il rapimento di Moro di prepararsi a screditare lo stato come hanno fatto in tutti questi anni. \n\"La Stampa\" a pag. 3, ritorna sul problema delle trattative affermando che l'unica soluzione per bloccare il terrorismo \u00e8 quella di non trattare. Vengono commentate due trasmissioni televisive\u2014una con La Malfa e Saragat \u2014 in cui \u00e8 stato chiesto un intervento dei paracadutisti e l'applicazione di leggi speciali, un'altra \u2014 con Pecchioli, Luciano Violante (giudice del tribunale di Torino) e Cabras della segreteria della Dc - in cui \u00e8 stato affrontato il problema delle nuove leggi e quello dell'informazione di fronte al terrorismo.\nAll'interno della Dc emergono due posizioni sulla valutazione politica da dare al rapimento Moro. \nCiriaco De Mita: \u00abLe Br vogliono spostare a destra la Dc\u00bb. De Carolis: \u00abL'azione delle Br a sostegno del Pci e del compromesso storico\u00bb. A Milano vengono distribuiti volantini con queste posizioni a San Siro, durante la partita di calcio e in un incontro tra i giovani della CDU e giovani democristiani ospiti di Democrazia Nuova. Berlinguer su \"L'Unit\u00e0\" afferma: \u00abLa carta fondamentale che viene giocata contro le forze del rinnovamento \u00e8 la disgregazione, \u00e8 il lassismo, il non governo. Il rigore e una scelta nostra come lo \u00e8 l'austerit\u00e0, \u00e8 la leva per cambiare le cose e non soltanto per impedire il collasso. Ci\u00f2 e reso possibile dalla presenza, nella maggioranza, dei partiti e delle classi lavoratrici. II Pci reca anche in questa maggioranza un modo nuovo e pi\u00f9 alto di sentire gli interessi nazionali, una nuova moralit\u00e0\u00bb. Nello stesso numero \u00e8 pubblicato un appello di intellettuali italiani contro il terrorismo e la violenza.\nIn una intervista a \"Il Corriere della sera\", Bryan Jenkins afferma che nei casi di sequestro, compito dei governi \u00e8 quello di trovare un punto di equilibrio tra il pericolo della reazione eccessiva e quello di fornire un'immagine di impotenza e di perdita d\u00ec controllo. Gianni Agnelli rilascia una intervista alla Gazzetta del Popolo in cui dichiara: \u00abHanno rapito Aldo Moro perch\u00e9 \u00e8 l'uomo pi\u00f9 importante d'Italia, l'uomo cerniera in questa situazione difficile del paese. Per loro questo era il massimo obiettivo e l'hanno raggiunto\u00bb. Sull'ipotesi di misure eccezionali precisa: \u00abLe varie reazioni che ho sentito in un senso o nell'altro mi sembrano inutili, quello che conta infatti non \u00e8 la reazione contingente di fronte a un fatto drammatico, ma \u00e8 la linea di condotta generale. Ci\u00f2 che \u00e8 importante e l'atteggiamento di fondo dello Stato, la sua linea di condotta di ieri, di oggi, di domani. E ci\u00f2 che \u00e8 accaduto in questi giorni e un avvertimento preciso per la linea da tenere in futuro\u00bb.\nI sindacati milanesi prendono posizione contro le dichiarazioni di Ugo Pecchioli a \"Il Corriere della sera\" in cui affermava che alla Sip, all'Enel e negli ospedali vi erano dei sostenitori delle Br. Viene commentata la notizia dei funerali degli agenti della scorta uccisi, ma solo il manifesto pubblica che, dopo i funerali, un gruppo di agenti in borghese si \u00e8 diretto verso la Casa dello studente sparando colpi di pistola.\n20 marzo. \nRiprende a Torino il processo alle Br. Le indagini sul rapimento Moro sono ferme: sono giunti a Roma 32 esperti della polizia tedesca per collaborare nelle indagini. Viene installato un collegamento diretto tra il centro elettronico del Viminale e quello tedesco di Wiesbaden. Collaborano alle indagini anche specialisti inglesi e israeliani. Brunhilde Pertr\u00e0mer smentisce con una lettera alla magistratura la sua partecipazione sia alle Br, sia all'uccisione del maresciallo Berardi. Il magistrato Infelisi dichiara di essere ragionevolmente ottimista. La Direzione democristiana sconfessa il volantino di \u00abDemocrazia nuova\u00bb (Massimo De Carol\u00ecs) in cui vengono mosse accuse precise al Pci ed al Kgb.\nEmilio Colombo dichiara a \"La Stampa\" di Torino di condividere il tono drammatico di La Malfa sostenendo che \u00e8 necessario \u00abevitare confusione tra democrazia e debolezza\u00bb. Il segretario del Pri, Oddo Biasini, dichiara: \u00abTroppo a lungo si \u00e8 tollerato il permissivismo nelle scuole e disordini nei posti di lavoro\u00bb. Gli esperti per l'ordine pubblico nei partiti della maggioranza si riuniscono per decidere misure anti terrorismo. Il Papa Paolo VI nel suo discorso in piazza San Pietro lancia un appello affinch\u00e9 Moro sia restituito ai suoi cari: il cardinale Giovanni Benelli, arcivescovo di Firenze, dichiara che l'eversione ha colpito lo Stato. Su \"La Stampa\" il giurista Giovanni Conso afferma che lo scambio di Moro con detenuti delle Br \u00e8 un non senso giuridico; Mario Sossi dichiara al \"Giorno\" che certe esperienze possono togliere l'autocontrollo e Giovanni Ferrara sulla prima del Giorno avanza l'ipotesi che possano essere usati degli psicofarmaci su Aldo Moro.\nAlberto Moravia intervenendo sulle vicende del caso Moro dice che \u00abil sentimento che provo di fronte agli eventi storici di questi giorni \u00e8 duplice: prima di tutto c'\u00e8 il sentimento di estraneit\u00e0 e poi del gi\u00e0 visto [...] Sento con precisione che non avrei voluto scrivere una sola riga come quelle che scrivono le Brigate rosse nei loro proclami, d'altra parte non avrei mai scritto una sola delle tantissime parole che in discorsi, articoli, libri hanno scritto gli uomini dei gruppi dirigenti italiani negli ultimi trent'anni, n\u00e9 fatto una sola delle tantissime cose che essi hanno fatto da quando sono al potere [...]\u00bb. In un intervento sul Messaggero, Giuseppe Branca ex presidente della Corte costituzionale, afferma sotto il titolo \u00abUn uomo da salvare\u00bb; \u00abPena di morte, guerra alla guerra terroristica, reagire duramente, difendere le istituzioni con ogni mezzo, giudici speciali, non cedere ai ricatti: sono le parole e le invettive che pi\u00f9 si sono sentite in questi giorni del nostro tormento. Sembra quasi che ci si sia dimenticati la cosa pi\u00f9 importante: che c'\u00e8 un uomo da salvare [...] Per\u00f2 un uomo \u00e8 un uomo e la sua vita non \u00e8 una lucciola ma una stella. N\u00e9 il prestigio dello Stato n\u00e9 quello delle istituzioni possono giustificarne la soppressione. Tanto pi\u00f9 \u00e8 forte la Repubblica quanto pi\u00f9 ricorda in ogni occasione che lo Stato \u00e8 fatto per gli uomini e non gli uomini per lo Stato\u00bb.\nGian Carlo Pajetta continua ad indicare il pericolo che pu\u00f2 nascere dall'eccessivo spazio dato al fenomeno del terrorismo da parte della stampa. Sull'assassinio di due giovani avvenuto a Milano il 18 marzo tutti i giornali affermano che ci sono ancora punti oscuri da risolvere nelle indagini. Lotta Continua in un'edizione speciale afferma: \u00abUna squadra della morte uccide due compagni a Milano\u00bb.\nVarate leggi di emergenza.\n21 marzo.\nVengono varate dal governo, con l'appoggio di tutti i partiti della maggioranza, le leggi di emergenza per fronteggiare il fenomeno terroristico: d'ora in poi per le intercettazioni telefoniche baster\u00e0 l'autorizzazione orale del magistrato: viene istituito il fermo di identificazione; arresto provvisorio per chi \u00e8 sospettato di preparare delitti; ammesso l'interrogatorio in questura senza la presenza dell'avvocato; modificato il segreto istruttorio e la figura del giudice naturale per creare una banca delle notizie. I brigatisti sotto processo a Torino rivendicano il sequestro Moro. Il presidente Barbaro della Corte di Assise di Torino respinge l'ordine del ministero dell'Interno che vieta alla stampa e alla TV di entrare nell'aula del processo. Il fermato Gianfranco Moreno torna in libert\u00e0 per assoluta mancanza di indizi. Sospesi in Italia la maggior parte degli scioperi, si avvia a conclusione anche la dura vertenza dell'Italsider. Macario, Lama e Benvenuto si incontrano con il Comandante Generale dell\"'Arma dei Carabinieri\" Corsini per esprimere la solidariet\u00e0 dei sindacati con le Forze dell'Ordine. \u00abMagistratura democratica\u00bb prende posizione contro le leggi eccezionali. A Milano si svolgono cortei e scioperi nelle scuole per i due giovani assassinati; viene annunciato dai sindacati uno sciopero nelle fabbriche per i funerali.\nL'esperto di mass media Marshall McLuhan dichiara in un'intervista al \"Tempo\" che per combattere il terrorismo \u00e8 auspicabile il buio totale sull'informazione. Su \"La Repubblica\" e \"Il Giorno\" si d\u00e0 notizia che la Dc sta discutendo sulla validit\u00e0 del silenzio stampa. Eugenio Montale su \"Il Corriere della sera\" afferma che la pubblicazione o meno dei documenti \u00e8 un caso di coscienza. Vittorio Foa sul \"Quotidiano dei lavoratori\" afferma che il pericolo maggiore rispetto al caso Moro \u00e8 l'emergere della fredda ragion di Stato. \"Il Giornale\" attacca la Dc per aver censurato il volantino di De Carolis e denuncia di nuovo il pericolo che si formi una milizia operaia secondo le direttive della CGIL. David Maria Turoldo in una tribuna aperta su \"Il Corriere\" dal titolo \u00abPer tornare a sperare\u00bb ricorda la disperazione dei giovani e quanto siano inutili questi discorsi sull'ordine e sulla giustizia: \"sempre gli stessi discorsi e detti dalle stesse bocche\".\n22 marzo.\nAmpio rilievo da parte di tutta la stampa all'approvazione delle leggi eccezionali i cui contenuti vengono riportati in tutte le prime pagine e prosegue il dibattito su Brigate rosse e mass media. \"Il Corriere della Sera\" apre un'inchiesta tra tutti i direttori dei principali giornali internazionali. Vengono intervistati giornalisti della televisione, mentre da parte della DC vengono escluse iniziative per bloccare la libert\u00e0 di stampa; anche \"Il Sole 24 ORE\" (quotidiano della Confindustria) prende posizione con un articolo di Luigi Pedrazzi dal titolo \u00abInformazione come dovere\u00bb. Su \"La Stampa\" si continua a discutere se \u00e8 giusto o meno il silenzio stampa, mentre \"Lotta Continua\" e \"Il Quotidiano dei lavoratori\" prendono posizione contro il tentativo di \u00abblack out nelle teste\u00bb e viene duramente attaccato Antonello Trombadori, definito per il suo intervento nella trasmissione televisiva \"Bont\u00e0 loro\" \u00abun laido attore che recita a soggetto la sua parte, un pezzo viscido, consumato, falso\u00bb e annunciano di averlo querelato per aver paragonato Lotta Continua ad Ordine Nuovo.\nSulle leggi speciali inizia un aspro dibattito. Adolfo Beria d'Argentine su \"Il Corriere della sera\" critica le nuove leggi antiterrorismo, mentre su \"Paese Sera\" il giudice Luciano Violante afferma che questi provvedimenti sono un primo passo verso la difesa dei cittadini e Giovanni Conso su \"La Stampa\" scrive che questi provvedimenti si muovono nello Stato e per lo Stato. Emerge la polemica tra il direttore di \"Paese Sera\" Aniello Coppola e Leonardo Sciascia aperta dal primo nell'editoriale di \"Paese Sera\" di domenica, in cui accusava lo scrittore siciliano di un colpevole silenzio. Sciascia risponde a Coppola e al PC con durissime accuse non ultima quella di stalinismo, riconoscendosi nelle posizioni di estraneit\u00e0 manifestate da Moravia su \"Il Corriere della sera\".\nI sindacati si recano da Cossiga ad esprimere la loro solidariet\u00e0 con le forze dell'ordine, mentre per i funerali dei due giovani assassinati a Milano si \u00e8 aperto un aspro contrasto nei sindacati milanesi sulla durata dello sciopero per permettere la partecipazione degli operai ai funerali: alla posizione rigida della CGIL, che vorrebbe solo assemblee interne contro il terrorismo, si contrappone una posizione pi\u00f9 aperta da parte della CISL che vorrebbe permettere la partecipazione degli operai ai funerali. Continua inoltre la polemica sulle posizioni di Pecchioli rispetto alla presenza di terroristi nelle fabbriche. A questo proposito Mario Colombo, segretario della Cisl milanese, dichiara che coloro che hanno cercato di dipingere le fabbriche come dei covi di brigatisti hanno ricevuto la pi\u00f9 ampia smentita dai lavoratori milanesi con la grande manifestazione di gioved\u00ec scorso e con la mobilitazione in atto in tutte le fabbriche anche in relazione ai pi\u00f9 recenti fatti ed all'assassinio dei due giovani militanti della nuova sinistra. Non \u00e8 per\u00f2 da escludere che l'enfasi in taluni interventi sia strumentale a sostegno di una proposta che circola da tempo nel movimento sindacale: la costituzione di nuclei o di veri e propri \"commissariati di polizia nelle fabbriche\".\nIn un editoriale su La Voce Repubblicana, La Malfa afferma che \u00e8 necessaria maggiore energia: viene ventilata l'adozione della pena di morte e sono ritenute insufficienti le nuove leggi contro il terrorismo. Zaccagnini, in una lettera ai dirigenti periferici della Dc per la riunione del 29 marzo, chiede l'adozione di leggi nel rispetto della Costituzione e Amendola, in una nota scritta per il Popolo, giornale della Dc, chiede di \u00abisolare i terroristi, fare terra bruciata intorno ai gruppi che esaltano e praticano la violenza di massa e nella scuola respingere tutte le intimidazioni, affermare la libert\u00e0 e la dignit\u00e0 dei docenti e degli studenti\u00bb. Secondo i liberali le nuove leggi non tutelano gli interessi dei cittadini e rischiano di essere anticostituzionali. In questi giorni viene smentita l'esistenza di un piano per rapire Berlinguer diffusa dalla stampa nei giorni precedenti. \u00c8 firmato l'accordo Italsider e i sindacati dichiarano: \u00ababbiamo contribuito ad allentare la tensione\u00bb.\n23 marzo.\nTutti i partiti decidono di non rinviare le elezioni di maggio. A Torino, la Corte respinge le proposte sull'autodifesa degli imputati; a Novara \u00e8 arrestata Brunhilde Pertramer: inserita nell'elenco dei ricercati ha pi\u00f9 volte smentito la sua partecipazione ai fatti di Torino e Roma. Il \"Giorno\" titola a tutta pagina: \u00abDopo una settimana, nulla\u00bb, alla polizia servono altri diecimila uomini. In una riunione per l'ordine pubblico sono decisi controlli sulle radio private. Continua la polemica iniziata da Coppola. Sciascia \u00e8 intervistato da \"La Repubblica\". Le posizioni di Sciascia verranno precisate dallo scrittore stesso in un articolo su Panorama: \u00abLo Stato italiano \u00e8 un guscio vuoto che rischia d\u00ec riempirsi di contenuti pericolosi. Non intendo scambiare la Costituzione per un po' di ordine pubblico\u00bb. In un articolo sul Giorno viene precisato che l'intellettuale non pu\u00f2 restare indifferente. Su \"Il Corriere della sera\" McLuhan, nuovamente intervistato sul problema della stampa e il terrorismo, precisa: \u00abBisogna ridurre al minimo lo spazio dei terroristi\u00bb. Sempre in prima pagina, in un'intervista ad alcuni storici italiani, \"Il Corriere\" afferma: \u00abS\u00ec alla cautela, no all'autocensura\u00bb.\nI quotidiani dell'estrema sinistra rispondono alla posizione de \"L'Unit\u00e0\" (\u00abLe armi della cultura contro il terrorismo\u00bb) affermando che le posizioni assunte da Sciascia e da altri intellettuali sono posizioni reali e denunciando la subordinazione della Rai e della stampa al potere nella gestione del caso Moro. Per il processo di Torino, \"Il Corriere della sera\" scrive: \u00abFra codici e ideologie. \u00c8 un processo politico\u00bb. A Torino viene intervistato dal Giorno l'avvocato Giannino Guiso, difensore di Renato Curcio ed altri brigatisti. L'avvocato viene definito \"uomo ponte fra lo Stato e le Br\" perch\u00e9 alla precisa domanda se\u2014qualora gli venisse chiesto\u2014accetterebbe di svolgere opera di mediazione nel caso Moro, risponde: \u00abLo farei se lo chiedesse l'on. Craxi, segretario del mio partito, o l'on. Cossiga, che \u00e8 stato mio professore di diritto costituzionale\"\u00bb. A Madrid viene ucciso il direttore delle carceri spagnole. L'attentato viene rivendicato dal gruppo maoista GRAPO.\nCossiga responsabile unico.\n24 marzo.\nCossiga \u00e8 il responsabile unico del coordinamento tra la Pubblica Sicurezza, i Carabinieri e la Guardia di Finanza. Questo per decisione unanime dei cinque partiti di maggioranza, che approvano i miglioramenti per le forze di polizia. I sindacati accettano le leggi antiterrorismo, purch\u00e9 sia fissata una scadenza precisa. Biasini in un'intervista a \"Il Corriere della sera\" dichiara a proposito della pena di morte: \u00abNon escludiamo nessuna misura. Riteniamo che ogni indugio nella difesa dello Stato pu\u00f2 far pagare al Paese in un prossimo futuro prezzi molto pi\u00f9 alti di quelli che oggi siamo costretti a richiedere. C'\u00e8 il rischio che si affaccino come difensori dell'ordine forze retrive e totalitarie\u00bb. Intervistato sullo stesso problema, Emanuele Macaluso, del Comitato centrale del PCI, afferma che la pena di morte non serve, ma aggiunge: \u00abIo sono d'accordo con La Malfa che siamo di fronte ad una situazione di emergenza [...] La risposta deve essere eccezionale e di emergenza\u00bb.\nLe Brigate Rosse hanno ferito a Torino l'ex sindaco democristiano, Giovanni Picco. Viene ventilata un'amnistia per i reati minori. \u00c8 arrestato a Milano Francesco Berardi, detto \"Bifo\", leader dell'autonomia bolognese. La Cisl e la Uil prendono posizione contro la Cgil sul problema dei vigilantes in fabbrica. Uno dei venti ricercati, Antonio Favale, smentisce: \u00e8 in carcere dall'agosto 1977. Lama dichiara al Gr2 di condividere le nuove leggi, e che compito dei lavoratori \u00e8 quello di espellere dalle fabbriche i sostenitori del terrorismo. A Milano due delegati della Face Standard vengono processati in fabbrica: sono accusati di non aver scioperato per il sequestro Moro. I sindacati incontrano il comandante della Guardia di finanza. Umberto Terracini in un'intervista definisce la proposta di La Malfa per la pena di morte \u00abun colpo di testa\u00bb. \"Il Popolo\" in un lungo articolo prende posizione contro Sciascia, e \"Il Giorno\" riprende la polemica sugli intellettuali con un articolo su Sciascia, Moravia, Amendola. Rossana Rossanda su \"il manifesto\" in un articolo dal titolo \u00abChi sono i padri delle Brigate rosse\u00bb accusa i brigatisti di vetero-comunismo.\n25 marzo.\nLe Brigate Rosse hanno ferito a Torino l'ex sindaco democristiano, Giovanni Picco. Sul sequestro Moro le indagini sono a un punto morto. A Roma avvengono assalti a sezioni democristiane e disordini durante una manifestazione di solidariet\u00e0 per l'assassinio dei due giovani a Milano. La Cgil rinuncia alla sua proposta di creare ronde operaie antiterrorismo in fabbrica, in seguito all'opposizione della Cisl e Uil. Viene pubblicata la relazione che Biasini terrebbe al Congresso del Pri, il 26 aprile. Vengono evidenziati tre punti: 1) Severit\u00e0 dello Stato; 2) Leggi speciali; 3) Limiti e compatibilit\u00e0 dei contratti autunnali con la situazione del Paese. Si chiude anche la vertenza Dalmine, dopo quella dell'Italsider. Il Parlamento e i partiti resteranno aperti, data la situazione, anche a Pasqua.\nI liberali chiedono ad Andreotti limiti di tempo alle leggi eccezionali e nessuna forma di autogestione per l'ordine pubblico. Si fa acuta all'interno della Dc la polemica, dopo la presa di posizione di \"Discussione\", organo del partito, contro i firmatari del volantino distribuito a Milano in cui venivano chieste le dimissioni di Cossiga. Il Partito Liberale viene attaccato dal Partito Repubblicano per le sue posizioni rispetto alle leggi d'emergenza. A Caserta, un giovane di sinistra viene accoltellato da neofascisti. Giancarlo Pansa intervista Paolo Grassi, presidente della Rai, sul problema dell'informazione e sul terrorismo che dichiara: \u00abI terroristi lo sappiano, non saremo il loro megafono. La stampa deve vendere, noi no\u00bb.\nGrassi polemizza inoltre con Pajetta per le sue critiche, e paragona il caso Moro al caso Schleyer, giungendo alla conclusione che in Italia non sarebbe possibile un controllo dell'informazione come in Germania poich\u00e9 comunque le notizie finirebbero per uscire. Quindi, l'unica alternativa \u00e8 quella di diffondere messaggi e notizie con circospezione. Italo Pietra, sul Messaggero, risponde a Moravia affermando che \u00e8 necessaria la partecipazione di tutti, mentre Corrado Staiano sullo stesso giornale precisa che \u00e8 assurdo attaccare Sciascia e Moravia per le loro posizioni. \u00c8 necessario usare tolleranza. Andrea Barbato, direttore del TG2, afferma su \"La Stampa\" che \u00e8 necessario un giornalismo come servizio. Sul \"Tempo\" si afferma che chi non si schiera costituisce l'acqua per il pesce guerrigliero.\nIl comunicato n. 2 delle BR.\n26-27 marzo.\nRecapitato in quattro citt\u00e0 il \"comunicato n. 2\" delle Brigate rosse. In esso le Brigate annunciano che \u00e8 iniziato il processo ad Aldo Moro ed enunciano i capi d'accusa. Affermano che l'organizzazione si muove in base al principio \"contare sulle proprie forze\" e il comunicato termina con la frase: \u00abOnore ai compagni Lorenzo lannucci e Fausto Tinelli assassinati dai sicari del regime\u00bb. Nell'editoriale su \"La Repubblica\", Eugenio Scalfari afferma che la causa prima del fenomeno delle Brigate rosse \u00e8 da individuarsi nell'aver costretto per troppo tempo il PCI all'opposizione anche se questo dichiarava la propria disponibilit\u00e0 ad assumere funzioni di governo. Questo eccessivo lasso di tempo avrebbe permesso la nascita alla sua sinistra di una opposizione: il partito armato.\nCossiga si riunisce a consulto con i capi della polizia. Zaccagnini riunisce il vertice democristiano. Guido Bodrato afferma in un'intervista che la Dc \u00e8 pi\u00f9 unita che mai, le decisioni sono collegiali e la base \u00e8 pronta a rispettarle. Afferma inoltre che l'attacco alla Dc \u00e8 anche imputabile al fatto che i giovani hanno assorbito una realt\u00e0 del paese distorta. Alla precisa domanda se come partito la Dc accetterebbe lo scambio di Moro con un gruppo di brigatisti, risponde: \u00abSu questo non ci possono essere opinioni personali e strettamente di partito. \u00c8 un problema di governo e di Stato\u00bb. \"Il Popolo\" afferma che si colpisce la Dc perch\u00e9 essa rappresenta il pilastro di uno Stato libero e democratico.\nL\"'Avanti!\" afferma che \u00ab\u00e8 importante che non si continui a fingere di aver di fronte un gruppetto di disperati, isolati, braccati nella loro pazzia. Leggendo il \"comunicato n. 2\" si ha un'impressione purtroppo diversa, e proprio questo rende ancora pi\u00f9 umiliante l'impotenza dello Stato\u00bb. \"L'Unit\u00e0\" parla di \u00abfollia lucida, di struttura tipicamente paranoica di ragionamento [...] L'attacco ai partiti costituzionali, e in particolare al Pci dimostra l'irritazione chiaramente avvertibile per le grandi manifestazioni di massa che hanno marcato l'isolamento dei terroristi [...] Si vuole preparare uno sbocco tragico a questa farsa chiamata processo? La coscienza di tutti insorge. \u00c8 urgente fermare la mano di questi pazzi criminali\u00bb.\nA Torino la Uil attacca la Fim per la stampa di un manifesto in cui appaiono le foto di dirigenti della FIAT accusati per le schedature. Alcuni sindacalisti sostengono che \u00abquesta stampa pu\u00f2 associare le Confederazioni alla linea di persecuzione dei funzionari dell'azienda gi\u00e0 bersaglio preferito dei brigatisti\u00bb. Per la Cisl \u00abil tono di reazione al terrorismo talvolta sfiora l'isteria\u00bb. A Genova il Pci espelle sei portuali del collettivo del porto colpevoli di aver distribuito un volantino in cui sotto il titolo \u00abN\u00e9 con lo Stato, n\u00e9 con le Br\u00bb prendevano posizione sul rapimento Moro affermando che questo fatto non deve portare all'assoluzione della classe politica democristiana e all'approvazione di leggi speciali liberticide. Il segretario provinciale del Psi, prendendo posizione sul problema, parla cos\u00ec: \u00abespellere i socialisti presenti nel collettivo del porto? Direi che nel nostro partito questi problemi si pongono in modo diverso, non sono d'accordo su certi slogan e neppure col collettivo, ma non penso che le questioni si risolvano cacciando via i compagni\u00bb.\nVincenzo Mattina, della segreteria nazionale della FIM, sul problema delle leggi speciali dichiara: \u00abPenso che non sia il massiccio spiegamento di forze a ridurre l'influenza del terrorismo. L'esperienza nostra, e mi ha fatto piacere trovarla confermata nelle parole di Sandro Pertini, \u00e8 che di fronte a gruppi terroristici \u00e8 illusorio pensare che l'ampliamento della repressione possa tornare utile. Ho delle forti perplessit\u00e0: ritengo che nonostante il momento non possono venir meno certi principi. Le intercettazioni, il fermo e l'interrogatorio senza avvocato sono provvedimenti ingiustificati anche davanti all'emergenza. Ci sono garanzie costituzionali a cui non si pu\u00f2 rinunciare neppure in momenti come questi\u00bb.\n28 marzo.\nIl direttore de \"La Stampa\", Arrigo Levi, su suggerimento di La Malfa lancia alcune proposte per l'emergenza. Esse sono: 1) Costituzione di un comitato formato dai capi partito incluso il Pli sul modello di quello formato in Germania per il caso Schleyer. 2) Il governo e il comitato dei capi partito devono indire in tutta Italia manifestazioni di solidariet\u00e0 con Moro in concomitanza con una sospensione nazionale del lavoro. 3) Chiedere la convocazione del Consiglio d'Europa, da tenersi a Roma, che esamini la minaccia dei terrorismo in Europa: questa seduta sarebbe da tenersi nominando presidente Aldo Moro e conservando la sua sedia vuota. 4) Chiedere alle Nazioni Unite e alle massime potenze una dichiarazione di solidariet\u00e0 e di appoggio al governo. 5) I sindacati e le organizzazioni degli imprenditori dovrebbero dichiarare una tregua per tutte le vertenze. 6) Viene sottoposta a discussione una proposta sulla presidenza della Repubblica: si dimetta Leone per rendere possibile l'elezione a Capo dello Stato Aldo Moro.\nA Milano, i giovani del \u00abLeoncavallo\u00bb rispondono polemicamente al volantino delle Br in cui vengono citati i due giovani assassinati. \"Lotta Continua\" afferma che non accetta la loro solidariet\u00e0 e la rispedisce al mittente.\nDavide Lajolo in una \"tribuna aperta\" su \"Il Corriere della sera\" attacca il disimpegno degli intellettuali. A Torino la colonna \u00abMara Cagol\u00bb delle Br rivendica con un volantino il ferimento dell'ex sindaco Dc di Torino. Dopo il \"giallo\" della trasferta fantasma in Calabria del giudice Infelisi circolano voci di una sua sostituzione. Giorgio Galli in un articolo su \"La Repubblica\" afferma che non era certo il processo che stanno compiendo le BR quello che Pier Paolo Pasolini intendeva come \"il processo al palazzo\". Pasolini vedeva nel PCI il pubblico accusatore di questa DC, sulla posizione di collaborazione del PCI, invece che un processo con la DC rinnovata, si \u00e8 inserito il terrorismo.\nUnica risposta: la sinistra dimostri che \u00e8 ancora in grado di operare una evoluzione in uno Stato che oscilla tra la devozione e la tentazione repressiva. Stefano Rodot\u00e0, riaprendo l'attacco contro gli intellettuali, ripete che gli untori vanno ricercati altrove. Si riporta la dichiarazione rilasciata da Mancini a \"Panorama\" in cui viene sottolineato che lo scandalo Lockheed \u00e8 nato in America e che Moro era una delle persone che pi\u00f9 si opponeva alle ingerenze esterne nel mondo politico italiano. Tra \"Il Corriere\" e \"L'Unit\u00e0\" continua la polemica aperta da Ronchey sulla posizione del Pci e i collegamenti internazionali. Il quotidiano milanese afferma che il sequestro Moro \u00e8 un altro segno del caos italiano e che la borghesia italiana usa il sequestro per rafforzare le leggi repressive. Mosca accusa Pechino di coordinare la strategia dell'ultrasinistra.\n29 marzo.\nSi apre a Torino il 41\u00ba congresso del Partito socialista italiano e riprende, sempre a Torino, il processo alle Br con lo scoglio dell'autodifesa. Secondo i servizi segreti tedeschi la prigione di Moro si trova vicino a Roma. La proposta Levi per Moro alla presidenza della Repubblica provoca un ampio dibattito. Perplessit\u00e0 e interesse tra gli uomini politici. Tutti i giornali tendono a minimizzare, sottolineando che l'iniziativa \u00e8 stata respinta dai vertici del partito democristiano, \"il Popolo\" afferma che questa \u00e8 una proposta impraticabile: sarebbe Fanfani il vero presidente... Lotta Continua: \u00abProposta di Agnelli: condannare Aldo Moro alla presidenza della Repubblica\u00bb. L'argomento \u00e8 ripreso poi dall'editoriale \u00abCinismo e pessimo gusto\u00bb, in cui si puntualizza che le indicazioni date da Levi vengono dalla trilaterale e dal capo dei padroni: Agnelli.\n\"La Repubblica\" d\u00e0 notizia che per l'indagine si segue anche una pista nera e vengono fatti dei confronti con il rapimento del figlio di Francesco De Martino avvenuto l'anno precedente. Macaluso, in risposta a Ronchey, parla di lotte tra correnti all'interno dei servizi segreti e porta l'esempio di Vito Miceli che avrebbe ricevuto finanziamenti dall'ambasciata americana.\nMontanelli in un'intervista afferma che gli italiani sono gli inquinatori d'Europa. Scalfari intervenendo su \"La Repubblica\" chiede che Fanfani chiarisca la sua posizione dopo la proposta di Levi. \"La Voce Repubblicana\" in un pezzo \u00abTerrorismo non \u00e8 sinonimo di paranoia\u00bb afferma di condividere l'analisi di Amendola sulla gravit\u00e0 del fenomeno e che tra il partito armato e le altre posizioni estremiste c'\u00e8 una differenza solo quantitativa e non qualitativa. Paolo Spriano in un editoriale su \"L'Unit\u00e0\" attacca le posizioni di Sciascia affermando \u00abquesto stato non \u00e8 un guscio vuoto\u00bb\nLettera di Moro a Cossiga.\n30 marzo.\nGiunge un terzo comunicato delle Br che annuncia una lettera di Moro a Francesco Cossiga. Moro invita il Presidente del consiglio e il Presidente della Repubblica a \u00abriflettere opportunamente sul da farsi per evitare guai peggiori, pensare dunque fino in fondo per evitare una situazione emotiva ed irrazionale. In queste circostanze entra in gioco, al di l\u00e0 di ogni considerazione umanitaria che pure non si pu\u00f2 ignorare, la ragione di Stato\u00bb (...) \u00abIl sacrif\u00eccio degli innocenti in nome di un astratto princ\u00ecpio di legalit\u00e0, mentre un indiscutibile stato di necessit\u00e0 dovrebbe indurre a salvarli, \u00e8 inammissibile. Tutti gli Stati del mondo si sono regolati in modo positivo, salvo Israele e la Germania, ma non per il caso Lorenz\u00bb. \u00abQueste sono le alterne vicende di una guerriglia che bisogna valutare con freddezza bloccando l'emotivit\u00e0 e riflettendo sui fatti politici. Penso che un preventivo passo della Santa Sede potrebbe essere utile. Un atteggiamento di ostilit\u00e0 sarebbe una astrattezza e un errore\u00bb.\nTutti i giornali riportano il testo della lettera di Moro in prima pagina con enorme evidenza. Tutti i quotidiani, inoltre, evidenziano nella titolazione della prima pagina che la lettera \u00e8 chiaramente estorta:\n\"La Repubblica\": \u00abMoro scrive a Cossiga. In un messaggio chiaramente estorto il leader Dc chiede al governo di trattare con le Brigate rosse\u00bb.\n\"Il Corriere\": \u00abLe Brigate rosse hanno costretto Moro con una lettera a chiedere uno scambio\u00bb.\n\"Il Giornale\": \u00abMoro chiede in una lettera a Cossiga che siano aperte trattative con le Br. Il testo \u00e8 autografo ma lo stile \u00e8 comunque diverso da quello abituale dello statista\u00bb.\n\"Il Messaggero\": \u00abUna lettera di Moro. Vera? Falsa? Scritta sotto costrizione?\u00bb\n\"La Stampa\": \u00abUn nuovo messaggio delle Br con lettera (vera?) di Moro\u00bb.\n\"Il Tempo\": \u00abUna lettera estorta a Moro col terzo messaggio delle Br\u00bb.\n\"L'Unit\u00e0\": \u00abUna tragica lettera di Moro. Dice di scrivere costretto dalle Br. Accenna a torture e chiede lo scambio\u00bb.\n\"Il manifesto\": \u00abMoro nella prigione delle Br (o di chi altro?) Sotto un dominio pieno e incontrollato chiede lo scambio perch\u00e9 lo Stato non lo ha difeso.\u00bb\n\"Avanti!\": (Non riporta la notizia in prima, dando enorme spazio all'apertura del congresso del partito a Torino).\nUnico giornale con una titolazione diversa, (\"Lotta Continua\") non ha potuto riportare in tempo la notizia.\n\"Il Giorno\": \u00abLettera di Moro dal carcere. \"Il processo diventa sempre pi\u00f9 stringente si deve guardare lucidamente al peggio\"\u00bb.\n\"Il Sole-24 ore\" si limita a dare la notizia tra i fatti di cronaca. \u00abTerzo messaggio delle Br. Moro scrive a Cossiga\u00bb.\nUnico giornale, \"La Repubblica\", che riprende la proposta di Arrigo Levi titolando \u00abLa crisi investe il Quirinale. Inevitabili per La Malfa le dimissioni del capo dello Stato\u00bb.\nViene data notizia che La Malfa ha posto chiaramente la questione dell'inagibilit\u00e0 di Leone e della necessit\u00e0 d\u00ec sostituirlo al pi\u00f9 presto. \nFanfani, in una lettera, risponde alla richiesta di chiarimenti di Scalfari smentendo assolutamente di non aver nessuna intenzione n\u00e9 di accettare n\u00e9 di appoggiare una richiesta come quella di Levi.\nIn un editoriale Scalfari sottolinea la validit\u00e0 della risposta di Fanfani titolando il pezzo \u00abIniziative premature accrescono la tensione\u00bb.\nTutti i quotidiani riportano articoli in cui viene precisato che le parole di Aldo Moro non sono di Aldo Moro.\nLa Dc \"preoccupata ma composta\" si prepara alle elezioni amministrative. Viene data notizia della riunione dei dirigenti regionali del partito. Fausto De Luca precisa in un articolo su \"La Repubblica\" che la lettera di Moro non \u00e8 altro che una serie di \u00abparole scritte sotto la tortura\u00bb.\n31 marzo.\n\"Il Corriere della sera\": \u00abLa risposta della Dc: non \u00e8 possibile accettare il ricatto delle Br\u00bb.\n\"La Stampa\": \u00abNon si pu\u00f2 accettare il ricatto delle Br\u00bb.\n\"L'Unit\u00e0\": \u00abLa Repubblica non pu\u00f2 cedere al terrorismo. I partiti democratici respingono il ricatto e le minacce delle Br\u00bb.\n\"Il Giornale\": \u00abLa Dc non tratta con le Br\u00bb.\n\"Il Giorno\": \u00abCon le Br non si tratta\u00bb.\n\"La Repubblica\": \u00abNon si tratta con le Br. Tutti i partiti sono d'accordo nel rifiutare qualunque tipo di scambio coi terroristi\u00bb.\n\"Il Messaggero\": \u00abLa Dc decide di rifiutare il ricatto delle Br: lo Stato non pu\u00f2 cedere\u00bb,\n\"II Tempo\": \u00abLa Dc respinge il ricatto delle Br\u00bb.\n\"L'Avanti!\": \u00abIl caso Moro ci riguarda tutti\u00bb\u00bb.\n\"Lotta Continua\": \u00abMoro in Cile, Curcio in Urss\u00bb.\n1\u00ba aprile.\nSu \"Il Corriere della sera\" prosegue la polemica contro il Pci per la tesi comunista del \"complotto internazionale\" che secondo Ronchey serve soltanto a coprire la franca ammissione per la quale il sequestro Moro dimostra che ci si trova di fronte ad un fenomeno complesso, con profonde radici sociali nella realt\u00e0 italiana. Dello stesso tono un articolo di Sabino Acquaviva, in cui si puntualizza la matrice leninista del fenomeno Br e la sua estraneit\u00e0 da quel fenomeno magmatico e complesso che si sviluppa nella realt\u00e0 italiana durante il 1977, denominato \"movimento\". Al congresso socialista di Torino, De Martino affronta il problema della scelta tra autorit\u00e0 dello Stato e salvaguardia della vita umana: \u00abMi auguro che se dovesse porsi il problema di una scelta tra la fermezza dello Stato e la vita dell'ostaggio, il problema venga affrontato esaminandone tutti gli aspetti tenendo conto dei precedenti e del modo in cui si sono comportati altri Stati che hanno agito con fermezza ma hanno cercato di salvare la vita dell'ostaggio\u00bb.\nPajetta, al congresso socialista di Torino, portando il saluto del comunisti afferma: \u00abLa risposta data dal governo e dalla DC all'attacco alla democrazia ci trova e spero trovi anche voi consenzienti\u00bb. II Vaticano conferma ufficialmente che \u00e8 pronto ad intervenire per Moro, precisando comunque che ci\u00f2 sarebbe possibile se non ci fossero richieste inique. Vengono anche rievocati dal giornale vaticano i precedenti casi di intervento da parte della Santa Sede. La Pertramer, indicata fin dai primi giorni come una delle componenti il commando che aveva sequestrato Moro ed eseguito l'uccisione del maresciallo Berardi, a Torino viene completamente scagionata da questa accusa. Ampio rilievo sui quotidiani alle smentite di ogni trattativa e al fatto che tutte le forze politiche sarebbero concordi nel rifiutare il ricatto.\nViene precisato che la Dc dopo la lettera di Moro ha attraversato momenti difficili, dibattuta tra la ragion di Stalo e quella dell'umanit\u00e0. Senza riportare nessuna posizione della \"componente umanitaria\" viene precisato che ha prevalso la ragion di Stato, anche per le pressioni operate in tal senso dalle forze politiche, dai liberali ai comunisti. Macaluso su \"L'Unit\u00e0\" polemizza con i \"garantisti\" affermando che il problema non \u00e8 \"prima riformare e post reprimere\", ma affrontare immediatamente il problema del terrorismo senza per questo interrompere l'opera di rinnovamento. Nello stesso articolo viene portata una risposta alla posizione di Galloni, che aveva affermato la radice comunista del fenomeno.\n2 aprile.\nSignorile al congresso Psi di Torino afferma: \u00abLe parole di Sciascia e di Moravia e di altri mi hanno colpito profondamente. Nella loro assoluta buonafede e sincerit\u00e0 esse rivelano uno stato d'animo che non \u00e8 limitato ad una ristretta cerchia di intellettuali\u00bb. Enzo Forcella, in un suo intervento su \"La Repubblica\" fa notare che lo stato d'animo di estraniazione dolorosa di cui parlano Sciascia e Moravia si estende ad ampie fasce di cittadini. Tortorella, dirigente del Pci, in un editoriale su \"L'Unit\u00e0\" dal titolo \u00abLe responsabilit\u00e0\u00bb, interviene rigettando le accuse fatte al Pci di isolare e reprimere il dissenso, e precisa che non \u00e8 certo attribuibile all'ideologia del Pci il proliferare del terrorismo. Su \"La Voce Repubblicana\" Giovanni Ferrara accusa Sciascia di dilettantismo politico e lo condanna per immobilismo.\nL'appello del Papa.\n3 aprile.\nII democristiano Granelli ribadisce, in un'intervista alla radio, che l'atteggiamento del suo partito \u00e8 unito senza smagliature nell'atteggiamento di fondo, che \u00e8 quello di salvare i valori fondamentali dello Stato. Saragat dichiara: \u00abUn atto del parlamento che condannasse a sicura morte un innocente sarebbe insensato. Occorre, in una situazione tanto complessa, lasciare al potere esecutivo la necessaria elasticit\u00e0 di atteggiamenti per fare il possibile allo scopo di salvare la vita dell'onorevole Moro\u00bb. I giornali precisano comunque che la posizione di Saragat \u00e8 una posizione personale: infatti danno ampio spazio alle dichiarazioni del segretario del Psdi, Romita, che ha respinto con intransigente fermezza qualsiasi trattativa in cui possano essere coinvolti organi dello Stato.\nPapa Paolo VI da piazza San Pietro rivolge un appello ai rapitori (\"\"uomini delle Brigate Rosse\")\" per scongiurarli di dare la libert\u00e0 al prigioniero. Craxi, nella replica al congresso di Torino, si distacca dai sostenitori pi\u00f9 intransigenti della ragion di Stato, affermando che essendo in gioco una vita umana non dovrebbero essere lasciati cadere alcuni margini ragionevoli di trattativa. Craxi respinge anche polemicamente le richieste avanzate da La Malfa riguardo alle dimissioni del Presidente della Repubblica e ricorda al segretario repubblicano di essere stato uno dei grandi elettori di Leone. Continuano, all'interno del sindacato, le divergenze tra Cgil e Cisl sui metodi di mobilitazione contro il terrorismo sui posti di lavoro.\n4 aprile.\nII fronte della non-trattativa si rafforza, poich\u00e9 Andreotti ha ottenuto l'assenso non solo sulla linea di intransigente rifiuto di una trattativa con le Br, ma anche sull'opportunit\u00e0 di non affrontare un dibattito sul caso Moro. A Roma la polizia porta avanti delle operazioni-setaccio, rastrellando interi quartieri e effettuando 41 arresti. In Vaticano trapelano voci di divergenze che sarebbero sorte dopo l'appello di Paolo VI, perch\u00e9 alcuni vorrebbero pi\u00f9 \"cautela\". II congresso socialista si conclude e il nuovo comitato centrale nel suo schieramento vede Craxi e Signorile con il 63% dei voti, i demartiniani con il 26%, i manciniani col 7% e la \"nuova sinistra\" di Achilli con il 4%. Su \"Il Corriere della sera\", il deputato Macaluso dichiara che il linguaggio che il Pci usava negli anni cinquanta non \u00e8 assimilabile a quello usato oggi dalle Br. Alla domanda se sull'esistenza del terrorismo il Pci abbia qualche autocritica da fare, risponde: \u00abSu questo punto non abbiamo autocritica da fare\u00bb.\nMa nella stessa intervista, Rossana Rossanda risponde che il terrorismo \u00abci appare come il frutto molto moderno di una crisi sia dell'integrazione capitalistica, sia della speranza di un mutamento. Se il terrorismo ha origine da queste frange di disperazione \u00e8 chiaro che la sinistra, vecchia e nuova, ha la responsabilit\u00e0 di aver lasciato crescere questo ascesso\u00bb. Sul \"Giornale\" si legge che il vertice della maggioranza ha ribadito la volont\u00e0 di non cedere al ricatto dei rapitori di Moro. I liberali si dichiarano contrari a trattative con le Br, fosse anche per il tramite del Vaticano. Nell'operazione di polizia scattata a Roma 129 persone vengono \"fermate\". Rossanda replica duramente ai rimproveri de \"L'Unit\u00e0\". In aspra polemica con Macaluso scrive sul Manifesto che \u00abI messaggi delle Br sono foto di album di famiglia del Pci\u00bb e accusa il partito d\u00ec Berlinguer di volersi \u00abscrollare violentemente la criniera dal ricordo del passato\u00bb. In un trafiletto \u00e8 la notizia che \u00e8 iniziato il processo di appello contro Ordine nuovo.\nGiorgio Bocca intervista Antonio Bellavita, indicato come uno dei possibili autori del sequestro Moro, da quel cervello elettronico che aveva peraltro gi\u00e0 indicato come probabili autori due persone ospitate in carceri italiane. \"Il Giorno\" riferisce sull'accordo al vertice per il metodo da seguire: nessun patteggiamento (perch\u00e9 lo Stato non pu\u00f2 piegare la testa) ma ricerca di ogni soluzione per liberare il prigioniero. \"il manifesto\" informa sulla collaborazione fra Germania e Italia nelle indagini per la ricerca dei rapitori di Moro ed emerge l'evidente inferiorit\u00e0 tecnica della polizia italiana e la subordinazione alla polizia tedesca nella raccolta dei dati \u00abdell'invadente calcolatore di Schmidt\u00bb. Il brigatista Paroli, nell'udienza del processo di Torino, dichiara rivolto al\u00cca Corte: \u00abNoi cantiamo poco, come le formiche, ma a voi cicale, faremo un inverno duro\u00bb. Curcio assicura: \u00abDiciamo anche al pubblico che i prigionieri del popolo, da Amerio al fascista Labate fino a Moro, non hanno mai subito alcuna forma di violenza\u00bb.\n5 aprile.\nUna lettera dall'inferno, scrive \"Il Corriere della sera\", annunciando la lettera che Moro dalla sua prigione manda a Zaccagnini. \u00abCaro Zaccagnini scrivo a te, intendendo rivolgermi a Piccoli, Barlolomei, Galloni, Gaspari, Fanfani, Andreotti e Cossiga, ai quali tutti vorrai leggere la lettera e con i quali tutti vorrai assumere le responsabilit\u00e0 che sono ad un tempo individuali e collettive\u00bb. La lettera prosegue: \u00abSono un prigioniero politico che la vostra brusca decisione di chiudere un qualsiasi discorso relativo ad altre persone parimenti detenute, pone in una situazione insostenibile. Il tempo corre veloce e non ce n'\u00e8 purtroppo abbastanza. Ogni momento potrebbe essere troppo tardi\u00bb. Moro prospetta, non in astratto diritto, ma sul piano dell'opportunit\u00e0 umana e politica, la liberazione di prigionieri di ambo le parti. Ricorda che altri Stati hanno avuto il coraggio di farlo e ammonisce: \u00abSe cos\u00ec non sar\u00e0 l'avrete voluto, e lo dico senza animosit\u00e0, le inevitabili conseguenze ricadranno sul partito e sulle persone\u00bb. E profetizza: \u00abPoi comincer\u00e0 un altro ciclo pi\u00f9 terribile e parimenti senza sbocco [...] che Iddio vi illumini e lo faccia presto, come necessario\u00bb.\nE Andreotti alla Camera, tempestivamente: \u00abNon si pu\u00f2 patteggiare con gente che ha le mani grondanti di sangue\u00bb. La Dc ribadisce il suo \"no\", scrive \"Il Corriere della Sera\", spiegando che \u00abL'atteggiamento \u00e8 stato concordato, dai leader del partito, con la morte nel cuore\u00bb. Piccoli (capogruppo Dc) ripete il rifiuto di avviare trattative; Natta (capogruppo Pci) ribadisce la fermezza della posizione comunista. Lotta Continua titola invece: \u00abMoro tenta un disperato arbitraggio, stretto tra le Br che lo processano e Dc-Pci che lo vogliono morto\u00bb. Sul Giornale, Indro Montanelli sostiene che nessun commento ha da fare sulla seconda lettera di Moro \u00abper il semplice motivo che non \u00e8 di Moro\u00bb. Smentisce quanto da Moro affermato su Taviani e Gui a proposilo del caso Sossi dicendo che anche se Gui e Taviani invitati a testimoniare confermassero quanto da Moro affermato, \u00aba noi non risulta, n\u00e9 pare credibile. E dobbiamo aggiungere che non cambieremmo idea nemmeno se i due parlamentari lo confermassero\u00bb. L'articolo di fondo di Montanelli avvia il processo sulla psichiatrizzazione di Aldo Moro.\nLa Malfa, sul Messaggero, dichiara (in previsione di un suo rapimento da parte delle Br) di aver consegnato una lettera ai suoi familiari affinch\u00e9 possa servire da riscontro. \u00abQuesta \u00e8 la mia scrittura - ha detto La Malfa alla moglie Orsola e ai due figli Giorgio e Luisa. Ove voi non la ricordiate, se mi succedesse quel che e successo a Moro, qualunque lettera vi arrivi, voi dovrete negare che la grafica \u00e8 la mia\u00bb. II quotidiano non riferisce se la lettera \u00e8 stata scritta su carta intestata con il simbolo dell'edera e non spiega se il rifiuto di accettare, da parte di La Malfa, le lettere di Moro debba essere letto in questa ottica di negazione dell'evidenza. \"L'Unit\u00e0\": \u00abLa Repubblica non ceder\u00e0\u00bb. Allegato al messaggio delle Br una lettera a firma Moro diretta a Zaccagnini che svolge \u00abincredibili argomentazioni\u00bb. Il Popolo commenta: \u00abNon \u00e8 moralmente ascrivibile a Moro\u00bb. Lama dichiara: \u00ab\u00c8 il testo di un uomo che non \u00e8 padrone della propria persona\u00bb. \"il manifesto\": \u00abIn una camera atona, incapace di dibattito e di responsabilit\u00e0, giunge un drammatico personalissimo appello di Moro. La risposta, elusiva, cinica, burocratica, \u00e8: non \u00e8 lui\u00bb. E nel corsivo (\u00abInerte fermezza\u00bb) scrive: \u00abQuel che appare inspiegabile, inaccettabile, assurdamente vergognoso, \u00e8 coprirsi dietro un rigido principio di Stato e insieme non far nulla\u00bb.\n\"La Repubblica\" si allinea alla psichiatrizzazione di Moro attraverso un editoriale di Eugenio Scalfari dal titolo perentorio: \u00abQuelle parole non sono credibili\u00bb. Perch\u00e9? \u00abManca alla lettera autografa una data certa e manca ogni prova verificabile sull'effettivo stato di salute e di consapevolezza psichica del prigioniero. Le Br hanno ridotto un uomo alla condizione disumana d'un fantoccio. Non \u00e8 attraverso un fantoccio che possono parlare ad una nazione\u00bb. In terza pagina, Sandro Viola sostiene che Moro \u00e8 sottoposto \u00abad una prova che avrebbe fiaccato la psiche, l'autocontrollo, l'equilibrio nervoso di qualunque uomo [...]\u00bb. \u00c8 quindi con fredde e ciniche analisi che gli intransigenti rimuovono dalla propria attenzione le invocazioni e i suggerimenti che Moro indicava per la sua salvezza. Polemico riferimento di Andreotti contro gli intellettuali che van parlando di Stato autoritario e repressivo, perch\u00e9 sono oggettivamente complici dei terroristi. \u00abCaso mai in Italia stiamo pagando per l'eccesso opposto\u00bb, Balzamo alla Camera denuncia \u00abla retata romana\u00bb e l'ondata di fermi come un fatto gravissimo. Sono state violate precise norme garantiste, manifesta inoltre la seria preoccupazione che l'indiscriminata lotta al terrorismo possa facilmente sfociare nella risposta repressiva.\n6 aprile.\nIl \"Corriere\" titola che dopo il tentativo delle Br di dividere il partito servendosi del prigioniero, la Dc fa quadrato intorno a Zaccagnini. Tutti concordi nel riconoscere la mano dei terroristi nelle frasi in cui viene chiamato in causa il segretario della Dc. Nella Dc c'\u00e8 la certezza che gli obiettivi del terrorismo siano essenzialmente di distruggere la figura di Moro, con lettere moralmente a lui non ascrivibili, e di dividere il partito, usando le parole di Moro come grimaldello. Dopo il nuovo messaggio delle Br la Santa Sede appare perplessa. Il Vaticano sta rinunciando ai tentativi per liberare Moro. Essendo stato proposto lo scambio dei prigionieri, questa proposta viene definita assurda. In un editoriale Vittorelli afferma che hanno fatto bene tutti i gruppi democratici della Camera a respingere ogni proposta di baratto. Perch\u00e9 questo dramma abbia fine, e perch\u00e9 esso non si ripeta \u00ablo Stato non pu\u00f2, lo Stato non deve mollare\u00bb.\nDi Vagno dichiara invece che per salvare una vita umana, lo Stato democratico non pu\u00f2 chiudersi dietro schemi o affermazioni apolitiche, ma deve fare tutto quanto \u00e8 possibile e necessario perch\u00e9 questa vita venga salvata. Il diritto che lo Stato ha di punire \u00e8 la controfaccia del dovere, di quanto deve e pu\u00f2 fare per salvare la vita non solo di Moro, ma di qualsiasi cittadino.\nEditoriale su \"Il Corriere\" di Leo Valiani: \u00abLa volont\u00e0 di Moro \u00e8 coartata dai suoi torturatori\u00bb. Commenti su \"Il Corriere\" dopo il ritrovamento dell'opuscolo della direzione delle Br: viene precisato che la matrice ideologica e semantica si muove tra Marx e Meinhof. Indagini su 300 persone irreperibili; secondo un rapporto della Digos, 200 sarebbero brigatisti.\nDalla Dc viene precisato che, siccome i terroristi cercheranno di nuovo di far pressione tramite le lettere di Moro, la Dc rifiuter\u00e0 di dare qualsiasi valore ai messaggi che Moro scriver\u00e0 dalla sua prigione. Vittorelli apre un altro editoriale affermando: \u00abCondividiamo il giudizio del Popolo quando scrive che la lettera di Moro non \u00e8 moralmente a lui ascrivibile\u00bb.\nL'appello della moglie.\n7 aprile. \nEditoriale su \"Il Corriere\" di Piazzesi. Affrontato il problema del terrorismo nel mondo, citando gli studi della Rand Corporation. Dai dati contenuti negli archivi della Rand, dei 47 uomini politici sequestrati in questi anni, risulta che 7 su 10 si sono comportati nello stesso modo del presidente della DC pur non essendo stati sottoposti a torture fisiche e nemmeno a grosse pressioni psicologiche. Si afferma che \u00e8 forse il caso che certe ipotesi drammatiche e romanzesche vengano accantonate, anche perch\u00e9 (sempre tenendo come punto di riferimento gli studi della Rand Corporation) appare evidente che le dichiarazioni \u00abcon i terroristi non si tratta\u00bb, basate su un giudizio morale e non politico (\u00abnon si possono stringere mani lorde di sangue\u00bb), o di principio (\u00ablo Stato non pu\u00f2 subire una umiliazione tanto grave\u00bb), si scontrano con il modo in cui avvenimenti di questo tipo sono stati affrontati nella maggioranza dei casi.\nSi ricorda infine che hanno gi\u00e0 trattato con i terroristi Stati forti come gli Stati Uniti d'America e la Germania federale. La moglie di Moro lancia un messaggio al marito attraverso il quotidiano \"Il Giorno\". Sfiducia in Vaticano sui contatti con le Brigate Rosse per salvare Aldo Moro. Scoperto a Napoli un covo di terroristi con armi e targhe false. Tutti liberati i fermati dell'operazione del giorno precedente.\n8 aprile.\nVertice a Copenaghen. L'impegno europeo contro il terrorismo: i capi di governo della comunit\u00e0 diffonderanno una dichiarazione comune contro la violenza politica. Genova: ferito il presidente degli industriali. \u00c8 il decimo attentato Br in quella citt\u00e0. Dichiarazioni di Luciano Lama a \"La Repubblica\" sul terrorismo: vengono anticipati i temi di discussione del direttivo confederale. Reazioni all'interno del sindacato anche per le dichiarazioni sul terrorismo. Dal carcere di Cuneo il brigatista Maraschi si dissocia dalle analisi e dalle azioni delle Br. Voci di trattative segrete tra i familiari e le Br. La tesi della famiglia \u00e8 che non esistono nella situazione italiana elementi tali da escludere comportamenti che hanno un precedente nel caso Lorenz. Dichiarazioni degli autonomi in cui si criticano le posizioni \u00abverticistiche e aristocratiche\u00bb delle Br nell'uso della violenza e nel lavoro di massa. Appello al paese degli uomini della Resistenza. Firmato da tutti gli uomini pi\u00f9 rappresentativi della Resistenza.\nIn un editoriale de \"Il Corriere della sera\" viene criticata la posizione di Macario nei confronti di Lama precisando che Lama nell'intervista a \"La Repubblica\" altro non ha fatto che precisare alcune sacrosante posizioni sul risanamento economico delle aziende e la lotta al terrorismo. La gravit\u00e0 dei tempi impone a tutti di ripensare a tutto, che quindi anche Macario ripensi alla sua posizione. \"il manifesto\" titola: \u00abIn un'ora grave, una seconda intervista di Lama a \"La Repubblica\" porta il sindacato alla lacerazione\u00bb. Il Consiglio superiore della magistratura critica le leggi anti-Br. Roberto Mazzola, uno dei leader del \"gruppo dei Cento\" (la componente liberalmoderata della Dc in Parlamento) in un'intervista a \"La Repubblica\" afferma: \u00abIl 16 marzo con il rapimento di Moro \u00e8 praticamente avvenuto un piccolo colpo di Stato, \u00e8 nato un nuovo regime. Noi rappresentiamo la maggioranza del partito e ci faremo sentire. L'accordo con i comunisti ha destabilizzato il paese\u00bb.\nEnzo Forcella, direttore della Rete 3 scrive: \u00abSono tra coloro (ce ne sono, anche se si sta facendo il possibile per ignorarne l'esistenza) che non sono disposti ad accettare a scatola chiusa l'interpretazione ufficiale delle lettere di Moro, adottata, sin dall'inizio, dai partiti dell'arco costituzionale e recepita, con poche eccezioni, dalla maggior parte dei giornali e degli altri mezzi della comunicazione di massa. Le forze che oggi egemonizzano il potere e in primo luogo i democristiani, avrebbero dovuto agire in maniera diversa: non lo hanno fatto ( [...] ) per\u00f2 dovrebbe essere chiaro, nelle coscienze se non nei documenti ufficiali, che si tratta di una manifestazione di debolezza, non di forza\u00bb.\n9 aprile.\n\"II Corriere\" ripropone il mistero delle lettere di Moro alla moglie Eleonora. Zaccagnini e il Presidente del consiglio Andreotti tengono un \"vertice\". Nulla trapela del loro colloquio. Forse il tema \u00e8 stato il nuovo messaggio delle Br. Ma quale? \nSempre Zaccagnini, rispondendo alle richieste della base barese del collegio elettorale di Aldo Moro, scrive una lettera dichiarando di non voler lasciare nulla di intentato, ma non specifica che cosa voglia tentare. Il deputato Galloni non \u00e8 pi\u00f9 chiaro del suo segretario e, usando pi\u00f9 parole, afferma che il partito adempir\u00e0 fino in fondo al proprio dovere, che consiste, nello stesso tempo, nella difesa intransigente dello Stato e nel non tralasciare occasione per salvare la vita di Moro che ha un valore inestimabile per s\u00e9, per la sua famiglia, per la collettivit\u00e0 nazionale ecc. ecc. Su \"L'Unit\u00e0\" un editoriale di Gerardo Chiaromonte fa notare che \u00abnon c'\u00e8 tempo da perdere; vanno rispettate le scadenze della attivit\u00e0 parlamentare e governativa. Vanno approvate in tempo utile le leggi per evitare il referendum. Nel contempo e necessario rendere pi\u00f9 incisiva l'azione della polizia, della magistratura, dei servizi di sicurezza\u00bb.\nLa Voce Repubblicana, secondo la linea espressa da Ugo La Malfa, afferma che tutto quanto \u00e8 avvenuto e avverr\u00e0 durante la prigionia di Moro \u00e8 attribuibile esclusivamente alle Br, con le quali non deve essere in alcun modo avviata la trattativa. I liberali appoggiano la fermezza democristiana, ma lamentano che non tutto avviene alla luce del sole perch\u00e9 molto \u00e8 affidato a riunioni di partito o di gruppi ristretti. Sulle ipotesi da parte di un giornale torinese che attribuiscono a Fanfani una non precisata iniziativa per la liberazione di Moro, un portavoce di Palazzo Madama commenta: \u00abSono sciocchezze che non meritano neppure smentite\u00bb. Sul Giorno si d\u00e0 notizia di un intervento della polizia per intercettare una lettera di Moro diretta alla moglie e di riunioni notturne al Viminale. Mentre il Pci presenta un dossier sulla violenza, denunciando che in soli tre mesi sono siati compiuti 913 attentati. La cifra \u00e8 spaventosa.\nStatisticamente, gli atti di violenza sono esattamente il doppio rispetto a quelli dello stesso periodo del 1977. Per un'intervista intempestivamente concessa da Lama si crea una spaccatura tra Cgil e Cisl. In un articolo di Vecchiato si spiega il conflitto politico. Antonio Vassalli interviene sul caso Moro con \u00abTre considerazioni sulla linea dura\u00bb e dichiara, pur tra molte perplessit\u00e0, di propendere per la via della trattativa. L'attentato all'ing. Schiavetti di Genova suggerisce al Giorno la definizione di \"Uomini cerniera\" per questi rappresentanti del mondo economico preso di mira dalle Br. Intanto la Lockheed e Antonio Lef\u00e9bvre occupano uno spazio minimo nelle cronache. Il Giornale di Montanelli in un riquadro in prima pagina titola: \u00abCresce il malumore nella Dc per la paralisi del partito\u00bb. La paralisi \u00e8 politica. Il segretario Zaccagnini viene sollecitato da pi\u00f9 parti a convocare la direzione e il Consiglio Nazionale e ad abbandonare la pratica dei misteriosi \"vertici\" adottati fino ad ora. Il Pci sollecita la Dc per l'applicazione del programma concordato. I repubblicani intervengono per impedire eventuali cedimenti della Dc verso le trattative, su ispirazione del solito La Malfa. Su \"La Stampa\" ferme parole sul dramma tra famiglia Moro e partito: \u00abFate ci\u00f2 che dovete fare\u00bb dice la signora Moro alla Dc. La Dc non fa niente.\n10 aprile.\nLa polizia ha intercettato la lettera di Moro diretta alla moglie ove ripropone in chiari termini lo scambio di prigionieri.\nLa lettera di Moro \u00e8 un accorato appello per la sua vita e chiede al suo partito e al governo di rivedere l'atteggiamento di chiusura rigida assunto nei confronti di qualsiasi trattativa. In un editoriale si fa notare che sebbene il caso Moro presenti parecchie analogie con il caso Schleyer, le situazioni interne per la gestione del caso sono diverse nei due paesi. \u00abUna strategia efficace in Germania pu\u00f2 rivelarsi inutile o dannosa in Italia [...], In Germania al silenzio del governo corrisponde in perfetta sincronia il silenzio della stampa. Ma tale comportamento in Italia non sarebbe possibile in quanto implica una totale autocensura\u00bb Come mai? Perch\u00e9 il silenzio presuppone un rapporto di fiducia tra Stato e cittadini: rapporto che in Italia non esiste.\nNel pomeriggio giunge il \"comunicato n. 5\" delle Brigate rosse, ma solo all'indomani sar\u00e0 reso noto dalla stampa. Scalfari, in un corsivo, annuncia che il governo e la Dc sarebbero orientati verso la possibilit\u00e0 di indicare una persona che possa entrare in contatto con le Br a loro volta alla ricerca del riconoscimento di uno status. La Dc non vorrebbe compromettere se stessa, n\u00e9 lo Stato, n\u00e9 la famiglia Moro. Tutto ci\u00f2 si riveler\u00e0 fervida fantasia. Pi\u00f9 realistico l'articolo di De Luca che indica Fanfani e Zaccagnini candidati alla presidenza della Repubblica e titola: \u00abGrandi manovre nella Dc, si prepara una nuova troika\u00bb. C'\u00e8 il problema del Quirinale. Moro \u00e8 sempre in mano delle Br. Lo stato maggiore del Pci discute in gran segreto ma come sempre: \u00abSolo una richiesta al governo: fermezza\u00bb. Rodolfo Brancoli arriva a New York per conoscere gli studi che in America vengono fatti da diversi psichiatri sul caso Moro. Si tratta di specialisti nell'analisi del comportamento dell'individuo tenuto in prigionia e sottoposto a fortissima pressione psicologica per obiettivi politici. La conclusione unanime, che non desta d'altronde meraviglia, \u00e8 che, anche senza abusi fisici, con il tipo di pressione adeguato e il tempo necessario, qualsiasi uomo pu\u00f2 essere indotto a dire, fare e scrivere qualsiasi cosa. Insomma, Moro che chiede di essere salvato \u00e8 in preda ad uno stato psichico ai confini del patologico.\n11 aprile.\nSpiegato il mistero della lettera privata alla famiglia. La polizia controllando il telefono del collaboratore di Moro, Rana, ha intercettato una telefonata in cui le Br annunciavano la lettera ai familiari nei giorni precedenti. Arriva il quinto comunicato delle Brigate Rosse in cui i rapitori di Moro annunciano che il processo continua e che non esiste nessuna trattativa segreta, e \u00abnulla verr\u00e0 nascosto al popolo\u00bb. Nel messaggio vi sono dei primi accenni ai risultati del processo con accuse nei confronti di Taviani. Allegata al volantino viene resa pubblica una lettera di Moro in cui il rapito ricorda al collega di partito come abbia smentito le sue dichiarazioni, confermate invece da Gui, sulla sua disponibilit\u00e0 ad adottare una linea flessibile durante il sequestro Sossi. Le accuse a Taviani continuano precisando qual \u00e8 il suo ruolo all'interno del partito.\nTaviani, interpellato, precisa che non intende polemizzare con le Br (dimenticandosi che la lettera \u00e8 di Moro, non delle Br). Tutti i giornali riportano la lettera precisando e dando rilievo che gli amici (quali?) dichiarano che questo \u00e8 un Moro irriconoscibile e i giornali sottolineano che dopo tre settimane di cattivit\u00e0 Moro chiss\u00e0 sotto quali cond\u00eczioni di tortura fisica e psichica \u00e8 costretto a scrivere ci\u00f2 che vogliono i suoi carcerieri.\nSui problemi della sicurezza vengono decise riunioni settimanali dei ministri europei.\nTorino: in serata un ginecologo viene ferito a revolverate nel suo studio. L'attentato \u00e8 rivendicato dalle \"Squadre proletarie di combattimento\".\n\"Il Popolo\" scrive che le Br insistono nell'insensata provocazione allo Stato e costringono un benemerito della Democrazia repubblicana a una prova fisica morale e psicologicamente insopportabile.\nI giornali riportano che il tragico dilemma sulla trattativa ha creato un contrasto tra la famiglia e il partito. Si apre un dibattito all'interno del gruppo \"Febbraio '74\" di cui il figlio di Moro \u00e8 stato fondatore.\nDopo il vertice dei ministri dell'Interno, a cui ha partecipato Cossiga, a Zurigo presto un nuovo vertice con Francia, Germania, Austria e Svizzera. Montanelli in un editoriale afferma che sarebbe estremamente grave se il caso Moro diventasse un caso di famiglia.\nLe BR uccidono a Torino.\n12 aprile.\nIn un agguato, \u00e8 ucciso a Torino un agente carcerario. Viene ferito e catturato uno degli attentatori che dichiara: \u00abSono un prigioniero politico\u00bb. I dirigenti della Dc sostengono che i pericoli maggiori oggi sono essenzialmente tre: una frattura nel loro partito, una difficolt\u00e0 del Partito comunista e una polemica sul caso Moro visto sotto il profilo umano che spacchi l'opinione pubblica in falchi e colombe.\nBerlino: al processo ai rapitori di Peter Lorenz, appartenenti al gruppo \u00ab2 Giugno\u00bb, gli imputati inneggiano alle Brigate Rosse e dichiarano che il vero processo si svolge in Italia e non a Berlino. Su \"La Repubblica\" Antonio Gambino, dopo aver verificato che il fronte delle trattative aumenta di giorno in giorno, sostiene (\u00abPerch\u00e9 non si pu\u00f2 trattare con le Br\u00bb) che un negoziato pu\u00f2 essere aperto solo se si ammette chiaramente di essere in una situazione di guerra civile e comportarsi di conseguenza, ma se questo vuol essere evitato va da s\u00e9 che debbano essere evitate le trattative.\n\"Il Popolo\", dopo aver precisato di essere tra i pi\u00f9 strenui sostenitori della libert\u00e0 di stampa, critica alcuni giornali che hanno riportato il volantino e la \"pseudodeposizione\" di Moro senza chiose e commenti che richiamassero la virulenza antidemocratica dei testi. Secondo \"L'Unit\u00e0\", la terza via, teorizzata da alcuni intellettuali di fronte al fenomeno del terrorismo non \u00e8 altro che un'illusione. Si disgrega in questa situazione \u00abuna controcultura che, col pretesto di tutelare \nl'autonomia dell'intellettuale si sottrae alla necessit\u00e0 di difendere la democrazia\u00bb.\nDichiarazioni del comunista Pecchioli sulla vicenda Moro: \u00abC'\u00e8 anche il rischio che le Brigate Rosse ottengano una sorta di status politico da parte dell'opinione pubblica, che i terroristi riescano a darsi un'immagine sul tipo della Olp dei palestinesi. Per questo il Pci continua a ripetere alla Dc che non deve trattare con le Br. Chi vuoi trattare \u00e8 o l'estrema destra o Lotta Continua\u00bb.\n13 aprile.\nLe Br rivendicano l'uccisione della guardia carceraria a Torino. Il brigatista arrestato si chiama Cristoforo Piancone, ex operaio Fiat iscritto al Pci e al sindacato. Il P.G. Pascalino avoca l'inchiesta sul rapimento Moro. \"La Repubblica\" annuncia a tutta pagina che il sindacato scende in campo contro le Br. Viene anche annunciato che le prossime piattaforme \u00abnon potranno che avere un contenuto salariale obiettivamente ristretto\u00bb. La \"Gazzetta del mezzogiorno\" pubblicher\u00e0 l'indomani un appello proveniente da Bari affinch\u00e9 si tratti per salvare la vita di Aldo Moro. Galloni dichiara la sua adesione convinta alla linea del rifiuto del ricatto. La Malfa scrive: \u00abLa ragione di Stato vuole che noi riusciamo a liberare attraverso le forze dello Stato l'onorevole Moro. Il senso dello Stato vuole che non si ceda in nessun modo e in qualunque circostanza al ricatto delle Br\u00bb. In una dichiarazione a \"Paese Sera\" Cossiga polemizza con chi critica le nuove leggi. Luigi Pedrazzi sul Popolo scrive: \u00abL'unit\u00e0 della Dc al servizio del Paese\u00bb. Sempre su \"Il Messaggero\" Giuseppe Branca affronta per la seconda volta l'argomento \u00abAncora su una vita da salvarci\u00bb.\n14 aprile.\n\"Il Corriere della sera\", nell'editoriale di Gianfranco Piazzesi: \u00abIl crollo di un sistema, lo sfascio di una nazione, non sono mai dovuti alla violenza dei partiti armati, bens\u00ec agli errori e alle insipienze di quelli disarmati\u00bb. E ancora: \u00abSenza la tutela di Moro, Zaccagnini e i suoi diretti collaboratori difficilmente potranno guidare da soli una forza politica composita come la Dc ( [...] ): due partiti dalle tradizioni e dalle finalit\u00e0 cos\u00ec diverse, come sono appunto la Dc e il Pci possono impostare rapporti realistici solo se si accordano su un programma minimo e se stabiliscono un modus vivendi dai limiti ben precisi (...). Anche una tregua fra Dc e Pci, oggi indispensabile, non pu\u00f2 essere considerata una soluzione duratura. In quanto tale tregua conduce o alla ripresa delle ostilit\u00e0 o a rapporti meno occasionali e improvvisati tra le parti contraenti\u00bb.\nLa Dc conferma la chiusura ai terroristi, che vuoi dire rifiuto della trattativa per la liberazione di Moro.\nIl sociologo Acquaviva analizza le origini storiche del partito armato e si chiede in che modo il Sessantotto \u00e8 diventato il '78. II magistrato Pomarici propone l'uso del siero della verit\u00e0, poich\u00e9 l'azione illecita che verrebbe commessa dai rappresentanti della legge sarebbe giustificala dallo stato di necessit\u00e0. Qualcuno lo prende sul serio. Scalfari, su \"La Repubblica\" intitola un editoriale \u00abColombe che sono falchi\u00bb. Si accorge che sta prendendo corpo il partito della trattativa. Tra i trattativisti elenca, allarmato, Lotta Continua, Avanguardia Operaia, settori creativi del Movimento Studentesco, Luigi Pintor che viene definito un anarchico-individualista e sentenzia che \u00abuna parte delle nostre colombe \u00e8 formata infatti da anarchici individualisti. Cent'anni fa, per distruggere lo Stato, gli anarchici individualisti attentavano alla vita di qualche monarca; adesso, sempre per distruggere lo Stato, sostengono che la vita umana va difesa a qualsiasi prezzo, il mutamento \u00e8 notevole, ed anche apprezzabile, ma l'obiettivo rimane il medesimo\u00bb.\n15 aprile.\nCristoforo Piancone dichiara di far parte delle Br.\nIl segretario del leader DC, Rana, \u00e8 convocato in Procura. Gli inquirenti si recano nello studio di Moro. Si riaffaccia l'ipotesi di contatti segreti tra Br e famiglia.\nNel Veneto vengono eseguiti undici attentati. Presi di mira anche un giudice e un vicequestore. Alla guardia carceraria Cotugno uccisa a Torino viene assegnata la medaglia d'oro alla memoria. A vuoto ogni ricerca della \"prigione del popolo\". I socialisti al Senato nella dichiarazione di voto chiedono che i nuovi provvedimenti per l'ordine pubblico siano limitali nel tempo.\nAnnuncio della condanna a morte.\n16 aprile.\nArriva il comunicato numero 6 delle Br. L'interrogatorio al prigioniero Aldo Moro \u00e8 terminato: non ci sono dubbi, Moro \u00e8 colpevole e viene pertanto condannato a morte. Riunione del comitato di emergenza della Dc. Sul Popolo si dichiara: \u00abFare tutto ci\u00f2 che \u00e8 possibile per salvare la vita del nostro presidente, nell'ambito dei nostri doveri indicati dalla direzione del nostro partito\u00bb. Le Br rivendicano con un volantino l'uccisione della guardia carceraria a Torino.\n17 aprile.\nLa Dc lancia un appello per la salvezza di Moro. Il vicesegretario Galloni precisa il senso dell'iniziativa: quando gli viene rivolta la domanda \u00abconcretamente in che modo?\u00bb risponde \u00abSono problemi che non pu\u00f2 risolvere la Dc da sola. Ecco il senso dell'appello\u00bb. La Dc, viene precisato, lancia un appello umanitario ma non direttamente alle Br \u00abperch\u00e9 ci\u00f2 comporterebbe l'apertura formale di trattative\u00bb. Lo scopo \u00e8 sollecitare un intervento esterno al partito, al governo e allo Stato. Il PCI ribadisce la sua intransigenza, anzi dall'ultimo comunicato trae nuove conferme a resistere con estrema fermezza. Solidali con la Dc anche tutti i partiti minori e i sindacati. Viene data notizia dell'incontro tra Craxi e la signora Moro: portandole la solidariet\u00e0 dei socialisti Craxi le ricorda che considera \u00abdovere fondamentale dello Stato la liberazione di Aldo Moro\u00bb. Il Vaticano \u00e8 disponibile a passi umanitari per la liberazione di Moro. In un articolo di Ruggero Orfei su \"La Repubblica\" viene attaccato il partito delle trattative e il giornale \"Il Giorno\" che si \u00e8 fatto portavoce di molte \"colombe cattoliche\".\n18 aprile.\nLeo Valiani, dalle colonne de \"Il Corriere della sera\", fa sapere che i provvedimenti che di recente sono stati decretati ampliando i poteri alla polizia sono ancora troppo blandi. \u00c8 suo convincimento che si debba rafforzarli ulteriormente. Moro, prigioniero delle Br, dopo la sua condanna a morte aspetta che due organizzazioni internazionali possano intervenire. Una \u00e8 la Caritas, l'altra \u00e8 Amnesty International. Kurt Waldheim, segretario dell'ONU, rivolge un appello ai \"membri\" delle Br. Jimmy Carter, presidente degli Usa, manda un messaggio alla famiglia Moro. Il Pci con la relazione di Bufalini al comitato centrale chiede pi\u00f9 energia sull'ordine pubblico, e precisa: \u00abNon dimentichiamoci che non siamo pi\u00f9 all'opposizione\u00bb.\nSempre in prima pagina de \"Il Corriere della sera\": \u00abMoro \u00e8 vivo si pu\u00f2 ancora trattare\u00bb. Giannino Guiso, il legale che ebbe un ruolo importante nella soluzione del caso Sossi: \"L'esecuzione non pu\u00f2 essere gi\u00e0 avvenuta, Moro va salvato, le cose che ha scritto vanno prese sul serio\u00bb. Inizia la battaglia di Guiso per la salvezza di Aldo Moro con qualche precisazione: \u00abMoro va salvato: per salvare la sua vita sono pronto a mettere a repentaglio la mia, ma non muoverei un dito per salvare la Democrazia Cristiana. Di fronte alla Dc ripeto le parole di Sciascia: \"Non far\u00f2 niente per evitare che si suicidi\"\u00bb.\nIl Psi: \u00abLo Stato deve rimanere estraneo, non indifferente\u00bb. Raniero La Valle, su \"Paese Sera\" rilancia con un suo articolo la necessit\u00e0 della trattativa: \"Non si tratta di separare e di mettere tra parentesi la politica, ma di scegliere le politiche giuste\u00bb. Su \"La Repubblica\", Scalfari invece insiste: \u00abUn prezzo che lo Stato non deve pagare\u00bb, dice. Mentre Giorgio Bocca, ricordando l'abitudine degli italiani di convivere da secoli con catastrofi naturali e politiche, afferma che: \u00abNon \u00e8 colpa nostra, di noi manipolatori di professione, se il comunicato n. 6 delle Br, con quel suo modo di fare la storia e l'analisi della Dc nel dopoguerra dice, su per gi\u00f9, quello che la sinistra storica ha detto per decenni. La storia non \u00e8 una linea retta e non \u00e8 neppure una maestra\u00bb.\nFalso messaggio BR.\n19 aprile.\nUn messaggio, che in seguito sar\u00e0 clamorosamente smentito, annuncia che Aldo Moro \u00e8 stato ucciso. Il testo dice: \u00abIl processo ad Aldo Moro. Oggi 18 aprile 1978 si conclude il periodo dittatoriale della Dc che per ben 30 anni ha tristemente dominato con la logica del sopruso. In concomitanza con questa data comunichiamo l'avvenuta esecuzione del presidente della Dc Aldo Moro mediante \"suicidio\". Consentiamo il recupero della salma, fornendo l'esatto luogo ove egli giace. La salma di Aldo Moro \u00e8 immersa nei fondali limacciosi (ecco perch\u00e9 si dichiarava impantanato) del lago della Duchessa, altezza 1.800\u00a0m. circa, localit\u00e0 Carlore in provincia di Rieti confinante tra Abruzzo e Lazio. \u00c8 soltanto l'inizio di una lunga serie di suicidi. Il suicidio non deve essere soltanto una prerogativa del gruppo Baader-Meinhof. Inizino a tremare per le loro malefatte i vari Cossiga, Andreotti, Taviani e tutti coloro i quali sostengono il regime. P.S. Rammentiamo ai vari Sossi, Barbaro, Corsi ecc. che sono sempre posti in libert\u00e0 vigilata. Comunicato n. 7 18-4-1978. Per il comunismo Brigate Rosse\u00bb. Il falso comunicato del lago della Duchessa fu scritto probabilmente da Antonio Chichiarelli, falsario legato alla banda della Magliana, su commissione dei servizi segreti statunitensi. L'allusione ai \"suicidi\" dei membri della RAF suona come una velata minaccia di morte per i brigatisti italiani detenuti: infatti, sia Andreas Baader sia Ulrike Meinhof erano morti nelle loro celle, l'uno il 18 ottobre 1977, alla fine del sequestro Schleyer (organizzato con modalit\u00e0 simili al sequestro Moro, dalla dinamica dell'attentato alla richiesta di liberazione dei terroristi fino all'occultamento del cadavere all'interno del bagagliaio di un'auto), l'altra il 9 maggio 1976 (stessa data del ritrovamento del cadavere di Moro, due anni dopo); sugli apparenti suicidi dei detenuti della RAF erano stati sollevati dubbi da parte dell'opinione pubblica.\nVengono mobilitate in tutto il paese le sezioni della Dc. Sospeso il comitato centrale del PCI, Berlinguer si reca in piazza del Ges\u00f9. Si apprender\u00e0 in seguito che sia la Dc che il Pci avevano gi\u00e0 pronti i manifesti di commemorazione e si attendeva solo il ritrovamento del cadavere per dare il via alle cerimonie funebri. Scoperto a Roma per una perdita nelle tubature dell'acqua un covo delle Brigate Rosse in via Gradoli. La Malfa esce piangendo dalla sede della Dc ed afferma: \u00ab\u00c8 un giorno tragico per il Paese\u00bb. I giornali pubblicano le fotografie di sei persone a cui erano stati sottratti i documenti poi ritrovati in via Gradoli.\n20 aprile.\nI titoli dei quotidiani riportano a tutta pagina la cronaca delle affannose ricerche del corpo di Aldo Moro nel lago della Duchessa. Elicotteri, centinaia di uomini, cani poliziotto, sommozzatori cercano sotto uno spesso strato di ghiaccio formatosi da mesi, il corpo di Aldo Moro. Sulla prima pagina de \"Il Corriere della sera\", gli avvocati delle Br sostengono la falsit\u00e0 del documento n. 7. Per esempio Guiso: \u00abChi ha dato credito a quel documento ha fatto perdere un giorno prezioso. Vi sono possibilit\u00e0 di trattare\u00bb. E alla domanda: ma chi potrebbe essere il mediatore per un caso tanto delicato? Risponde: \u00abHo gi\u00e0 detto l'altro ieri che se si vuole aprire una trattativa su basi politiche e reali, \u00e8 necessario dialettizzarsi con Moro. Mediatore potrebbe essere lo stesso presidente democristiano\u00bb. Nasce cos\u00ec la tesi che Moro va rivalutato, che Moro deve essere intermediario di s\u00e9 stesso. I suoi scritti indicano la strada della salvezza. Sta alla Dc ed al governo accogliere o lasciare cadere le invocazioni di Moro.\nI partiti sul \"falso\" comunicato n. 7 affermano che le caratteristiche sono analoghe a quelle dei precedenti comunicati \u00abin ogni caso per\u00f2, secondo gii esperti grafici, la certezza matematica che il comunicato n. 7 delle Br sia autentico non si potr\u00e0 mai avere\u00bb. Zaccagnini ha parlato di \u00absperanza cristiana che in questa terribile prova ci unisce a Moro e alla sua famiglia\u00bb. In extremis per salvargli la vita viene lanciato un appello da Lotta Continua e sollecitato da \u00abFebbraio '74\u00bb, sottoscritto da David Maria Turoldo, Gianni Baget Bozzo, Italo Mancini, Raniero La Valle, Heinrich B\u00f6ll e altri. Turoldo dichiara: \u00abUno Stato che non vuol difendere Moro, difende molto meno me. E allora non so che farmene di uno Stato simile\u00bb.\n\u00ab\u00c8 morto o \u00e8 vivo?\u00bb si chiede \"La Repubblica\" che nell'editoriale titola: \u00abII pericolo di cedere\u00bb e prospetta ancora ipotesi che presuppongono autentico il comunicato che annunciava il \"suicidio\" di Moro, gettato nel lago della Duchessa. Per Washington, Moro \u00abpoliticamente \u00e8 ormai morto\u00bb. Cossiga conferma al Senato: \u00abMolti dubbi sul messaggio [...] C'\u00e8 una larga improbabilit\u00e0 della fondatezza dell'indicazione data dalle Br: la presenza del corpo di Moro nel lago della Duchessa\u00bb. Nessuno chiede a Cossiga come mai esprima giudizi di validit\u00e0 su un comunicato palesemente falso, rozzamente formato, privo di contenuto politico e delle caratteristiche della produzione brigatista. Cgil, Cisl e Uil sospendono tutti gli scioperi e le agitazioni. I sindacati sono riuniti in permanenza. La Malfa teme un altro 16 marzo, Pajetta teme una svolta autoritaria. Le Brigate Rosse uccidono a Milano Francesco di Cataldo, maresciallo degli agenti di custodia di San Vittore.\n21 aprile.\nArriva il vero \"comunicato n. 7\", accompagnato da una foto del presidente della Dc con un giornale del giorno precedente che certifica che Moro \u00e8 vivo. Il volantino, dopo aver affermato che il falso volantino del lago della Duchessa \u00e8 una provocazione organizzata da Andreotti, d\u00e0 48 ore di tempo alla Dc per rispondere ad un ultimatum in cui si dichiari disponibile a trattare la liberazione di detenuti politici non specificati. Nel riferire il testo del messaggio, Sandro Viola su \"La Repubblica\" afferma che le Brigate Rosse, dopo aver aperto un varco con le lettere di Moro ora che hanno visto \u00abcrescere e farsi baldanzoso il partito delle trattative\u00bb hanno sferrato il colpo che tenevano di riserva. Non \u00e8 da meno il direttore Scalfari che in un editoriale dal titolo \u00abSacrificare un uomo o perdere lo Stato\u00bb conclude: \u00abLa decisione da prendere \u00e8 infatti terribile perch\u00e9 si tratta di sacrificare la vita di un uomo o di perdere la Repubblica; purtroppo per i democratici la scelta non consente dubbi\u00bb. Sar\u00e0 citata da Craxi come esempio di inutile cinismo nella \"Tribuna elettorale\" del 10 maggio.\nIn serata Zaccagnini riceve un'altra lettera di Moro. Lama si dichiara contro ogni trattativa, ma il sindacato \u00e8 diviso. Giovanni, Bentivoglio e Did\u00f2 si schierano per le trattative. Scalfari scrive altri due pezzi in cui rileva che \u00abiniziative avventurose sono state prese\u00bb anche dalla Cei, che ha invitato la Dc a scostarsi dalla linea di immobilit\u00e0, e si muove per cercare di mettere in crisi l'iniziativa di Craxi, favorevole ad esplorare possibili vie che portino alla liberazione di Moro.\nTrombadori, scontrandosi con Mimmo Pinto alla Camera, alla not\u00eczia che Moro \u00e8 vivo afferma: \u00abVivo o morto. Moro \u00e8 morto perch\u00e9 deve vivere la Repubblica\u00bb. Craxi si schiera per la trattativa: lo scambio dei prigionieri \u00e8 tecnicamente impossibile. Ma possono esserci altre vie d'uscita e quelle vie bisogna esplorarle. Dichiara: \u00abSono andato a troppi funerali, e non voglio andare ad un altro\u00bb. Terracini e Lombardo Radice, che avevano firmato l'appello per le trattative apparso su \"Lotta Continua\", vengono \"processati\" dal Pci, Lombardo Radice scrive una smentita pubblica del suo operato su \"L'Unit\u00e0\".\n22 aprile.\n\u00abPassa nel Psi la via della trattativa\u00bb, scrive Pansa su \"La Repubblica\", contestando a Craxi di ricalcare in modo troppo meccanico la tesi dell'avvocato di Curcio, Guiso (\u00abMoro deve farsi mediatore fra le Br e lo Stato\u00bb). Claudio Signorile dice che il Psi \u00e8 messo sotto accusa da tutta la stampa italiana e la spiegazione della scelta del partito arriva puntuale in un documento unitario, \"L'Unit\u00e0\" invece insiste sull'intransigenza e accusa \u00abil partito della trattativa\u00bb di utilizzare le ore drammatiche dell'odiosa minaccia alla vita di Moro per giocare una partita terribile sulla pelle della nostra Repubblica. Secondo \"L'Unit\u00e0\", nel partito della trattativa emergono tre componenti. La prima \u00e8 rappresentata da coloro che puntano alla destabilizzazione: sono finti umanitari, Lotta continua, gli aperti eversori. La seconda componente raccoglie forze che obbediscono a calcoli di parte, che vogliono isolare il Pci presentandolo all'opinione pubblica come malato di statolatria. La restante componente \u00e8 quella dei familiari e degli amici di Aldo Moro. L'editoriale finisce con una domanda. \u00abDiteci: chi vuole uccidere fisicamente e moralmente Aldo Moro?\u00bb.\nBaget Bozzo, su \"La Repubblica\", sostiene che la Dc ha tre problemi: il primo \u00e8 il tipo di rapporti da instaurare con il Pci, il secondo \u00e8 il suo rapporto con la chiesa, il terzo \u00e8 quello della composizione della sua classe politica. Achilli, del Psi lamenta: \u00abTroppi poteri alla polizia\u00bb, e motiva le sue perplessit\u00e0. Leo Valiani, credendo che il fenomeno Br si esaurisca lasciando Moro in balia dei brigatisti afferma che se si dovesse cedere \u00abpoi saremmo condannati a un ricatto senza fine\u00bb. \"Il Corriere\" pubblica in prima pagina questa lucida affermazione. \"L'Unit\u00e0\" si preoccupa di fare una biografia dell'avvocato di Curcio e dedicandogli enorme spazio in quinta pagina spiega \u00abChi \u00e8 Giannino Guiso, il legale di cui si parla, e che ha anticipato il contenuto dei messaggi\u00bb.\nQuando l'avvocato intuisce le mosse dei brigatisti, sostiene il quotidiano del Pci, deve essere chiamato indovino, e quando suggerisce che Moro, lucido e presente a se stesso pu\u00f2 essere il mediatore tra il suo partito e i brigatisti, \u00e8 perfido! Non si trova sui giornali una dichiarazione di Guiso in risposta alle accuse. Secondo il Giornale, ostacoli insormontabili chiudono ogni possibilit\u00e0 di trattative con le Br. La legge non lascia alcuna scappatoia, \"L'Avvenire\" garantisce che \u00absi esplora ogni via praticabile per salvare la vita di Moro\u00bb. Dalle pagine dell'Avanti! la direzione del Psi sollecita la responsabilit\u00e0 di tutte le Forze democratiche e l'impegno di difendere lo Stato e salvare la vita di Moro.\nIl Papa scrive alle BR.\n23 aprile\nLa Dc ha indicato nella Caritas internazionale l'organizzazione umanitaria che pu\u00f2 fare dei passi per Moro, ribadendo per\u00f2 di non essere disposta a nessuna trattativa. Applausi dai banchi repubblicani. Sul loro quotidiano, trasformato in un bollettino di guerra, proclamano: \u00abIl limite invalicabile\u00bb. \u00abLa Democrazia cristiana - annunciano trionfanti - ha trasferito sul terreno privato e umanitario ogni iniziativa\u00bb. Il Papa scrive una lettera alle Brigate Rosse pregandole \u00abin ginocchio\u00bb di rilasciare Moro senza condizioni. Plauso di Scalfari, che sottolinea: \u00abDio perdona ma Cesare castiga\u00bb.\n\u00abII Papa si \u00e8 mosso con molta sapienza politica e diplomatica, dove chiede la liberazione del prigioniero senza condizioni e laddove accenna alla impossibilit\u00e0 per lui di mettersi in comunicazione coi rapitori di Moro, che \u00e8 un modo non equivoco di sollecitare una comunicazione diretta\u00bb. \u00abIn questura bisbigliano il nome del Psi a proposito delle indagini\u00bb, informa Lotta Continua. Il segretario generale dell'ONU si rivolge ai rapitori chiedendo di salvare la vita di Aldo Moro. Berlinguer in un intervento al convegno della Fgci riconferma pi\u00f9 che mai la strada della fermezza e della collaborazione di ogni cittadino per combattere il terrorismo.\n24 aprile.\nFrancesco Alberoni si chiede su \"Il Corriere della sera\" \u00abChe cosa vogliono\u00bb. Se dovessero uccidere Aldo Moro, rapirebbero subito qualcun altro con cui ricominciare il gioco. Curcio in assise a Torino, nell'udienza tragica del 10 maggio confermer\u00e0 questa profezia: \"Non crediate che sia finita!\", grider\u00e0. Si fanno ipotesi. L'ultimatum \u00e8 scaduto. La Dc insiste sull'intransigenza e sull'immobilismo\u00bb: \u00abNon si tratta!\u00bb. Per\u00f2 si vivono \u00abore di ansia nella sede Dc di piazza del Ges\u00f9\u00bb mentre Berlinguer afferma che \u00abcedendo al ricatto si arriverebbe alla guerra civile\u00bb. Una volta rotto il principio\u2014si dice\u2014come potrebbe lo Stato respingere altri dieci, cento ricatti di terroristi che sequestrassero un qualsiasi cittadino? Berlinguer elogia la Dc per la sua fermezza.\nMoro, intanto, nella \"prigione del popolo\" vede esaurirsi le ultime speranze. Le sue invocazioni di aiuto sono sostenute solo dai socialisti. In Moro subentra forse a questo punto la cristiana rassegnazione. Alla Caritas attendono una telefonata dalle Br. Waldheim fa sapere che verrebbe in Italia per salvare Moro. Il Giorno rilancia la tesi della psichiatrizzazione di Moro sostenendo che la lettera a Zaccagnini \u00e8 \u00abdi pugno di Moro ma sicuramente non della mente di Moro\u00bb, la tesi acuta e sottile viene sostenuta da Giovanni Ferrara. Bettino Craxi rilascia all\"'Avanti!\" una dichiarazione ove tra l'altro afferma che \u00abla Dc ha assunto un'iniziativa che appoggiamo e che appoggeremo nei suoi sviluppi se questi saranno resi possibili. Non possiamo rassegnarci all'idea che nell'alternativa tra umanit\u00e0 e barbarie, debba essere quest'ultima, ancora una volta, a prevalere\u00bb.\nLa Dc non assumer\u00e0 per\u00f2 alcuna iniziativa.\nOttavo comunicato BR.\n25 aprile.\nL'anniversario della Liberazione riserva la sorpresa del \"comunicato n. 8\" che chiede la scarcerazione di tredici detenuti politici in cambio della vita di Aldo Moro. La lista inizia con il nome di Sante Notarnicola, uno dei primi componenti di nuclei di lotta armata e si conclude con Cristoforo Piancone, accusato dell'omicidio dell'agente di custodia Cotugno, in Torino. Le reazioni della stampa sono decise. Una nuova lettera di Moro arriva a Zaccagnini. Secondo \"Il Corriere della sera\" Moro \u00e8 un condannato a morte che pare scrivere sotto dettatura. Eppure la lettera \u00e8 lucidissima, e lo stile sembra appartenergli.\nLa lettera \u00e8 anche il suo testamento spirituale e politico, perch\u00e9 chiede che ai suoi funerali non partecipino n\u00e9 autorit\u00e0 dello Stato n\u00e9 uomini di partito. La famiglia far\u00e0 rispettare questa deposizione testamentaria restituendo ad Aldo Moro quella dignit\u00e0 di cui i suoi \"amici\" Io avevano privato. Nonostante il comunicato, il difensore di Renato Curcio indica i punti che consentono una soluzione ragionevole, ove la Dc affronti il problema della liberazione. Ma le lunghe angosciose ore in piazza del Ges\u00f9, si concludono con un \"doloroso rifiuto\" della Democrazia Cristiana. Galloni dice: \u00abL'ipotesi indicata era stata gi\u00e0 prospettata e respinta\u00bb. Le decisioni sono prese ma resta da attendere.\nL'appello dell'ONU.\n26 aprile.\nIl Giorno pubblica una lettera a Moro dei suoi figli: \u00abCaro pap\u00e0, sentiamo il bisogno, dopo tanti giorni, di farti giungere, con queste poche righe, un segno del nostro affetto...\u00bb. Appello dell'ONU alle Brigate Rosse. \"La Repubblica\", i repubblicani e i comunisti criticano l'appello, sostenendo che vi \u00e8 un riconoscimento politico dei brigatisti e che Waldheim ha trattato il problema come se fosse \"un problema tra Somalia e Etiopia\". Cinquanta personalit\u00e0 del mondo cattolico firmano un appello in cui affermano che le lettere \u00abnon sono parole di Moro\u00bb. Craxi propone un'iniziativa autonoma dello Stato italiano. \"L'Unit\u00e0\" mette in rilievo come il segretario del Psi, nonostante tutto, parli ancora di negoziati escludendo soltanto l'ipotesi dello scambio dei prigionieri. L'appello delle personalit\u00e0 cattoliche che smentiscono le lettere viene portato in prima pagina con grande rilievo da \"L'Unit\u00e0\".\n27 aprile.\nCraxi incontra Zaccagnini: si parla di una proposta di grazia per tre terroristi non colpevoli di delitti gravi. Piccoli dichiara che la Dc non muta comunque posizione. Le Br sparano al democristiano Mechelli, ex presidente della regione Lazio. Piazzesi in una lettera aperta al suo giornale\u2014che lo ha emarginato in quanto favorevole alla linea del Psi\u2014si schiera apertamente per le trattative, sostenendo di non condividere le posizioni del Pci e del Pri. L\"'Avanti!\", rispondendo a La Malfa, afferma che sono insinuazioni fuori luogo quelle per cui il Psi vorrebbe incrinare la maggioranza parlamentare. Viene anche precisato che se questo \u00e8 avvenuto o \u00e8 stato minacciato non \u00e8 stato fatto dal partito socialista ma da qualcun altro. Esplodono sulla stampa i casi Craxi e Waldheim. Uno criticato per il suo continuare a cercare tutte le possibili soluzioni del caso e l'altro accusato di aver dato troppo valore politico alle Br con il suo appello.\nTra Fanfani e i familiari di Moro, 20 minuti di colloquio. Pecchioli, Mamm\u00ec e Romita respingono immediatamente la proposta di Craxi. Quanto a Scalfari, indignato, afferma che Waldheim ci ha scambiati per il Libano. \"La Repubblica\" si allarma che Craxi proponga la grazia per tre terroristi ma afferma che la Dc rifiuta ogni cedimento. In un'intervista, il vicesegretario del Psi, Signorile, precisa la posizione del suo partito: \u00abPerch\u00e9 non tentare? \u00c8 sempre meglio che restare immobili ad aspettare la notizia di un assassinio\u00bb.\n28 aprile.\nAniello Coppola su \"Paese Sera\" critica la posizione possibilista del Psi, che chiede alla Dc e al governo di esplorare tutte le vie percorribili, nel rispetto della legge e della Costituzione. Conclude che se lo Stato desse il segnale che il delitto paga, sarebbe davvero il principio della fine. \"Il Corriere della sera\" raccoglie una frase d\u00ec Bettino Craxi: \u00abLa battaglia per salvare Moro \u00e8 solo all'inizio\u00bb. Il Psi insiste sulla via umanitaria, mentre gli altri partiti sono per la linea dura. Zaccagnini d\u00e0 a Craxi significativi incoraggiamenti, tuttavia non fa nulla di concreto per smuovere le acque. Il Pci, che aveva detto che se si fosse ceduto si sarebbe dato l'avvio ad una serie indeterminata di delitti, adesso comincia a preoccuparsi su cosa potrebbe succedere se l'iniziativa di Craxi iniziasse a farsi largo nella Dc.\nIl Vaticano per\u00f2 \u00e8 ora contrario alle trattative Dc-brigatisti (\"Il Corriere della sera\"), mentre la Dc dice di essere in \u00abansiosa attesa di un segnale delle Brigate Rosse sulla sorte del presidente Dc\u00bb. Martellante, continua la campagna per affermare che Aldo Moro \"NON \u00c8 LUI\". Franco Fortini sul Manifesto denuncia in un bell'intervento il preciso interesse politico che si nasconde dietro questa scelta. \u00abNoi vogliamo che Aldo Moro viva. Lo vogliamo non solo perch\u00e9 non si debbono distruggere n\u00e9 le persone n\u00e9 soprattutto le memorie e tutti devono vivere e sapere, cio\u00e8 sapere per vivere diversamente; ma anche per un preciso interesse politico, e cio\u00e8 perch\u00e9 la sua sopravvivenza disarmi il partito degli eroici furori, i difensori di uno Stato che sarebbe solo forte per la debolezza dei pi\u00f9, i virtuosi della intimidazione e della demagogia\u00bb.\n29 aprile.\nIn un annuncio televisivo indirizzato al Paese, Andreotti sancisce chiaramente il rifiuto del governo a trattare con le Br. \u00abNon esistono falchi e colombe nella maggioranza. Abbiamo giurato di rispettare e di far rispettare la legge, questo \u00e8 un limite che nessuno di noi ha il diritto di valicare\u00bb. Plauso de \"L'Unit\u00e0\". \u00abSulla fermezza del governo non pu\u00f2 esserci discussione\u00bb. Scalfari va all'affondo. Col titolo \"Colombe blindate\" definisce la proposta di Craxi \u00abun topolino partorito da una montagna di chiacchiere\u00bb.\n30 aprile.\nSesto messaggio del presidente rapito scritto nella costrizione del carcere del popolo. Dc e governo fermi nel NO a ogni trattativa dopo la drammatica lettera di Moro. \u00abGuai, caro Craxi, se la tua iniziativa fallisse\u00bb, scrive il presidente Dc esortando il segretario socialista che non ha abbandonato la ricerca di una soluzione per liberarlo. Perch\u00e9 un democristiano si affida ad un socialista e non ad un \"amico\" del suo autorevole partito? Alcuni accusano la Dc di dimenticarsi del suo presidente che muore: lo spirito cristiano del partito di Zaccagnini si polverizza di fronte agli appelli di un uomo e di uno statista. L'immobilismo degli altri partiti finir\u00e0 per condannare Moro. Scalfari prosegue: \u00abLe lettere di Moro dal carcere possono avere molti fini e prestarsi a molti usi [...]. Annunzia con cinismo che \u00e8 nato il \"partito della famiglia\", coi suoi leader politici, i suoi plenipotenziari, i suoi organi di stampa, la sua rappresentanza parlamentare che comprende perfino Marco Pannella. Moro guida da lontano. Lo scollamento a questo punto \u00e8 completo. Il solo aspetto positivo \u00e8 che, finch\u00e9 lo scollamento aumenta, la vita di Moro \u00e8 certamente al sicuro\u00bb.\n1\u00ba maggio.\n\"Il Corriere della sera\" titola a piena pagina: \u00abPressante e duro appello della famiglia Moro alla Dc dopo l'arrivo di sette lettere del prigioniero delle Br\u00bb. Nel comunicato la famiglia usa parole durissime contro la Dc: \u00abSappia la delegazione democristiana che il comportamento di immobilit\u00e0 e di rifiuto di ogni iniziativa ratifica la condanna a morte\u00bb. I messaggi alla Dc sono stati recapitati a Leone, Fanfani, Ingrao, Andreotti, Piccoli, Misasi e Craxi. Forse anche a Galloni e a Berlinguer. Solo Craxi render\u00e0 pubblico lo scritto a lui inviato dal presidente della Dc. A proposito delle celebrazioni per il Primo maggio, Ugo Indrio su \"Il Corriere della sera\" commenta: \u00abIl movimento dei lavoratori \u00e8 tutt'altro che compatto, sebbene tale sia apparso nella grande adunata a piazza San Giovanni il 16 marzo, poche ore dopo la strage di via Fani e il rapimento d\u00ec Moro\u00bb.\nClaudio Martelli, dirigente del Psi, scrive su \"Il Corriere della sera\" a favore dell'autenticit\u00e0 delle lettere di Moro. Afferma tra l'altro: \u00abSin dall'inizio, una sorta di disposizione all'incredulit\u00e0 ha accompagnato la disposizione all'intransigenza esibita da molte parti, giornalistiche e politiche. L'incredulit\u00e0 riguardo alle lettere di Moro \u00e8 andata crescendo sino a tramutarsi in ostilit\u00e0, in rapporto al carattere vieppi\u00f9 angosciato d\u00ec ci\u00f2 che scrive il presidente della Dc e al crescere delle critiche nel confronti delle forze politiche maggiori segnatamente rivolte al ristretto gruppo dirigente della Dc che ha seguito l'evolversi del caso. Non doversi prendere in seria considerazione le lettere di Moro \u00e8 stata la consegna del Pci ( [...] ). Costoro sembrano pi\u00f9 preoccupati della \"memoria\" di Moro che non della sua vita e si disputano l'interpretazione di uno stile e di una vita che non \u00e8 ancora perduta\u00bb. Afferma ancora Martelli: \u00abPerch\u00e9 non leggere le lettere di Moro come quelle di un prigioniero lucido anche se disperato anche perch\u00e9 ormai da 45 giorni si sente abbandonato?\u00bb.\nNella stessa pagina Giuseppe Ferrari, ordinario di diritto pubblico alla Facolt\u00e0 di giurisprudenza di Roma afferma, a proposito della presunta proposta avanzata da Moro di proporre l'adozione del provvedimento dell'esilio per coloro che sono detenuti nelle carceri italiane per motivi politici: \u00abNessuno poteva avere tanta immaginazione da immaginare che un giorno un gruppo di assassini fanatizzati avrebbe potuto ridurre in schiavit\u00f9 uno degli uomini pi\u00f9 eminenti della politica internazionale, soggiogandolo sino a dare l'impressione che abbia smarrito la propria identit\u00e0\u00bb.\nSempre sulle lettere di Moro, \"Il Corriere\" mette in evidenza che \u00abLa Dc \u00e8 nella tempesta. Le nuove lettere d\u00ec Moro, i suoi appelli sempre pi\u00f9 disperati, gli ultimatum delle Brigate Rosse. Ma soprattutto il conflitto con la famiglia Moro esploso con effetti forse irrimediabili e una situazione interna che dietro l'unanimit\u00e0 di vertice lascia trasparire molto nervosismo\u00bb, Zaccagnini ha gi\u00e0 scelto che sar\u00e0 la direzione a prendere le decisioni finali. La nuova ondata di lettere di Moro ha portato anche gli altri partiti ad esprimersi nuovamente.\nCraxi afferma: \u00abNoi respingiamo le assurde richieste dei terroristi, ma anche la linea del rifiuto pregiudiziale ad esplorare altre vie, cos\u00ec come hanno fatto altri Stati democratici. Non si salva la Repubblica lasciando uccidere Moro\u00bb. \"L'Unit\u00e0\" in un corsivo afferma che \u00abuna cosa sola sia certa: ci\u00f2 che esce dalla prigione \u00e8 ci\u00f2 che pensano e vogliono i suoi carcerieri\u00bb. Su posizioni vicine ai comunisti sono i repubblicani. Nel Psdi, Saragat \u00e8 pienamente favorevole alla linea di Craxi, Preti contrario, Romita sta in mezzo. I liberali giudicano \u00abdel tutto sconcertante l'atteggiamento di Craxi e di chi, con lui, accredita, se pur involontariamente, la linea del ricatto permanente delle Brigate Rosse\u00bb.\nPannella sollecita un dibattito in Parlamento sul caso Moro.\n3 maggio.\n\"La Repubblica\" titola \u00abBattaglia sul piano Craxi. Andreotti e Berlinguer ribadiscono la fermezza. La Dc incerta si rimette al Governo\u00bb. Viene dato l'annuncio che la Democrazia Cristiana dopo l'incontro della sera precedente con la delegazione socialista ha deciso di rimettersi al governo. Le cronache dei giornali mettono in evidenza che la delegazione socialista ha cercato di riversare la responsabilit\u00e0 dell'iniziativa sulle spalle di Zaccagnini, cio\u00e8 di chiedere un provvedimento di clemenza e, afferma \"La Repubblica\", \u00abCraxi se ne dice sicuro, ci\u00f2 permetterebbe la liberazione di Moro\u00bb. Viene anche riferito che nella giornata precedente Craxi ha incontrato sia Berlinguer che Andreotti. Sia Berlinguer che Andreotti hanno rifiutato la proposta di Craxi, cosa che porta il leader socialista a far pressione sulla Democrazia cristiana. Questo si deduce dalla cronaca della giornata redatta da \"La Repubblica\" che titola anche \u00abCol Pci gelido incontro\u00bb. Sui risultati di quest'ultimo, Perna che accompagnava Berlinguer, dichiara che il Pci non rifiuta \u00abdi appoggiare qualunque tentativo umanitario che sia rispettoso della sovranit\u00e0 dello Stato e dei princ\u00ecpi del regime democratico e delle leggi. Non ci rifiutiamo di appoggiare tentativi umanitari a queste tre condizioni molto precise\u00bb.\n\"Il Corriere della sera\" ha per la prima volta un atteggiamento possibilista. Titola infatti in prima pagina; \u00abSi prospetta la liberazione di qualche brigatista non colpevole di omicidi. Ora Craxi punta ad un atto di clemenza. Pi\u00f9 flessib\u00ecle la posizione della Dc. Pri e Pci confermano il loro rifiuto allo scambio [...] Il segretario del Psi avrebbe gi\u00e0 pronto un elenco di detenuti ai quali si potrebbe concedere la grazia. Un varco di disponibilit\u00e0 nel Psdi\u00bb.\n\"L'Avanti!\" titola sempre in prima pagina: \u00abColloqui di Craxi con Andreotti e Berlinguer - Riunione tra le delegazioni DC e PSI. Incontri tra i partiti. Possibile una soluzione?\u00bb Viene data notizia che \u00abnella tarda serata si \u00e8 svolto un incontro ufficiale a piazza del Ges\u00f9 tra la delegazione DC, guidata da Zaccagnini, e quella socialista composta da Craxi, Signorile, Balzamo, Cipellini, Di Vagno\u00bb. L'ufficio stampa del PSI diffonde dunque il seguente comunicato: \u00abNel corso del colloquio il segretario socialista ha confermato l'appoggio del PSI al governo ed ha ribadito la convinzione che sia necessaria un'iniziativa autonoma dello Stato, nell'ambito delle leggi e dei poteri costituzionali, volta a conseguire il fine umanitario sul quale concordano tutte le forze politiche\u00bb. Il documento di lavoro socialista prevede l'umanizzazione delle carceri e la liberazione di alcuni brigatisti.\n\"La Repubblica\" afferma invece che non esisterebbe una terza via. \"Stranamente\" per il direttore de \"La Repubblica\" questa volta anche Moro lo afferma nelle lettere che dicono, \u00abLa terza via \u00e8 una menzogna con la quale si cerca di nascondere il negoziato. Craxi non propone altro che la grazia o la libert\u00e0 provvisoria per alcuni detenuti e una riforma del regime carcerario. Tutte cose che le BR hanno chiesto direttamente o attraverso le lettere di Moro o per gli interposti uffici del loro avvocato\u00bb. Riferendosi alla prigionia di Moro afferma: \u00abQuelle grida, comunque finisca questa vicenda, nessuno di noi potr\u00e0 scordarle mai pi\u00f9\u00bb.\nDopo che la famiglia Moro ha rivendicato con forza l'autenticit\u00e0 delle lettere del proprio congiunto, in Vaticano si percepisce una situazione di silenzio e di imbarazzo. \"La Repubblica\" annuncia che se si arrivasse al dibattito in Parlamento sulla proposta Craxi, potrebbe essere messa in gioco la stabilit\u00e0 del governo.\nIl Giornale titola dando notizia che Fanfani e Ingrao hanno respinto l'appello di Moro, e in un editoriale di Montanelli viene affermato che a questo punto sarebbe un atto di piet\u00e0 chiedere l'atto di decesso politico di Moro. \"L'Unit\u00e0\", affermando che il PCI ribadisce la sua posizione di fermezza e dando notizia dei colloqui di Berlinguer con Andreotti e Zaccagnini e Craxi, precisa in un editoriale (\"Limite invalicabile\"): \u00abQuando diciamo nessuna concessione, intendiamo dire no a qualsiasi atto che significhi entrare in un qualsiasi rapporto contrattuale con le BR. Tale sarebbe anche un cosiddetto patteggiamento mutuo tra Stato e BR\u00bb.\n\"La Voce Repubblicana\" denuncia il cosiddetto \"partito delle trattative\": \u00abSembra attirare l'attenzione dell'opinione pubblica e necessariamente quindi degli inquirenti, il problema della via pi\u00f9 o meno nascosta attraverso cui le BR fanno pervenire ai rispettivi destinatari le ormai numerose lettere attribuite all'on. Moro. A tale riguardo i membri della famiglia, appunto per il loro stato angoscioso e affettivo, sono fuori dal dovere di dare qualunque indicazione. Ma tutte le altre persone che si sono intensamente occupate della drammatica vicenda e continuano ad occuparsene, sono proprio sicure di non potere fare o dire nulla che faciliti o dia addirittura il successo alle indagini della magistratura e delle forze dell'ordine? E non si pu\u00f2 assumere qualche responsabilit\u00e0 al riguardo proprio al fine di fare tutto il possibile per salvare la vita dell'on. Moro senza cedere al ricatto?\u00bb.\n\"Il Lavoro di Genova\" riporta l'intervista all'avvocato Giannino Guiso. Alla domanda \u00abcosa pensa della lettera di Moro e dell'azione del PSI?\u00bb Guiso risponde: \u00abLa lettera di Moro recapitata al Messaggero dimostra, al di l\u00e0 di ogni dubbio, quanto sia stata opportuna la posizione presa dal PSI e dal suo segretario, Craxi, in circostanze drammatiche e con l'opposizione incessante degli altri partiti. Il merito dei socialisti \u00e8 di non avere accettato subito la logica della passivit\u00e0 e della falsa fermezza e dell'immobilismo colpevole e l'aver capito che non \u00e8 qui in gioco il prestigio dello Stato - ben altrimenti compromesso - ma la vita di un uomo. Credo che se Moro \u00e8 rimasto in vita fino a poter scrivere quella lettera, lo si debba - come egli stesso riconosce - all'intervento instancabile di noi socialisti\u00bb.\n4 maggio.\nIl titolo d'apertura de \"Il Corriere\" mostra che la possibilit\u00e0 di una ricerca di vie per la salvezza di Moro \u00e8 ormai pressoch\u00e9 nulla. In netta contrapposizione con l'apertura possibilista del giorno precedente il quotidiano milanese scrive che \u00abla DC ha affidato al governo la valutazione delle proposte umanitarie per Moro. Andreotti deciso ad assicurare al paese che nessun terrorista verr\u00e0 scarcerato\u00bb. Si palesa cos\u00ec la linea dura del Governo. Il sottotitolo rincara: \u00abNon si ipotizza la bench\u00e9 minima deroga alle leggi e non si dimentica il dovere morale del rispetto del dolore delle famiglie che piangono le tragiche conseguenze dell'operato degli eversori\u00bb. Anche la segnalazione delatoria lanciata il giorno precedente da \"La Voce Repubblicana\" affinch\u00e9 i collaboratori di Moro venissero interrogati \u00e8 stata accolta: \u00abIl procuratore generale della Repubblica, Piero Pascolino, ha deciso di ascoltare i pi\u00f9 stretti collaboratori dello statista rapito per chiedere loro se esiste realmente un canale diretto tra le Brigate Rosse e la famiglia Moro\u00bb.\n\"L'Unit\u00e0\" rende in modo pi\u00f9 che mai esplicito, al di l\u00e0 delle parole, il risultato dell'incontro di due giorni prima tra Berlinguer e il segretario del PSI, Craxi. Testualmente: \u00abQuando si insiste sulla fermezza e sul rifiuto di cedere al ricatto non \u00e8 perch\u00e9 in qualcuno sia meno forte la pena per la vita di un uomo che, tra l'altro, avrebbe ben capito ci\u00f2 che stiamo scrivendo, e nemmeno perch\u00e9 si voglia difendere un generico ed astratto prestigio dello Stato che prevarica le ragioni dell'umanit\u00e0. \u00c8 in questione ben altro: la vita, la libert\u00e0, la sicurezza di tutti\u00bb. Onde non lasciare dubbi sulle proprie scelte, l'organo del Pci segnala nuovamente uomini del \"partito delle trattative\". All'attenzione della polizia \u00abcolpisce sempre pi\u00f9 il modo come alcune persone - l'avvocato Guiso, ma anche altri - parlano delle Br: rivelano una conoscenza sorprendente non solo della loro visione politica, ma anche delle mosse che esse compiono e perfino delle loro intenzioni\u00bb. Craxi rilascia un'intervista a \"Epoca\" in cui spiega i termini esatti dell'iniziativa socialista nei confronti del caso Moro. L'Avanti! la riporta integralmente: \u00e8 ormai chiaro che il governo, marcato strettissimo dal Pci, ha chiuso ogni spiraglio che la Dc aveva potuto aprire spinta dai socialisti.\n5 maggio.\nLa stampa riporta la notizia degli interrogatori dei tre principali collaboratori della famiglia Moro: Rana, Guerzoni, Freato. Le indagini continuano senza precisi criteri, con battute e perquisizioni in varie parti di Italia. Le Br compiono due attentati, uno a Genova e l'altro a Milano contro due dirigenti della Sit-Siemens e l'altro dell'Italsider. Il Pci chiede pi\u00f9 decisione, mentre il Psi insiste per salvare la vita a Moro, affermando che le ricerche pi\u00f9 energiche non escludono di lavorare ancora per liberare il leader democristiano. Inizia l'attacco sistematico e crescente contro l'avv. Guiso e quei socialisti che pi\u00f9 si adoperavano nel ricercare ogni possibilit\u00e0 per la salvezza della vita di Moro. Guiso \u00e8 iscritto al Psi, che si \u00e8 avvalso della sua esperienza di legale e la sua conoscenza delle modalit\u00e0 dei sequestri.\nIl primo attacco proviene dal Giorno che prende pretesto da un libro scritto da Guiso nel settembre 1977, dal titolo \"L'uomo senza diritti. Il detenuto politico\". Di questo saggio vengono estratti brani e passati al setaccio per poter affermare: \u00abA questo punto sarebbe forse opportuno che l'avvocato di Curcio e della Mantovani accettasse di spiegare pi\u00f9 a fondo, proprio perch\u00e9 sulla sua azione di \"legale\" e sulla sua militanza socialista non pesi alcun dubbio, quali siano esattamente le basi della sua ideologia\u00bb. \"La Stampa\" in un articolo di Fabrizio Carbone arriva ad affermare: \u00abUn saggio sconcertante. Soprattutto per le tante analogie tra questo scritto e i volantini e i quaderni 4 e 5 delle Br\u00bb.\nComunicato BR n. 9 sentenza eseguita.\n6 maggio.\nLe Brigate rosse fanno pervenire il comunicato \"numero 9\": \"Concludiamo la battaglia eseguendo la sentenza a cui Moro \u00e8 stato condannato\". Dai giornali si apprende anche che: \u00abnella mattinata il Comitato interministeriale per la sicurezza, discutendo la proposta socialista di un atto di clemenza aveva ribadito che lo Stato non pu\u00f2 fare concessioni\u00bb. \"La Repubblica\" titola \"L'assassinio di Moro preannunciato dalle Br\". \"L'Unit\u00e0\": \"Gli assassini annunciano l'uccisione di Aldo Moro\" e commenta: \"\"mai come in questo momento sono necessari nervi saldi, sangue freddo, coraggio. Nessun abbandono a recriminazioni, speculazioni, calcoli di parte. L'unit\u00e0 del popolo italiano e delle forze politiche in cui il popolo si riconosce e si esprime \u00e8 in questo momento l'argine pi\u00f9 solido, il bene pi\u00f9 prezioso da salvaguardare e questa unit\u00e0 va consolidata ed estesa a tutti i livelli nel tessuto vivo del paese. Per aver lavorato a costruire questa unit\u00e0, non dimentichiamolo, Aldo Moro \u00e8 stato rapito il 16 marzo. Unit\u00e0 e rinnovamento. \u00c8 nella coscienza pi\u00f9 profonda delle masse che una svolta \u00e8 indispensabile\".\nLe speranze si affievoliscono. L'avvocato Spazzali dichiara, appena appreso il testo del comunicato: \"Dalle parole del comunicato numero 9 non c'\u00e8 spazio per pessimismo n\u00e9 per ottimismo. Sono entrambi superati. Ogni interpretazione non pu\u00f2 che essere banale. Si \u00e8 aspettato troppo tempo. Alla richiesta di scambio non c'\u00e8 stata nessuna proposta valida per bilanciare la trattativa. A questo punto c'\u00e8 solo da domandarsi chi voleva veramente Moro vivo. Nessuno. N\u00e9 le Br, n\u00e9 la Dc. Solo la moglie e i figli\"\". Fanfani si reca a trovare la famiglia Moro. Il vescovo di Ivrea, monsignor Bettazzi, vuole offrirsi alle BR in cambio di Moro ma la sua proposta viene respinta dalla Curia Vaticana.\n7 maggio.\nLe forze politiche sono attestate in una posizione di attesa, non si parla pi\u00f9 n\u00e9 di trattativa, n\u00e9 di non trattativa. Le indagini sono ferme, vengono effettuati 23 arresti a Roma, ma non sembrano vi siano indizi certi. \"Il Corriere della sera\" titola: \u00abCupo silenzio dei terroristi sulla sorte di Aldo Moro\u00bb. Zaccagnini: \u00abLa DC \u00e8 ferita, ma non ceder\u00e0 mai\u00bb. Si annuncia che alla famiglia \u00e8 arrivato un messaggio poche ore dopo il Comunicato N. 9. Si preannunciano misure per colpire i fiancheggiatori delle BR, \"Il Corriere della Sera\": \u00abUn piano del procuratore di Roma per colpire l'area dei consensi. L'iniziativa \u00e8 di Pietro Pascolino. Anche a chi non fa parte delle BR, ma ne condivide l'ideologia, possono essere contestati i reati di cospirazione politica e di banda armata\u00bb. \"La Repubblica\": \u00abNuova iniziativa della famiglia dopo un'ultima lettera del leader rapito. Disperato appello per Moro. Concedete la grazia ad almeno uno dei 13 detenuti\u00bb. \u00abPer Zaccagnini cedere alle BR \u00e8 la fine della democrazia\u00bb. I Proletari Armati per il Comunismo sparano contro Giorgio Rossanigo, medico del carcere di Novara, ferendolo.\n8 maggio.\nI giornali riflettono il pesante clima di attesa dopo il comunicato N 9. Colpito un sindacalista dell'INAM. Colpito un sindacalista del Pci alla Sit-Siemens. Fanfani: \u00abMuoversi e non vivere alla giornata\u00bb.\nRitrovamento del cadavere.\n9 maggio.\nTutti gli organi di informazione annunciano il ritrovamento del corpo di Aldo Moro in una Renault 4 rossa posta in via Caetani, una traversa di via delle Botteghe Oscure, poco distante da piazza del Ges\u00f9. Una telefonata alla segreteria del presidente della DC era giunta alle 13, con le opportune indicazioni. La famiglia Moro diffonde il seguente comunicato: \"La famiglia desidera che sia pienamente rispettata dalle autorit\u00e0 dello Stato e di partito la precisa volont\u00e0 di Aldo Moro. Ci\u00f2 vuol dire: nessuna manifestazione pubblica o cerimonia o discorso; nessun lutto nazionale, n\u00e9 funerali di Stato o medaglie alla memoria. La famiglia si chiude nel silenzio e chiede silenzio. Sulla vita e sulla morte di Aldo Moro giudicher\u00e0 la storia\".\nIl giorno dopo, la salma \u00e8 tumulata dalla famiglia a Torrita Tiberina, un piccolo paese della provincia di Roma ove Moro aveva amato soggiornare. Verr\u00e0 comunque celebrata una messa di suffragio il 13 maggio in San Giovanni in Laterano, alla presenza di tutte le pi\u00f9 alte cariche dello stato, ma a cui i famigliari di Moro non presero parte. Il rito fu celebrato dal cardinal-vicario di Roma Ugo Poletti ed, eccezionalmente, vi presenzi\u00f2 anche papa Paolo VI, che pronunci\u00f2 un'accorata omelia per l'amico assassinato.\nNella Capitale affissioni del Partito Comunista che riportano la prima pagina de \"L'Unit\u00e0\" con la notizia dell'uccisione, sono coperti da strisce con la scritta \"assassini\", probabilmente apposte da gruppi di estrema destra, tesi ad indicare le Brigate Rosse quale braccio armato del PCI."}
{"id": "1834026", "revid": "287204", "url": "https://it.wikipedia.org/wiki?curid=1834026", "title": "Mega Channel", "text": "Mega Channel \u00e8 un canale televisivo greco, visibile in Grecia.\nStoria.\nMega Channel (o \"Mega TV\") \u00e8 stata la prima emittente privata a nascere in Grecia. Cominci\u00f2 le trasmissioni nel 1989 in concomitanza con ANT1, altro canale privato di propriet\u00e0 dell'armatore Minos Kiriakou.\nNei primi anni era soprannominato \"il canale degli editori\" perch\u00e9 il pacchetto azionario della societ\u00e0 Teletypos che lo controllava era detenuto da famosi editori, alcuni dei quali sono tra i pi\u00f9 noti uomini d'affari di Grecia. La cordata di editori/uomini di affari che port\u00f2 a termine il progetto furono:\nMega Cosmos \u00e8 la versione satellitare del canale visibile in Europa, America e Australia.\nIl 28 ottobre 2018, le trasmissioni sono state interrotte sul digitale terrestre. Le trasmissioni sulle piattaforme a pagamento sono state interrotte il 20 novembre 2018, rimanendo visibile solamente in streaming attraverso il suo sito web, Dopo due anni, il 17 febbraio 2020 il canale \u00e8 stato rilanciato dall'editore Alter Ego Media S.A.. Il canale ha acquisito nel 2020 i diritti per la trasmissione in diretta esclusiva della finale di Coppa Italia."}
{"id": "1834027", "revid": "1329076", "url": "https://it.wikipedia.org/wiki?curid=1834027", "title": "La grande dinastia dei paperi", "text": "La grande dinastia dei paperi \u00e8 una serie di fumetti che raccoglie \u2212 per la prima volta in assoluto in Italia \u2212 tutte le storie realizzate da Carl Barks dal 1942 al 1968, alcune delle quali inedite in Italia; la serie \u00e8 esordita nel 2008 e veniva distribuita in allegato al quotidiano \"Corriere della Sera\".\nL'8 luglio 2021 viene annunciata la ristampa de \"La grande dinastia dei paperi\", con il primo numero distribuito a partire dal 20 luglio seguente in allegato con il \"Corriere della Sera\" e con \"La Gazzetta dello Sport\". Rispetto a quella uscita tredici anni prima, quest'edizione dell'opera omnia di Barks non presenta nessuna novit\u00e0.\nElenco dei volumi.\nLa serie \u00e8 formata da 48 volumi divisi in tre gruppi: 1942-1949, 1950-1968 e 1969-2008; ogni volume presenta un'introduzione realizzata da diversi esperti o autori del settore, come Luca Boschi, Giulio Giorello, Stefano Priarone, Silvia Ziche e Tito Faraci, l'analisi dei personaggi della Disney e schede informative sulle storie presentate. Il titolo di ogni volume deriva dal titolo della prima storia contenuta nel volume.\nDal 1950 al 1968.\nIl primo gruppo \u00e8 relativo alle storie disegnate tra il 1950 e il 1968; tutte le storie sono disegnate da Barks a eccezione di \"\"Re Paperone primo\" (1966) da lui solamente sceneggiata, disegnata da Tony Strobl (prima versione) e Daan Jippes (seconda versione), e che \u00e8 stata pubblicata nel volume n. 32.\nDal 1942 al 1949.\nQuesto gruppo raccoglie tutte le storie disegnate dal 1942 al 1949; tutte le storie sono disegnate da lui; nel volume 33 \u00e8 pubblicata \"Paperino e l'oro del pirata\"\", una storia disegnata dalla coppia Barks-Hannah, basata sullo storyboard di un cortometraggio mai realizzato.\nDal 1969 al 2008.\nIl terzo gruppo raccoglie tutti i fumetti solamente sceneggiati da Barks o frutto d'idee e ricordi di opere mai pubblicate o incompiute dell'autore, negli anni successivi al 1966. Quasi tutte le storie che appaiono nei volumi sono disegnati da Daan Jippes, che cerca di seguire pi\u00f9 fedelmente possibile lo storyboard di Barks, diversamente da come hanno fatto altri artisti, quali Tony Strobl, Kay Wright, John Carey, Mau Heymans spinti dalla casa editrice Western Publishing. Tuttavia sono presenti storie disegnate da Strobl, Vicar, William Van Horn, Pat Block, Carlos Mota e da Giovan Battista Carpi. L'ultimo volume \u00e8 atipico rispetto agli altri, in quanto contiene l'intera cronologia delle opere di Carl Barks. La stampa \u00e8 in formato 17x24 cm e ogni volume ha 196 pagine."}
{"id": "1834029", "revid": "880789", "url": "https://it.wikipedia.org/wiki?curid=1834029", "title": "B'utz'aj Sak Chiik", "text": "Biografia.\nSal\u00ec al trono il 29 luglio 487, e regn\u00f2 fino alla morte. Era probabilmente fratello di Ahkal Mo' Nahb I."}
{"id": "1834032", "revid": "729019", "url": "https://it.wikipedia.org/wiki?curid=1834032", "title": "Supermarine Seafang", "text": "Il Supermarine Seafang era un caccia imbarcato ad ala bassa sviluppato dall'azienda aeronautica britannica Supermarine Aviation Works, Ltd nella seconda parte degli anni quaranta e destinato ad essere utilizzato dalla Fleet Air Arm della Royal Navy. Rimasto allo stadio di prototipo avanzato non raggiunse mai la produzione per l'avvento dei primi velivoli a reazione.\nStoria del progetto.\nIl \"Type383 Seafang\" era uno sviluppo del Supermarine Spitfire e del successivo Supermarine Spiteful nato per rispondere alla specifica N.5/45 del ministero dell'aviazione ed era essenzialmente uno Spiteful adattato per le operazioni a bordo delle portaerei della Royal Navy. Era dotato di un gancio d'arresto, di eliche controrotanti per eliminare la coppia motrice che una singola elica avrebbe causato sul velivolo. Inoltre possedeva ali richiudibili, un serbatoio pi\u00f9 capiente ed il motore Rolls-Royce Griffon 89 capace di 2\u00a0350 hp (1\u00a0755 kW). Vennero costruiti due modelli con queste caratteristiche il VB893 e il VB895, ma non vi sono prove che essi abbiano volato prima della fine delle ostilit\u00e0.\nIl Seafang vol\u00f2 per la prima volta nel 1946. Non entr\u00f2 mai in produzione, ma ne furono costruiti addirittura 18 prototipi, alcuni dei quali, tuttavia, non volarono mai. Il Seafang F.32 fece alcuni test a bordo della nel maggio del 1947 pilotato da Mike Lithgow. Rispetto al suo predecessore, il Seafire F.47, non mostrava miglioramenti degni di nota, inoltre non poteva impensierire le prestazioni dei nuovi Gloster Meteor e de Havilland DH.100 Vampire in versione navalizzata. A ci\u00f2 si aggiunse che la velocit\u00e0 di appontaggio non era superiore a quella dell'Hawker Sea Fury e si scelse quest'ultimo per la Fleet Air Arm.\nDurante i test il Seafang raggiunse l'incredibile velocit\u00e0 di 795 km/h e divenne il caccia a pistoni pi\u00f9 veloce mai costruito in Gran Bretagna. Il profilo alare del Seafang fu adottato per il caccia a reazione Supermarine Attacker."}
{"id": "1834033", "revid": "26244", "url": "https://it.wikipedia.org/wiki?curid=1834033", "title": "Erasmo Damato", "text": ""}
{"id": "1834034", "revid": "1543377", "url": "https://it.wikipedia.org/wiki?curid=1834034", "title": "Ahkal Mo' Naahb I", "text": "La govern\u00f2 dal 3 giugno 501 fino alla morte. \u00c8 il primo sovrano del quale si conoscano le date di nascita e morte. Si crede possa essere il fratello minore di B'utz'aj Sak Chiik. Il suo nome \u00e8 spesso ricordato, per ragioni ancora sconosciute, nelle narrazioni lasciate da K'inich Janaab' Pakal che govern\u00f2 nel secolo successivo, probabilmente per un richiamo genealogico di discendenza."}
{"id": "1834035", "revid": "22995", "url": "https://it.wikipedia.org/wiki?curid=1834035", "title": "Mega channel", "text": ""}
{"id": "1834037", "revid": "731511", "url": "https://it.wikipedia.org/wiki?curid=1834037", "title": "Walter Spence", "text": "Specializzato nello stile libero ha vinto la medaglia di bronzo per il Canada nella staffetta 4x200\u00a0m sl Olimpiadi di Amsterdam 1928.\n\u00c8 diventato uno dei Membri dell'International Swimming Hall of Fame.\n\u00c8 stato primatista mondiale dei 100\u00a0m rana."}
{"id": "1834040", "revid": "486946", "url": "https://it.wikipedia.org/wiki?curid=1834040", "title": "Oblast di Vinnycja", "text": ""}
{"id": "1834041", "revid": "124123", "url": "https://it.wikipedia.org/wiki?curid=1834041", "title": "K'an Joy Chitam I", "text": "Prese il potere il 25 febbraio 529 all'et\u00e0 di 34 anni, e lo tenne sino alla morte per quattro anni."}
{"id": "1834044", "revid": "1718925", "url": "https://it.wikipedia.org/wiki?curid=1834044", "title": "T\u00falio", "text": "Biografia.\nNell'ottobre 2008 \u00e8 stato eletto aldermanno nella capitale dello Stato di Goi\u00e1s, Goi\u00e2nia, per il Partito del Movimento Democratico Brasiliano, con 10.401 voti.\nCaratteristiche tecniche.\nHa giocato come attaccante per molte squadre di club brasiliane e ha avuto anche una carriera di breve durata in squadre europee giocando nel Sion e nell'\u00dajpest dimostrando un'abilit\u00e0 realizzativa fuori dal comune che gli ha permesso di realizzare moltissime reti.\nCarriera.\nClub.\nInizi\u00f2 la carriera nel Goi\u00e1s, diventando capocannoniere del Campionato Statale giovanile 1987 con 22 gol. Fu promosso in prima squadra da Luiz Felipe Scolari; diventato professionista, fu capocannoniere del Campeonato Goiano 1991 e del Campeonato Brasileiro S\u00e9rie A 1989. Gioc\u00f2 poi nel , in Svizzera, prima di approdare al Botafogo nel 1994; l\u00ec ricevette dai tifosi il soprannome di \"T\u00falio Maravilha\" quando segn\u00f2 3 gol contro l'Am\u00e9rica. Fu nuovamente capocannoniere sia del campionato statale e nazionale nel 1994 e nel 1995; passato al Corinthians, vi rimase per sei mesi. Gioc\u00f2 poi nel Vit\u00f3ria di Bahia, e torn\u00f2 al Botafogo nel 1998 formando un duo d'attacco con Bebeto e vincendo il Torneio Rio-S\u00e3o Paulo.\nDopo l'esperienza con il \"Fog\u00e3o\" gioc\u00f2 in diversi club, come il Fluminense e il Cruzeiro nel 1999 ed il S\u00e3o Caetano nel 2000; dopo aver giocato con il Santa Cruz torn\u00f2 nello stato di Goi\u00e1s, stavolta nel Vila Nova prima di trasferirsi nuovamente in Europa, agli ungheresi dell'\u00dajpest. Poco tempo dopo torn\u00f2 in Brasile, per giocare nella squadra della capitale, la Brasiliense. Successivamente gioc\u00f2 nel Tupy e nell'Atl\u00e9tico Goianiense, e per i boliviani del Jorge Wilstermann.\nTornato per la terza volta nella sua carriera in Brasile, gioc\u00f2 nell'Anapolina e con la Juventude. Successivamente, pass\u00f2 all'Al-Shabab, squadra dell'Arabia Saudita, giocandovi per\u00f2 per un periodo molto breve.\nNegli anni successivi ha giocato nelle serie inferiori del campionato brasiliano, e secondo i suoi conteggi, nel 2014 ha raggiunto il traguardo di mille gol all'et\u00e0 di 44 anni. Questo numero \u00e8 stato tuttavia raggiunto solo contando i gol nelle amichevoli, nelle partite commemorative e nel calcio dilettantistico.Le statistiche ufficiali riportano 575 gol in 838 presenze.\nNazionale.\nInizia la sua esperienza con la \"Verde-oro\" nel 1990 al Torneo di Tolone: il , anche grazie alle sue prestazioni, si classifica terzo, mentre il bomber si mette in mostra con 4 reti in 5 incontri.\nNella selezione maggiore del T\u00falio Maravilha conta complessivamente 15 presenze e 13 gol realizzati, delle quali 14 apparizioni e 10 marcature sono riconosciute come ufficiali; \u00e8 stato incluso nella lista dei convocati per la Copa Am\u00e9rica 1995, durante la quale segn\u00f2 un famoso gol viziato da un tocco di mano all' e sbagli\u00f2 il rigore decisivo nella finale contro l'."}
{"id": "1834047", "revid": "131358", "url": "https://it.wikipedia.org/wiki?curid=1834047", "title": "T\u00falio Humberto Pereira Costa", "text": ""}
{"id": "1834048", "revid": "880789", "url": "https://it.wikipedia.org/wiki?curid=1834048", "title": "Ahkal Mo' Naahb II", "text": ""}
{"id": "1834050", "revid": "287204", "url": "https://it.wikipedia.org/wiki?curid=1834050", "title": "Lello Splendor", "text": ""}
{"id": "1834055", "revid": "838137", "url": "https://it.wikipedia.org/wiki?curid=1834055", "title": "Albina Osipowich", "text": "Specializzata nello stile libero ha vinto la medaglia d'oro nei 100\u00a0m e nella staffetta 4x100\u00a0m sl alle olimpiadi di Amsterdam 1928.\n\u00c8 diventata una dei Membri dell'International Swimming Hall of Fame.\n\u00c8 stata primatista mondiale dei 100\u00a0m sl e della staffetta 4x100\u00a0m sl."}
{"id": "1834056", "revid": "599013", "url": "https://it.wikipedia.org/wiki?curid=1834056", "title": "Annibale Brasola", "text": "Professionista dal 1947 al 1955, vinse tre tappe al Giro d'Italia e il Giro del Lazio.\nCarriera.\nDa dilettante vinse la Astico-Brenta nel 1945 e La Popolarissima nel 1945 e 1946. Da professionista corse per la Wilier Triestina, la Lygie, l'Atala, la Bottecchia, la Benotto e la Torpado, distinguendosi come velocista ed aggiudicandosi tre tappe al Giro d'Italia tra il 1950 ed il 1954 e il Giro del Lazio nel 1949.\nAnche il fratello Elio fu ciclista professionista."}
{"id": "1834058", "revid": "2120780", "url": "https://it.wikipedia.org/wiki?curid=1834058", "title": "Museo archeologico nazionale G. Carettoni di Cassino", "text": "Il Museo archeologico nazionale Gianfilippo Carettoni di Cassino \u00e8 situato lungo la ss. 149 che dal centro urbano conduce a Montecassino. L'edificio \u00e8 stato costruito a ridosso delle mura dell'antica \"Casinum\", centro di remota origine, e dell'area archeologica, in posizione sovrastante l'anfiteatro e presso la cosiddetta Porta Campana, venuta alla luce solo successivamente alla realizzazione del museo stesso.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Lazio, nel dicembre 2019 divenuto Direzione regionale Musei.\nStoria.\nLa prima pietra per la costruzione della struttura che accoglie il museo archeologico \u00e8 stata posta il 15 marzo del 1966 in occasione del diciottesimo anniversario della distruzione di Cassino avvenuta durante la seconda guerra mondiale.\nI lavori di edificazione subirono notevoli ritardi e furono ultimati solo verso la fine degli anni settanta, l'inaugurazione del museo \u00e8 avvenuta nel 1979.\nIl 2003 \u00e8 un anno importante: il 12 dicembre il museo viene intitolato a Gianfilippo Carettoni, archeologo al quale si devono importanti e fondamentali studi su \"Casinum\", oltre a quelli realizzati alla fine del 700 da Don Flavio Della Marra e all'inizio del 900 da Luigi Pigorini.\nGianfilippo Carettoni ha legato il suo nome alla riscoperta e valorizzazione del teatro romano di Cassino: gli scavi da lui effettuati e gli studi pubblicati ne fanno un benemerito per la citt\u00e0 laziale.\nDal 2021 \u00e8 direttore del Museo Archeologico Nazionale \"G. Carettoni\" e dell'Area Archeologica di Casinum, Marco Musmeci .\nStruttura del museo.\nIl museo si sviluppa su una superficie di 500 m\u00b2 organizzata in tre sale e un lapidarium al piano inferiore. Gi\u00e0 nel giardino \u00e8 esposta una raccolta di frammenti architettonici, per lo pi\u00f9 pertinenti a sepolcri, e di epigrafi.\nIngresso.\nAll'entrata osserviamo materiali lapidei e reperti di epoca preistorica e risalenti alla protostoria.\nPer i primi abbiamo un'ara in calcare con epigrafe dedicatoria proveniente e un fusto liscio di colonna in marmo policromo dal teatro di Cassino ascrivibile all'et\u00e0 augustea.\nVetrina a banco.\nMostra vasetti miniaturistici con datazione che va dal IX al VII secolo a. C., rinvenuti ad Aquino, a Villa S. Lucia-S. Scolastica e a Pietra Panetta.\nDa Cassino, presso la Localit\u00e0 Folcara, proviene un frammento di molare d'elefante, databile al paleolitico.\nPrima sala (ottagona).\nLa sala contiene materiale risalente alla preistoria e alla protostoria, oltre ai reperti di epoca romana provenienti dalla necropoli di Campo di Porro, e la statua dell'eroe, anch'essa di epoca romana.\nAi due lati dell'entrata troviamo una colonnina marmorea scanalata e un fusto di colonnina in marmo bigio.\nPrima vetrina.\nPresenta i rinvenimenti provenienti dalla necropoli di Campo di Porro. La necropoli \u00e8 stata individuata in localit\u00e0 Campo di Porro, a pochi chilometri dalle mura di \"Casinum\". L'area sepolcrale \u00e8 di et\u00e0 romana, collocabile dal I al II secolo a. C.\nPrimo Ripiano: bronzo (monete; un ardiglione; chiodi; una pinzetta; un anello; aghi; una campanella, forse pendaglio; una lastrina); ferro (un coltello; chiodi; diversi elementi e strumenti); ceramica (un frammento; balsamari; una fuseruola); argento (una moneta); osso (uno spillone); vetro (balsamari); una gemma incisa con volto di Ercole; una castone di anello; brocchette in impasto.\nSecondo Ripiano: un'anfora frammentaria; diverse olle in impasto; coperchi di olla; una ciotola in terra sigillata italica; una coppa.\nTerzo Ripiano: sono esposti due scheletri di fanciullo rinvenuti nella tomba 9, entrambi collocabili al II-III secolo d. C.\nSeconda vetrina.\nContiene i rinvenimenti dal sepolcreto di \"Casinum\": necropoli volsca dell'et\u00e0 del ferro che sar\u00e0 poi utilizzata anche dai romani, individuata da Gianfilippo Carettoni in una zona relativamente pianeggiante situata a ridosso dell'area archeologica. Sono state recuperate sedici sepolture di cui cinque sono femminili, sette maschili, una di infante, le altre non sono definibili per la scarsezza del materiale. I resti dei corredi funerari rinvenuti permettono di datare il sepolcreto a un periodo compreso tra la fine dell'VIII e il VI secolo a. C. La vetrina contiene poi rinvenimenti da luoghi vicini a Cassino: Villa S. Lucia-S. Scolastica, S. Vittore del Lazio-Colle Radicosa, Aquino, S. Biagio Saracinisco-Ominimorti. Tali resti appartengono alle et\u00e0 della preistoria e della protostoria.\nPrimo Ripiano: espone i corredi funerari delle tombe 1-2-3-4-5, sono fibule in bronzo; vaghi (perle) a forma di goccia in ambra; una borchietta (ornamento di velo o abito) in bronzo; lame di ferro; armille in bronzo; anelli in bronzo; un raschiatoio in selce; resti di vaso in impasto. \u00c8 presentata anche un'anfora in impasto con decorazione incisa, proveniente da Villa S. Lucia-S. Scolastica.\nSecondo Ripiano: contiene i corredi delle tombe 6 e 7 del sepolcreto di \"Casinum\". Abbiamo: bronzo (fibule; armille; elementi di cintura; pendagli a bulla circolare; pendagli ad ancora; una catenella di anellini concatenati tra loro; una punta di lancia e un anellino); pendagli a bulla romboidale in ferro; vaghi di collana in pasta vitrea e vaghi di collana in ambra; una lama frammentaria di un coltello; una tazza carenata.\nTerzo Ripiano: contiene reperti rinvenuti a S. Vittore del Lazio-Colle Radicosa (materiale d'abitato dell'et\u00e0 del ferro, IX-VIII secolo a. C.); Aquino (industria litica, Paleolitico Superiore); Villa S. Lucia-S. Scolastica (frammenti di bacile bronzeo, VII secolo a. C.; lama di ossidiana, et\u00e0 neolitica; materiale d'abitato dell'et\u00e0 del ferro, IX-VIII secolo a. C.; industria litica, Paleolitico Superiore e Paleolitico Medio); S. Biagio Saracinisco-Ominimorti (materiale d'abitato dell'et\u00e0 del ferro, IX-VIII secolo a. C.).\nVetrina a banco.\nEsibisce il calco del \"Lapis Satricanus\". Osserviamo, poi, la cosiddetta \"Arma Samnitium\", che appartiene al corredo dei metalli, recuperata a S. Biagio Saracinisco. Si tratta di una spada con fodero saldati insieme ad elementi di giavellotto di datazione ascrivibile al IV-III secolo a. C.\nTerza vetrina.\nPresenta i resti rinvenuti presso il sepolcreto di \"Casinum\".\nPrimo Ripiano: espone i resti dei corredi delle tombe 8-9-10-11, con fibule; fermatrecce; una brocchetta; elementi in bronzo; tazze con impasto bruno; una scodella; pendagli d'ambra; vaghi di pasta vitrea; una catenella; un'olla in impasto rossastro; frammenti di vaso in impasto.\nSecondo Ripiano: contiene i reperti dai corredi delle tombe 12-13-14-16 con fibule in bronzo; un elemento bronzeo, forse pendaglio; resti di scheletro; una lama di coltello in ferro; una scodella monoansata; un anello e due spirali in bronzo; un elemento di fibbia di cinturone; un'ascia in ferro; un'anforetta in impasto bruno scuro; frammenti di tazza; un piccolo pendaglio in osso.\nTerzo Ripiano: contiene i resti del corredo della tomba 15, con schegge di selci; un'ascia in ferro; una corta spada in ferro; piccoli anelli; un pendaglio in bronzo; fibule.\nQuarta vetrina.\nPrimo Ripiano: espone il materiale proveniente da S. Biagio Saracinisco-Ominimorti, risalente ad un periodo di V-IV secolo a. C., con metalli (un cinturone sannita in bronzo; punte a giavellotto in ferro); reperti ceramici; una scodella; una coppa con piede. Osserviamo poi un rinvenimento proveniente dalla stipe di \"M\u00e8fete\" di \"Aquinum\", tale stipe \u00e8 una delle tante dedicata a questa divinit\u00e0 italica, legata alla presenza di acque terapeutiche, diffuse nell'Italia centro-meridionale. L'oggetto in questione \u00e8 un frammento del labbro di un vaso di marmo con iscrizione destrorsa in lingua osca a \"Iunoni Puplunai\", Giunone Pupluma, databile al III secolo a. C.\nSecondo Ripiano: espone materiale proveniente dalla necropoli volsca di \"Satricum\", con olle; un \"kantharos\"; anforette; scodelle a vernice nera; coppette; brocchette; un \"kylik\" a vernice nera; un \"pelike\" a vernice nera; una tazza a vernice nera.\nTerzo Ripiano: mostra materiale sporadico dal sepolcreto di \"Casinum\", con vasi e frammenti di vasi; diverso materiale bronzeo (una fibula, una punta di lancia, anelli, frammenti); schegge silicee; un'anforetta.\nStatua dell'eroe.\nLa statua \u00e8 stata rinvenuta da Gianfilippo Carettoni durante gli scavi del teatro nel 1936, all'interno del pozzo grande della scena. Nel 1938 l'eccezionale reperto venne portato al Museo Archeologico Nazionale di Napoli. Nel 2002 il calco dell'eroe \u00e8 stato esposto presso il nostro Museo Archeologico e solo nell'aprile 2013 l'originale \u00e8 rientrato a Cassino, in occasione dei Campionati Nazionali Universitari.\nLa statua \u00e8 databile alla fine della Repubblica romana, alla seconda met\u00e0 del I secolo a.C.\n\u00c8 in marmo pentelico, al momento dello scavo solo il torso era in ottimo stato, mentre gli altri frammenti furono trovati ad una certa distanza da esso sparsi all'interno e all'esterno della scena.\nDopo la ricomposizione l'immagine rappresenta un uomo in nudit\u00e0 eroica in atteggiamento di riposo e distacco dall'impresa appena compiuta. L'atteggiamento \u00e8 quello di un uomo nel pieno della sua virilit\u00e0, dai tratti energici e risoluti evidenziati dalle profonde rughe, dagli occhi incassati nelle orbite e dalla bocca dal taglio fermo. La tipologia del volto, dalla fisionomia fortemente personalizzata, \u00e8 ottenuta con un modellato che si distingue da quello del corpo, pi\u00f9 morbido e sfumato, per i tratti decisi della caratterizzazione di ogni particolare della testa. L'intenzione di creare un ritratto personalizzato su di un corpo atletico di derivazione greca riporta al gusto neoattico tipico della fine della Repubblica romana, periodo in cui numerosi esempi attestano il ricorso a modelli derivati dalle opere degli artisti greci. Probabilmente, nel caso dell'eroe, si tratta di un membro della famiglia della gens Ummidia che annovera importanti personaggi quali Gaio Ummidio Durmio Quadrato e sua figlia Ummidia Quadratilla.\nSeconda sala.\nSono esposti i materiali architettonici, scultorei e ceramici provenienti dall'area archeologica di Cassino, in pi\u00f9 i reperti dalla necropoli di \"Casinum\" e dalla necropoli di \"Aquinum\".\nLetto funerario dalla necropoli di \"Aquinum\".\nLa sala offre reperti dei corredi e il letto in osso provenienti dalla necropoli di \"Aquinum\".\nDalla necropoli \u00e8 emerso un consistente corredo e nella vetrina a banco \u00e8 esposta una parte di questi materiali. Questi oggetti consentono di datare l'inizio della necropoli tra la fine del III e l'inizio del II secolo a. C., con una frequentazione ininterrotta fino all'inizio del I secolo a. C.\nTra i rinvenimenti dalla necropoli c'\u00e8 un letto in osso, che \u00e8 stato scoperto sul lato di fondo della tomba 6 insieme ad altri elementi, \u00e8 stata, infatti, ipotizzata la presenza di una cassettina con decorazioni in osso e metallo e, forse, un piccolo sgabello, sempre in osso, di cui sono stati trovati dei resti.\nIl letto funerario, composto da 4 \"fulcra\", 2 sponde ricavate sui lati lunghi del manufatto e le gambe, risulta completo nella sua ricostruzione.\nNotiamo una struttura slanciata e una decorazione ad altorilievo dei cilindri delle gambe e bassorilievo dei \"fulcra\".\nLe gambe erano costituite da una struttura lignea con anima in ferro e decorata da elementi in osso modulari; la parte figurativa in altorilievo propone sul lato estremo figure femminili alate, sul lato interno erme con teste femminili e/o di putti.\nI \"fulcra\" erano rivestiti sulle due facce laterali da lastrine sagomate e decorate in bassorilievo, nel \"culmen\" teste di cigno che portano nel becco un fagotto, nel campo centrale centauri accovacciati con pisside in una mano, nei medaglioni teste maschili di profilo.\nLe sponde erano decorate da elementi convessi, ricorrenti al centro, e da cornici laterali.\nIl letto era probabilmente ricoperto da una lamina d'oro (tracce di doratura e foglie sulla capigliatura, panneggi delle vesti e ala).\nTerza sala.\nVi sono raccolti materiali architettonici, scultorei, epigrafici e ceramici provenienti dal teatro e dall'area archeologica di Cassino, oltre che da localit\u00e0 vicine.\nMateriali disposti sul tavolo centrale.\nSono esposti rinvenimenti provenienti dal teatro, databili all'et\u00e0 augustea: un frammento di torso in marmo bigio pertinente ad una statuetta rappresentante un cavallo nell'atto di impennarsi; un frammento di lastra marmorea in marmo bianco decorato a motivi floreali; frammenti di statua in marmo bianco; una base triangolare di candelabro in marmo pentelico (su ognuno dei lati c'\u00e8 un oggetto dionisiaco); un frammento di fusto liscio di colonna in alabastro listato. \nDa provenienza ignota e databili tra il I e il II secolo a. C. vi sono una porzione di rilievo funerario in marmo bianco, rappresentante il busto di due defunti. \nDall'area archeologica proviene una statua femminile con chitone in marmo bianco del II secolo d. C.\nGriglia.\nEspone iscrizioni e reperti lapidei in marmo provenienti dal teatro e da zone limitrofe, databili dal II secolo a. C. al III secolo d. C.\nPrima vetrina.\nPrimo ripiano: mostra esemplari di testine marmoree e un frammento di mano scoperti nel teatro, sono databili tra la fine del I secolo a. C. e il II secolo d. C.\nSecondo ripiano: espone ceramiche provenienti dall'area archeologica. Abbiamo coppe, piatti e coperchi in ceramica a vernice nera databili tra il IV e il II secolo a. C. Seguono alcuni frammenti del III-II secolo a. C. Infine osserviamo alcuni esemplari di coppe e tazze in ceramica sigillata italica, in terra sigillata tardo italica e terra sigillata chiara africana, databili tra il I e il VII secolo d. C.\nTerzo ripiano: espone anfore e frammenti di anfore rinvenuti in area archeologica e databili tra il III secolo a. C. e il II secolo d. C.\nVaso con segni zodiacali.\nSi tratta di un manufatto in marmo bianco, proveniente da \"Aquinum\" e databile al II secolo d. C. Le pareti sono lisce, la fascia centrale \u00e8 decorata con la raffigurazione dei segni dello zodiaco, nella sequenza canonica, tuttavia non \u00e8 rappresentato il segno dei pesci. I segni zodiacali sono di dimensioni differenti e posti a distanze diverse l'uno dall'altro.\nSeconda vetrina.\nPrimo ripiano: mostra ceramica da mensa e da fuoco di uso quotidiano, gli esemplari provengono dall'area archeologica e sono databili tra il III secolo a. C. e il V secolo d. C. (un tegame; coppe; un frammento di bacino; boccalini e brocche per liquori; coperchi per pentole; balsamari usati per contenere profumi; frammenti di anfore, anse e frammenti di anse; fuseruole; fittili interpretati come lucerne, candelieri o tappi di anfore).\nSecondo ripiano: espone materiali provenienti dal sepolcreto di Cassino e dal Ninfeo Ponari, databili tra il III secolo a. C. e il II secolo d. C., con antefisse fittili e frammenti di antefissa; lastre fittili e frammenti di lastre fittili e in marmo rosso; un gocciolatoio; una maschera fittile; pesi da telaio; frammenti di pavimento e mosaico; frammenti di un mattone e di decorazione marmorea; un corno in bronzo con tracce di lamina in oro pertinente ad una statua; un frammento di alabastro; un piccolo animale in terracotta; testine; una mascherina.\nTerzo ripiano: sempre dal sepolcreto di Cassino e dall'area archeologica abbiamo fistulae acquarie fittili e plumbee, un frammento di tubatura fittile, mattoncini circolari per \"suspensurae\".\nLapidarium.\nDurante i lavori di costruzione del museo sono stati individuati resti di strutture murarie e ambienti che testimoniano una storia edilizia plurisecolare dell'area. Ad una prima fase, inquadrabile in et\u00e0 repubblicana, appartengono alcuni tratti di mura in \"opus quadratum\" di calcare travertinoso. Ad una seconda fase, riconducibile forse all'et\u00e0 tardo-repubblicana, appartengono le strutture in \"opus caementicium\".\nIl \"Lapidarium\" \u00e8 costituito da due ambienti nei quali sono esposti materiali lapidei molti dei quali contengono testi epigrafici. Si tratta per lo pi\u00f9 di iscrizioni dedicatorie che menzionano nomi e cognomi di famiglie rinomate durante la repubblica e l'Impero romano.\nArea archeologica.\nL'area comprende i resti dell'antica \"Casinum\": il popolamento della citt\u00e0 comincia in epoca preistorica ma abbiamo tracce precise soltanto a partire dalla protostoria. \"Casinum\" risulta essere popolata prima dai volsci, poi dai sanniti, e passa sotto il dominio romano a partire dal III secolo a. C.\nL'area prevede un percorso attraverso il quale si osservano le mura megalitiche, la Porta Campana, le sostruzioni, l'anfiteatro, il cosiddetto mausoleo di Ummidia Quadratilla, il teatro, il ninfeo, passando per pi\u00f9 tratti su strada basolata.\nMura megalitiche.\nLe mura megalitiche sono costruzioni avvolte in un affascinante alone di mistero e \"Casinum\" ne possiede tre diverse cinte: le prime due muraglie sono identificabili come costruzioni preromane e databili al V-IV secolo a. C., il terzo anello \u00e8 sicuramente pi\u00f9 tardo.\nUn ampio circuito murario racchiude l'antica citt\u00e0 romana, si tratta di poderose mura in opera poligonale con un percorso di circa 4,5\u00a0km. La cinta abbracciava un'area pi\u00f9 vasta di quella effettivamente urbanizzata, andando a raggiungere la cima di Montecassino e lo sperone roccioso di Rocca Janula. \nUn'altra cinta di mura in opera poligonale circonda Montecassino, essa \u00e8 raccordata, come gi\u00e0 esposto, al circuito della citt\u00e0. \nAll'interno del circuito dell'acropoli sono visibili i resti di un terzo anello, che si trova al di sotto dell'abbazia, anch'esso in opera poligonale, con funzione di sostruzione degli edifici preesistenti.\nPorte di accesso, strada basolata e sostruzioni.\nL'ingresso alla citt\u00e0 era assicurato da almeno due porte: provenendo da Roma si entrava nell'abitato attraverso la cosiddetta Porta Romana, che si apriva sul lato sud-ovest della cinta muraria in opera poligonale e, dopo aver attraversato longitudinalmente l'abitato, se ne usciva attraverso la cosiddetta Porta Campana, che si trovava sul lato nord-est. Di Porta Romana non resta traccia, cosa che invece abbiamo per la Porta Campana.\nLa strada basolata era in calcare bianco, classificata come via Latina Nuova, proseguiva all'interno della citt\u00e0 e usciva dalla porta Campana. Un tracciato esterno alle mura si collegava alla precedente, il lastricato \u00e8 perfettamente conservato ed \u00e8 delimitato ai lati da un basso marciapiede, i visibili solchi lasciati dalle ruote dei carri attestano un'intensa e prolungata frequentazione di questo accesso alla citt\u00e0.\nLa strada lastricata extraurbana costeggia brevi tronconi delle mura e due grosse sostruzioni di terrazzamento al pendio. La prima sostruzione, molto restaurata, presenta una fronte lunga pi\u00f9 di 15 m, con 14 nicchie e due bracci ortogonali che si interrano progressivamente nel pendio. Proseguendo lungo la strada si incontra la seconda imponente sostruzione, lunga 33,45 m. Anche questa \u00e8 articolata in tre bracci: alle spalle di quello frontale c'\u00e8 la solita sequenza di nicchie di scarico.\nAnfiteatro.\nL'anfiteatro \u00e8 situato all'esterno dell'area urbana di \"Casinum\", a ridosso delle mura poligonali. La scelta di questa posizione \u00e8 dovuta, forse, all'assenza di altre aree edificabili all'interno della citt\u00e0 o forse perch\u00e9 costruito in un terreno di propriet\u00e0 della probabile finanziatrice dell'opera: la matrona Ummidia Quadratilla. Tale posizione, comunque, consentiva sia agli abitanti di \"Casinum\" sia alla popolazione del contado una piena e comoda fruibilit\u00e0 del monumento. L'anfiteatro venne costruito vicino alla necropoli di \"Casinum\", nell'area dell'anfiteatro c'era, con tutta probabilit\u00e0, un'appendice della suddetta necropoli che dovette essere eliminata proprio per la costruzione dell'edificio, forse per una scelta di natura politica.\nL'edificio ospitava circa 4000-4200 spettatori per un totale di 12 gradinate.\nLa costruzione dell'anfiteatro sarebbe da collocare in un periodo precedente a quello riferibile a Ummidia Quadratilla, e ascrivibile alla tarda et\u00e0 augustea o comunque all'et\u00e0 giulio-claudia.\nL'anfiteatro ha una pianta ellittica, nel suo asse maggiore misura m 85, nel suo asse minore m 69, nel punto di massima altezza raggiunge i m 18, \u00e8 realizzato in \"opus reticulatum\".\nIl muro perimetrale, oltre che dai fornici, \u00e8 interrotto nella sua linearit\u00e0 da una sequenza di blocchi parallelepipedi che servivano da appoggio ai pali di sostegno del \"velarium\".\nAlla sommit\u00e0 delle gradinate nella parte nord ovest, sull'asse minore dell'ellissi, ci sono tre piccoli ambienti a pianta rettangolare, tre palchi. Quello centrale \u00e8 il \"tribunal\": una sorta di piccolo vano coperto a uso per le autorit\u00e0.\nMausoleo di Ummidia Quadratilla.\nL'edificio noto come mausoleo di Ummidia Quadratilla \u00e8 stato concepito in epoca romana alla met\u00e0 del I secolo d. C. come mausoleo monumentale. Alla fine dell'XI secolo venne trasformato in chiesa dedicata a S. Nicola da Teodebaldo. Caduto in successivo abbandono, venne nuovamente ristrutturato per volere dell'abate Diodato alla fine del XVII secolo e dedicato al Crocifisso. I restauri seguenti hanno riportato alla luce le strutture del mausoleo, pesantemente danneggiato dai bombardamenti del secondo conflitto mondiale, azzerando quasi completamente le fasi medievali e tardo seicentesche della chiesa.\nL'edificio si trova all'interno dell'area urbana di \"Casinum\", immediatamente a ridosso della linea delle mura, appena a valle del teatro.\nLa tomba \u00e8 realizzata con una struttura in \"opus quadratum\" che \u00e8 probabilmente contemporanea alla fodera esterna in \"opus latericium\" e opera mista caratterizzata da specchiature in reticolato di calcare fra ricorsi in mattoni.\nUmmidia Quadratilla Asconia Secunda apparteneva alla famiglia degli Ummidi Quadrati ed era figlia di Gaio Ummidio Durmio Quadrato.\nLa tomba di Ummidia Quadratilla \u00e8 organizzata su due livelli. Quello superiore, corrispondente al podio, \u00e8 quasi scomparso del tutto, ne resta solo il tamburo (architettura) ottagonale in blocchi lapidei. Il livello inferiore corrisponde alla cella vera e propria, parzialmente ipogea, realizzata in opera quadrata di blocchi di calcare.\nTeatro.\nIl teatro romano, noto fin dal XVIII secolo, venne scavato da Gianfilippo Carettoni a nome della Soprintendenza della Antichit\u00e0 della Campania rappresentata dal professore Amedeo Maiuri.\nIl teatro sub\u00ec diverse distruzioni per i bombardamenti che colpirono Cassino durante la seconda guerra mondiale, e dopo la guerra fu anche depredato.\nNel 1956 \u00e8 iniziata la prima vera operazione di restauro, per mano dell'architetto Giulio Jacopi della Soprintendenza di Napoli, tale lavoro ha riguardato le strutture fuori terra sia nell'area della scena e nel coronamento, sia nelle sostruzioni della cavea e della gradinate, le quali vennero completamente ricostruite in stile.\nSuccessivamente, \u00e8 stata realizzata una grande operazione di recupero del monumento, sono stati attuati espropri e abbattimenti delle costruzioni interessate, \u00e8 stato costruito un parcheggio.\nNel biennio 2000/2001 ci sono stati nuovi interventi di restauro e scavi diretti dall'architetto Silvano Tanzilli, lavori che hanno interessato l'area dei portici post scaenam e la parte terminale est che concludeva il commesso teatrale, a ridosso della strada basolata.\nLe caratteristiche tecniche collocano la sua datazione in et\u00e0 augustea.\nLa cavea era divisa da uno stretto passaggio/corridoio (\"praecinctio\") in due settori distinti (\"moeniana\"), superiore (\"summa cavea\") e inferiore (\"ima cavea\"). I gradini erano divisi, attraverso strette scale, a loro volta in 4 sezioni (\"cunei)\", intagliate nei blocchi. Il meniano superiore era coronato da una galleria semi-anulare voltata (\"crypta\"), oggi in gran parte perduta.\nLa scena ha una pianta rettangolare, nel muro di fondo (\"frons scaenae\"), ancora parzialmente conservato, si aprivano le classiche tre porte attraverso le quali entravano ed uscivano gli attori nel teatro antico: la \"regia\" al centro e le \"hospitalia\" ai lati. \nLa parte posteriore della scena era caratterizzata dalla fronte continua del muro con paramento in \"opus reticulatum\" e dalle brevi rampe di accesso alle tre porte inquadrate da semicolonne di calcare.\nDagli ultimi scavi sul teatro \u00e8 emerso che esisteva sui tre lati della piazza retrostante la scena un portico a doppia campata, mentre sul lato ovest, a ridosso della scena, un portico ad una sola campata con pilastri e colonne, del quale si conservano lo stilobate e la canaletta esterna (visibile anche sul lato sud).\nNinfeo Ponari.\nIl Ninfeo Ponari si trova nella zona mediana dell'antica \"Casinum\", sulla fascia longitudinale a monte del sistema urbanistico dell'antica citt\u00e0 e ne occupa uno dei quadranti settentrionali. In questa zona, caratterizzata da una certa pendenza, trovavano collocazione le principali \"domus\" della citt\u00e0 romana.\nL'edificio \u00e8 databile al I secolo a. C., ma le decorazioni arrivano fino al II secolo d. C.\nIl ninfeo risulta semi-incassato nel terreno e coperto da una volta a botte a sesto ribassato, presenta una pianta rettangolare, chiuso su tre lati e completamente aperto su quello frontale. Le tre pareti sono movimentate dalla presenza di nove nicchie (tre per ogni parete) a pianta rettangolare e copertura piana.\nL'edificio si apriva con una sorta di stretto atrio, da intendere come parte integrante dell'edificio stesso. Tale atrio \u00e8 a pianta quasi quadrata, delimitato da pareti laterali scandite verticalmente in facciata da lesene, completamente scoperto e arricchito, al centro, da una piccola vasca a pianta quadrata.\nIl pavimento \u00e8 decorato con un mosaico a scaglie marmoree (\"scutulatum\").\nLe pareti del ninfeo rivelano tracce dell'esistenza di due fasi decorative. La prima fase decorativa \u00e8 detta a \u201cmosaico rustico\u201d, realizzata con tesserine di blu egiziano, frammentini di calcare, forme di vetro policromo e conchiglie di vario tipo (tellina, \"cardium\", \"murex brandaris\", ecc.). La seconda fase decorativa parietale \u00e8 pi\u00f9 tarda, testimonia una ristrutturazione del complesso in et\u00e0 imperiale e consiste in una decorazione a intonaco dipinto.\nInteressante \u00e8 osservare gli ornamenti dell'atrio che precede il ninfeo, le pareti hanno la stessa successione delle due fasi descritte precedentemente.\nLa pavimentazione dell'avancorpo, in mosaico monocromatico, \u00e8 assai lontana dalla raffinatezza di quella dello spazio interno. Lo spazio centrale dell'ambiente \u00e8 occupato da una vasca di compluvio foderata in marmo bianco venato, fiancheggiata sui lati lunghi da lastre di marmi mischi probabilmente di reimpiego e dalla disposizione irregolare. Il resto dello spazio \u00e8 pavimentato in mosaico bianco a tessere medio-grandi in calcare."}
{"id": "1834059", "revid": "599013", "url": "https://it.wikipedia.org/wiki?curid=1834059", "title": "Marciano Vink", "text": "Carriera.\nClub.\nVink inizi\u00f2 la carriera professionistica nel 1988, a 18 anni, giocando per l'Ajax. Con i \"Lancieri\" esord\u00ec nelle coppe europee il 5 ottobre 1988 contro lo Sporting Lisbona (1-2, gara di ritorno dei trentaduesimi di finale della Coppa UEFA 1988-1989). Con l'Ajax ha vinto una Eredivisie, una KNVB beker, una Johan Cruijff Schaal e una Coppa UEFA.\nNel 1993 si trasfer\u00ec tramite Mino Raiola in Italia al Genoa per 9,5 miliardi di lire, con cui disput\u00f2 13 partite in Serie A, realizzando 2 gol, di cui uno nel derby contro la Sampdoria al termine di una incredibile azione personale partita dalla propria met\u00e0 campo e conclusa con un tiro a fil di palo dopo aver superato quattro avversari. A fine stagione, con il Genoa classificatosi undicesimo, torn\u00f2 nei Paesi Bassi per giocare con il PSV Eindhoven. Nelle cinque stagioni trascorse ad Eindhoven gioc\u00f2 poco Pass\u00f2 il resto della stagione e anche la seguente tentando di recuperare e nel 1999 il PSV decise di non rinnovargli il contratto.\nVink decise quindi di provare a rilanciarsi nell'ADO Den Haag. Nel 2001, dopo un anno di inattivit\u00e0, disput\u00f2 un'altra stagione con i sudafricani nell'Ajax Cape Town e si ritir\u00f2 definitivamente nel 2002.\nNazionale.\nVink collezion\u00f2 2 presenze con la Nazionale olandese nel 1991 in occasione delle qualificazioni per Euro '92 contro Malta e Finlandia."}
{"id": "1834062", "revid": "648716", "url": "https://it.wikipedia.org/wiki?curid=1834062", "title": "K'an B'alam I", "text": "Biografia.\nPrese il trono l'8 aprile 572 all'et\u00e0 di 47 anni e lo tenne fino alla morte. Era probabilmente il fratello minore del suo predecessore, Ahkal Mo' Naahb II, e il figlio di K'an Joy Chitam I. Fu il primo sovrano della dinastia a usare il titolo di \"K'inich\" (\u00abradioso\u00bb)."}
{"id": "1834064", "revid": "1516566", "url": "https://it.wikipedia.org/wiki?curid=1834064", "title": "Rete (araldica)", "text": "In araldica il termine rete indica una figura che copre tutto il campo con fili di smalto diverso, generalmente annodati nei punti di incrocio. I fili sono di norma disposti in banda e sbarra, generando quindi una figura che ricorda il losangato; talora si trovano anche reti disposte secondo la fascia e il palo, disposizione da blasonare.\nTaluni usano anche il termine \"reticolato\"."}
{"id": "1834065", "revid": "242434", "url": "https://it.wikipedia.org/wiki?curid=1834065", "title": "Reticolato (araldica)", "text": ""}
{"id": "1834067", "revid": "1543377", "url": "https://it.wikipedia.org/wiki?curid=1834067", "title": "Yohl Ik'nal", "text": "Biografia.\nDiscendente di K'uk' B'ahlam I e nonna (o bisnonna) di K'inich Janaab' Pakal, fu la prima donna sovrana di Palenque. Durante il suo regno sub\u00ec una pesante sconfitta militare contro la citt\u00e0 di Calakmul."}
{"id": "1834072", "revid": "173219", "url": "https://it.wikipedia.org/wiki?curid=1834072", "title": "Federico d'Assia-Eschwege", "text": "Biografia.\nOttavo figlio del Langravio Maurizio d'Assia-Kassel, ricevette subito il Langraviato d'Assia-Eschwege per volere del padre.\nMaurizio mor\u00ec nel 1632 ad Eschwege. Nel corso della Guerra dei Trent'anni il castello e la citt\u00e0 di Eschwege vennero distrutte nella pasqua del 1637. Si ha ragione di credere che per\u00f2, effettivamente, Federico abbia preso residenza solo nel 1646 nei propri territori e che avesse vissuto gli anni precedenti a Stoccolma, in compagnia della moglie Eleonora Caterina, sorella del Re Carlo X di Svezia.\nFederico in questo periodo, se non altro, pot\u00e9 svolgere una carriera militare di rilievo nell'esercito svedese, dove raggiunse il grado di Maggiore Generale, anche se non sono riconosciute a lui delle note di particolare merito nel corso della Guerra dei Trent'anni. Egli fu comunque presente alle armi nel corso degli scontri tra Svezia e Polonia (1655-1661). Per questa sua attivit\u00e0 militare, fu raramente ad Eschwege. L'amministrazione del suo stato permise ai suoi tre fratelli di spadroneggiare sulla cancelleria del langraviato, fatto che gli procur\u00f2 non pochi problemi nel rapporto personale coi sudditi. Si riscatt\u00f2 per\u00f2 cooperando attivamente per la ricostruzione della citt\u00e0 di Eschweges dopo gli scontri, scegliendo anche la citt\u00e0 come luogo di nascita per i suoi eredi.\nMorte ed eredit\u00e0.\nFederico mor\u00ec il 24 settembre 1655 a Costian vicino a Pozna\u0144, Polonia, nel corso delle operazioni militari indette dal cognato Carlo X Gustavo di Svezia, durante la Seconda guerra del nord, assieme al fratello Ernesto d'Assia-Rheinfels. Dopo due anni di odissea, le sue spoglie vennero sepolte nella chiesa di parrocchiale di Eschwege. Il castello di Eschwege venne assegnato come residenza per la vedova, ma ella stessa prefer\u00ec ritirarsi in Svezia. Ella mor\u00ec nel 1692 e venne sepolta accanto al marito ad Eschwege.\nMatrimonio e figli.\nFederico spos\u00f2 l'8 settembre 1646 a Stoccolma Eleonora Caterina (1626-1692), figlia del Conte Palatino Giovanni Casimiro del Palatinato-Zweibr\u00fccken-Kleeburg (1589-1652) e sorella del Re Carlo X Gustavo di Svezia. La coppia ebbe i seguenti eredi:"}
{"id": "1834073", "revid": "880789", "url": "https://it.wikipedia.org/wiki?curid=1834073", "title": "Aj Ne' Yohl Mat", "text": "Biografia.\nAscese al trono nel 605, succedendo alla madre, Yohl Ik'nal, e mor\u00ec nel 612, avendo governato in un periodo di difficolt\u00e0 del regno."}
{"id": "1834076", "revid": "298055", "url": "https://it.wikipedia.org/wiki?curid=1834076", "title": "Mareth", "text": ""}
{"id": "1834089", "revid": "474175", "url": "https://it.wikipedia.org/wiki?curid=1834089", "title": "Valle della Restonica", "text": "La Valle della Restonica \u00e8 una valle francese situata nella Corsica settentrionale, a mille metri di altitudine. La valle, caratterizzata da profonde gole, ha inizio dalla citt\u00e0 di Corte e prende il nome dal torrente Restonica che la attraversa.\nSi trova all'interno del Parco naturale regionale della Corsica, e dal 1985 \u00e8 stata classificata come \"Gran sito nazionale\". \u00c8 meta di numerosi escursionisti, che attraversano i suoi sentieri per arrivare al Lago di Melo e al Lago di Capitello."}
{"id": "1834090", "revid": "254059", "url": "https://it.wikipedia.org/wiki?curid=1834090", "title": "Pacal I", "text": "La sua posizione dinastica non \u00e8 confermata, si pensa possa essere fratello di Aj Ne' Yohl Mat, non sembra abbia preso il potere con le proprie forze. Fu il padre di Sak K'uk', una delle rare regine regnanti della storia Maya. \nNon deve essere confuso col nipote Pacal II, pi\u00f9 conosciuto come K'inich Janaab' Pakal."}
{"id": "1834091", "revid": "79520", "url": "https://it.wikipedia.org/wiki?curid=1834091", "title": "Gole della Restonica", "text": ""}
{"id": "1834092", "revid": "1442080", "url": "https://it.wikipedia.org/wiki?curid=1834092", "title": "Martha Norelius", "text": "Biografia.\nMartha nasce a Stoccolma nel 1908. Suo padre era il nuotatore svedese Charles Norelius, che gareggi\u00f2 nei Giochi olimpici intermedi del 1906. Il padre fu il suo allenatore e inizi\u00f2 ad allenarla in tenera et\u00e0. La sua prima gara fu vinta a 11 anni nello 100 jard stile libero. \nSi qualific\u00f2 per le Olimpiadi del 1924 a soli 15 anni e part\u00ec per l'Europa con Helen Wainwright e Gertrude Ederle. Specializzata nello stile libero, vinse la medaglia d'oro nei 400\u00a0m sia alle olimpiadi di Parigi 1924 che ad Amsterdam 1928 con un record mondiale di 5'42\"8. In quest'ultima vinse anche l'oro nella staffetta 4x100\u00a0m sl.\nNorelius vinse 11 titoli individuali della Amateur Athletic Union (AAU) tra il 1925 e il 1929 e tra il 1925 e il 1928 stabil\u00ec 19 record mondiali e 30 record americani. \u00c8 stata primatista mondiale dei 200\u00a0m, 400\u00a0m, 800\u00a0m e 1500\u00a0m sl e della staffetta 4x100\u00a0m sl.\nIl 15 marzo 1930 spos\u00f2 Joe Wright da cui ebbe un figlio.\nRiconoscimenti.\n\u00c8 diventata una dei Membri dell'International Swimming Hall of Fame."}
{"id": "1834094", "revid": "125893988", "url": "https://it.wikipedia.org/wiki?curid=1834094", "title": "Salvatore Palombi", "text": "Biografia.\nDopo il diploma al Laboratorio di esercitazioni sceniche di Roma diretto da Gigi Proietti, prima di approdare in teatro, \u00e8 in alcuni spettacoli televisivi (tra cui Club '92) accanto a Proietti che lo stesso anno lo dirige nella messinscena de \"Il desiderio preso per la coda\" di Pablo Picasso. \nIn seguito lavora sempre in ruoli di spicco con alcuni tra i pi\u00f9 importanti registi teatrali italiani tra i quali Giancarlo Cobelli (in \"Troilo e Cressida\", \"Re Giovanni\" di William Shakespeare; \"Edoardo II\" di Christopher Marlowe; \"L'Illusion comique\" di Pierre Corneille; \"Un patriota per me\" di John Osborne), Luca Ronconi (in \"Amor nello specchio\" di Giovan Battista Andreini, protagonista maschile accanto a Mariangela Melato e Manuela Mandracchia), Gabriele Lavia (in \"Molto rumore per nulla\" di William Shakespeare, nel ruolo di Don Pedro).\nNel 2000 \u00e8 co-protagonista accanto a Raffaele Paganini e Chiara Noschese, nel musical della Compagnia della Rancia \"\"Dance!\" con la regia di Saverio Marconi.\nNel 2009, diretto da Clemente Pernarella, \u00e8 uno dei protagonisti di \"The crack-up\" spettacolo ispirato all'opera e alla biografia di Francis Scott Fitzgerald e Zelda Sayre Fitzgerald.\nIn teatro \u00e8 stato inoltre diretto da Massimo Belli (\"Inquietudine d'amore\" di Yukio Mishima), Giampiero Cicci\u00f2 (\"Gl'innamorati\" di Carlo Goldoni, \"La sposa di Messina\" di Friedrich Schiller), Ninni Bruschetta (\"Giulio Cesare\" di William Shakespeare), Gigi Dall'Aglio (\"Figlie d'Ismaele\" di Assia Djebar).\nNel 2011, diretto da Stefano Genovese, ha debuttato al Centro culturale Sejong di Seul in \"The Mission\"\" (il musical di Andrea e Ennio Morricone ispirato all'omonimo film del 1986 diretto da Roland Joff\u00e9 ed interpretato da Robert De Niro).\nNel 2012 \u00e8 nel nuovo cast di \"Perthus\", atto unico di Jean-Marie Besset, con la regia di Giampiero Cicci\u00f2.\nSempre nel 2012 \u00e8 Aram il protagonista del dramma in due atti di Richard Kalinosky \"La bestia sulla Luna\" con la regia di Michael Rodgers.\nNel 2013, diretto da Stefano Genovese interpreta Sam il personaggio principale del musical \"Ghost\" scritto da Bruce Joel Rubin (con la collaborazione di Dave Stewart e Glen Ballard per le liriche e le musiche) e tratto dall'omonimo film con Patrick Swayze. \nNel 2015 \u00e8 il protagonista de Il piccolo principe tratto dall'opera di Antoine de Saint-Exup\u00e9ry con la regia di Chiara Noschese che ha curato anche l'adattamento del testo.\nNel 2015 cortometraggio prodotto da Vanity Fair e Tendercapital \"Un'altra storia\" con Valeria Golino e Valeria Solarino, regia di Dario Piana.\nNel 2016 altri due cortometraggi: \"La disposizione del millimetro\", regia di Andrea Sestu e Matteo Brizzi con cui ha ricevuto una nomination come migliore attore al Bucharest Shortcut Cinefest e \"Brandelli\", regia di Emanuele Micari.\nIn teatro nell'ottobre del 2016 recita il ruolo di Deeley in \"Vecchi tempi\" di Harold Pinter, diretto per la seconda volta da Michael Rodgers.\nNel 2017 \u00e8 protagonista di varie produzioni cinematografiche tra le quali: \"Dall'ombra\", cortometraggio con la regia di Andrea Sestu; \"Blood bags\", film horror per la regia Emiliano Ranzani e \"Non si pu\u00f2 morire ballando\" diretto da Andrea Castoldi.\nNel 2019 \u00e8 il protagonista del musical \"A Chorus Line\" di Michael Bennett, produzione della Stage entertainment con la regia di Chiara Noschese, nel ruolo del regista-coreografo Zach.\nSempre nel 2019 esce nelle sale il film di Andrea Castoldi \"Non si pu\u00f2 morire ballando\" dove \u00e8 il protagonista maschile. \nHa inoltre preso parte come protagonista a numerosi spot pubblicitari per MSC Crociere, Samsung, Honda, Simmenthal, Sky Italia, Samsonite, Royal Dutch Shell, SuperEnalotto, ACER, De Longhi, Eurobet, Listerine, Fastweb, Bel air.\nIn televisione ha preso parte alle fiction \"Colpi di sole\", \"La squadra\", \"Camici bianchi, Fosca Innocenti.\""}
{"id": "1834095", "revid": "144796", "url": "https://it.wikipedia.org/wiki?curid=1834095", "title": "Carlo Augusto di Waldeck-Pyrmont", "text": ""}
{"id": "1834096", "revid": "1910023", "url": "https://it.wikipedia.org/wiki?curid=1834096", "title": "Rapa (araldica)", "text": "In araldica la rapa \u00e8 utilizzata di frequente come arma parlante. Simboleggia \"beneficenza\"."}
{"id": "1834098", "revid": "106908", "url": "https://it.wikipedia.org/wiki?curid=1834098", "title": "Astrua", "text": ""}
{"id": "1834099", "revid": "111319", "url": "https://it.wikipedia.org/wiki?curid=1834099", "title": "Josephine Mckim", "text": ""}
{"id": "1834107", "revid": "767487", "url": "https://it.wikipedia.org/wiki?curid=1834107", "title": "Anders Nicolai Ki\u00e6r", "text": "Biografia.\nKi\u00e6r fu il primo direttore dell'ufficio di statistica norvegese, e con il suo intervento nel 1895 a Berna in occasione del congresso dell'Istituto Internazionale di Statistica, diede il via alla discussione sulla scientificit\u00e0 della tecnica campionaria dal punto di vista della scienza statistica."}
{"id": "1834109", "revid": "287204", "url": "https://it.wikipedia.org/wiki?curid=1834109", "title": "Anders Nicolai Kiaer", "text": ""}
{"id": "1834110", "revid": "1543377", "url": "https://it.wikipedia.org/wiki?curid=1834110", "title": "Ajaw", "text": "Ajaw (anche \"ahau\" o \"ahav\" nella vecchia ortografia) era una carica politica maya attestata dalle epigrafi precolombiane, con un significato interpretabile di \u201csignore\u201d, \u201clegislatore\u201d, \u201cre\u201d o \u201ccondottiero\u201d. Il termine indica una delle classi dominanti e non era rapportata ai singoli individui. Poich\u00e9 agli \"Ajaw\" erano attribuite anche funzioni religiose, era utilizzato anche per indicare membri appartenenti al clero Maya. La variante \"k'uhul ajaw\" (\"Signore divino\") indica il leader principale di un ordinamento politico, sebbene l'estensione del controllo territoriale e di influenza di un \"Ajaw\" variasse notevolmente. Il termine poteva essere riferito anche ad una persona che avesse una sorta di supremazia su di un'altra persona, dinastia o anche Stato. Il titolo era dato anche alle donne, sebbene generalmente preceduto dal segno Ix (\"donna\") per indicare il loro genere. \nIl vocabolo deriva dalle lingue Maya, e \u00e8 noto che fosse in uso in molte di queste, anche nello stesso periodo, come anche nelle lingue che da quelle Maya ne sono derivate. \u201cAjaw\u201d \u00e8 l'ortografia modernizzata secondo la revisione degli standard della \"Academia de Lenguas Mayas\" nel 1994 in Guatemala, ed ora ampiamente adottata dai \u201cMayanisti\u201d. Priva della standardizzazione era comune scrivere \u201cAhau\u201d, seguendo l'ortografia del XVI secolo dello Yucateco nella trascrizione spagnola.\n\u201cAjaw\u201d (oppure \u201cAjpu\u2032\u201d) \u00e8 anche il nome del 20\u00ba giorno dello \"tzolk'in\". \nStudi condotti nel 2003 sulle rovine di San Bartolo dimostrano che gi\u00e0 nel 200 aC esisteva il titolo di \u201cAjaw\u201d in quanto \u00e8 stato trovato questo glifo in un'iscrizione, anche se potrebbe darsi che sia stato utilizzato inizialmente per rappresentare \u201cahp\u00fa\u201d, parte del nome del dio Hunahpu "}
{"id": "1834112", "revid": "79629205", "url": "https://it.wikipedia.org/wiki?curid=1834112", "title": "Tea Tree", "text": ""}
{"id": "1834113", "revid": "123823196", "url": "https://it.wikipedia.org/wiki?curid=1834113", "title": "Lago di Nino", "text": "Il lago di Nino (in corso \"lavu di Ninu\") \u00e8 un lago di origine glaciale situato nella Corsica settentrionale, da cui nasce il fiume Tavignano. \u00c8 il secondo lago pi\u00f9 esteso dell'isola, dopo il Lago di Rotondo. \nCircondato da prati e da piccole pozze d'acqua, il lago si trova lungo il percorso del sentiero GR20."}
{"id": "1834119", "revid": "1543377", "url": "https://it.wikipedia.org/wiki?curid=1834119", "title": "Tcsh", "text": "La TENEX C Shell, o tcsh (pronunciato \"T-shell\") \u00e8 una shell per sistemi Unix-like basata e compatibile con C shell (csh).\nLa \"t\" all'interno del nome sta per TENEX, un sistema operativo che diede l'ispirazione per il nome a Ken Greer, il creatore della shell.\nLe versioni iniziali di macOS proponevano come shell predefinita proprio tcsh, ma in seguito la scelta degli sviluppatori di casa Apple \u00e8 ricaduta su bash proponendola come shell di default a discapito di tcsh.\nCaratteristiche.\nEssenzialmente \u00e8 una C shell che offre alcune caratteristiche aggiuntive come il completamento dei nomi dei file, command-line editing ed altre funzionalit\u00e0 aggiuntive.\nDistribuzioni.\nLe versioni iniziali di macOS proponevano come shell predefinita proprio tcsh, ma in seguito, dalla versione 10.3, si \u00e8 optato per la shell bash proponendola come default per i nuovi account.\nLa shell tcsh \u00e8 quella di default in FreeBSD e nei sistemi da questo derivati come DragonFly BSD, PC-BSD e DesktopBSD."}
{"id": "1834120", "revid": "113546802", "url": "https://it.wikipedia.org/wiki?curid=1834120", "title": "Aleksandr Aleksandrovi\u010d \u010cuprov", "text": "Biografia.\n\u010cuprov nacque a Mosal'sk (Oblast' di Kaluga, a sudovest di Mosca) ma crebbe a Mosca, dove suo padre, il noto economista e statistico Aleksandr Ivanovi\u010d \u010cuprov (1842-1908) era professore. Consegu\u00ec un primo titolo di studio nel 1896 presso la facolt\u00e0 di fisica e matematica all'universit\u00e0 di Mosca con la tesi \"La teoria della probabilit\u00e0 e i fondamenti della statistica teorica\".\nDal 1897 al 1901 studi\u00f2 economia politica a Berlino e Strasburgo.\nLa sua tesi di dottorato, sotto la direzione di Georg Friedrich Knapp, venne pubblicata nel 1902 con il titolo \"Die Feldgemeinschaft, eine morphologische Untersuchung\".\nL'aspetto principale della sua permanenza in Germania fu l'amicizia con lo statistico Ladislaus Bortkiewicz. Al suo ritorno in Russia, al fine di poter ottenere un incarico di insegnamento, \u010cuprov sostenne un esame presso l'Universit\u00e0 di Mosca riguardante la teoria economica e l'applicazione dei metodi matematici.\nCominci\u00f2 cos\u00ec a insegnare statistica presso l'Istituto politecnico di San Pietroburgo, dove rimarr\u00e0 fino al 1917.\nUso a recarsi all'estero per incarichi vari, nel giugno 1917 fu a Stoccolma presso l'ufficio di statistica. Durante tale periodo in Russia avvenne la rivoluzione d'ottobre. Bench\u00e9 intenzionato a fare ritorno in patria, ci\u00f2 gli fu impedito dapprima da una malattia, poi da problemi economici.\nNel gennaio 1919 ricevette l'incarico di direttore dell'ufficio centrale di statistica a Stoccolma e del \"Bulletin of World Economy\".\nA met\u00e0 del 1920 si trasfer\u00ec a Dresda e, nel 1925, presso il Collegio russo a Praga. Mor\u00ec l'anno successivo a Ginevra, in Svizzera.\nAttivit\u00e0 scientifica.\nL'influenza di \u010cuprov \u00e8 dovuta sia alla sua attivit\u00e0 di insegnante che ai suoi scritti.\nHa avuto alcuni studenti diventati successivamente famosi come ad esempio Oskar Anderson.\nLa ricerca di \u010cuprov \u00e8 stata influenzata da Bortkiewicz per gli aspetti teorici e da suo padre Alexandr Ivanovich per gli aspetti empirici.\nNel 1910 pubblica articoli sull'uso del campionamento casuale nell'ambito delle indagini sulle condizioni sociali (dove suo padre era una figura di spicco).\nQueste ricerche avvennero in parallelo quelle di Arthur Bowley in Inghilterra.\nIl primo lavoro di \u010cuprov non era di tipo matematico, ma negli anni '20 sviluppa la formula per l'allocazione ottimale di un campione nel caso del campionamento stratificato, formula che porta oggi solitamente il nome di Jerzy Neyman che la riscopr\u00ec nel 1934.\n\u010cuprov cerc\u00f2 di sviluppare gli approcci di Bortkiewicz e Wilhelm Lexis, dei matematici russi e dei biometrici inglesi.\nCome per altri scienziati russi del suo tempo, per via dei problemi linguistici e del cirillico, i contributi di \u010cuprov rimasero a lungo ignoti al mondo occidentale.\nOsservava gli sviluppi in Inghilterra e si trovava in sintonia con il lavoro di Karl Pearson, pi\u00f9 di quanto non si trovasse con il lavoro di A.A. Markov con il quale aveva una corrispondenza riguardante argomenti statistici. Sia \u010cuprov che il suo studente Oskar Anderson pubblicarono nel giornale Biometrika cofondato da Pearson.\nPer un breve periodo \u010cuprov era abbastanza noto negli ambienti inglesi. John Maynard Keynes lo cit\u00f2 nel suo \"Treatise on Probability\" (1921) come uno dei tre grandi russi nell'ambito della teoria statistica, a fianco di Markov e di Chebichev.\nTuttavia con l'avvento dell'approccio alla statistica dato da R.A. Fisher, \u010cuprov venne dimenticato.\nNei Paesi scandinavi la sua influenza \u00e8 stata maggiore, soprattutto tramite i suoi articoli pubblicati sul \"Skandinavisk Aktuarietidskrift\"."}
{"id": "1834123", "revid": "287204", "url": "https://it.wikipedia.org/wiki?curid=1834123", "title": "Ghomrassen", "text": "Ghomrassen (Arabo: \u063a\u0645\u0631\u0627\u0633\u0646) \u00e8 una citt\u00e0 della Tunisia meridionale, situata a 20\u00a0km da Tataouine e a 40\u00a0km da M\u00e9denine.\nInserito amministrativamente nel Governatorato di Tataouine, costituisce una municipalit\u00e0 di 11.383 abitanti. \n\u00c8 anche il capoluogo della delegazione omonima che conta 18335 abitanti (2004), che assembla oltre a Ghomrassen, i villaggi di Ksar Hadada, Elferch, Tlalet, Elhorria, Ksar Elmorabitin e Grarguer.\nEtimologia.\nIl suo nome deria dal termine Tifinagh \"ghom\" (che significa: trib\u00f9) e \"sen\" (che significa: capo).\nUn mito narra che gli abitanti di Ghomrassen credano che il nome della citt\u00e0 derivi da due parole: \"Ghom Rassi\" (Arabo: \u0646\u063a\u0645 \u0631\u0627\u0633\u064a), pronunciate da uno dei sette fratelli venuti dalla citt\u00e0 di Sakia El Hamra (Marocco meridionale) nel XV secolo, per popolare il sud-est della Tunisia che fondarono la confederazione di Werguemma (Arabo: \u0643\u0646\u0641\u062f\u0631\u0627\u0644\u064a\u0629 \u0648\u0631\u063a\u0645\u0629). Questo fratello si ferm\u00f2 sul luogo della futura Ghomrassen e la fond\u00f2, mentre i suoi fratelli si dispersero per il sud-est del Paese e costituirono i principali gruppi di abitanti della regione: Wederni (Arabo: \u0627\u0644\u0648\u062f\u0631\u0646\u064a) e Jlidi (Arabo: \u0627\u0644\u062c\u0644\u064a\u062f\u064a) fondarono Tataouine, Touzni (Arabo: \u0627\u0644\u062a\u0648\u0632\u0646\u064a) M\u00e9denine e Ben Gardane, Houioui (Arabo: \u0627\u0644\u062d\u0648\u064a\u0648\u064a) Beni Khedache et Khzouli (Arabo: \u0627\u0644\u062e\u0632\u0648\u0644\u064a) Oum Ettemr. Enfin, Tarhouni (Arabo: \u0627\u0644\u062a\u0631\u0647\u0648\u0646\u064a) part\u00ec per la Libia e fond\u00f2 la citt\u00e0 di Tarhouna.\nGeografia fisica.\nLa citt\u00e0, situata a circa 500\u00a0km a sud della capitale Tunisi \u00e8 circondata da montagne, \u00e8 costruita presso un'antica oasi.\nLa temperatura media \u00e8 di 22\u00a0\u00b0C e la moyenne y est de 22\u00a0\u00b0C et la pluviometria annuale varia tra gli 88\u00a0mm e i 157\u00a0mm.\nAmministrativamente, la citt\u00e0 \u00e8 divisa in pi\u00f9 settori o imadia, in cui l'autorit\u00e0 \u00e8 affidata a un omda.\nStoria.\nIn prossimit\u00e0 di Ghomrassen esistono delle tracce del periodo preistorico della regione rappresentate da grotte con iscrizioni ruprestri risalenti al Periodo Neolitico.\nSono presenti inoltre nei dintorni della citt\u00e0 delle tracce dell'occupazione romana come le lime \"tripolitanus\" e le fortezze di Tlalate e di Ras El Oued Gorhab. Dei fossili di dinosauri sono stati recentemente scoperti appena fuori da Ghomrassen.\nGuerre stellari.\nCome molte altre localit\u00e0 della zona, Ghomrassen \u00e8 stata una location per il famoso film Guerre stellari.\nGhomrassen \u00e8 anche il nome dato a una delle tre lune del pianeta di Luke Skywalker in Guerre stellari."}
{"id": "1834124", "revid": "2179318", "url": "https://it.wikipedia.org/wiki?curid=1834124", "title": "Ge\u014drgios Rall\u012bs", "text": "Biografia.\nDiscendente da una famiglia di politici, (il padre I\u014dann\u012bs Rall\u012bs fu capo dello Stato ellenico (1941-1944)) Rall\u012bs fu eletto per la prima volta nel parlamento greco nel 1950, divenendo ministro nel 1954 durante il governo di Alexandros Papagos. Quindi si un\u00ec a K\u014dnstantinos Karamanl\u012bs quanto questi fond\u00f2 l'Unione Nazionale Radicale e fu ministro di governo fino al 1963. Dopo il golpe militare (Dittatura dei colonnelli) del 1967 fu arrestato e mandato in esilio nell'isola di Kasos dove rimase fino alla restaurazione della democrazia nel 1974.\nFu membro della Massoneria ."}
{"id": "1834125", "revid": "287204", "url": "https://it.wikipedia.org/wiki?curid=1834125", "title": "Ferdinand Verbiest", "text": "Fu un affermato astronomo e matematico, e dimostr\u00f2 presso la corte dell'Imperatore Kangxi la precisione del modello astronomico europeo. Corresse inoltre il calendario cinese, e in seguito gli fu chiesto di ricostruire e ammobiliare l'Osservatorio imperiale di Pechino, ricoprendo ormai la carica di Capo del Consiglio di matematica e Direttore dell'Osservatorio.\nEgli strinse molto la sua amicizia con l'Imperatore Kangxi, che molto spesso aveva richiesto il suo aiuto per questioni riguardanti la geometria, la filosofia e la musica. Lavor\u00f2 come diplomatico e cartografo ed anche come traduttore visto che parlava latino, tedesco, spagnolo, italiano e anche la lingua mancese.\nGiovinezza.\nFerdinand Verbiest era il pi\u00f9 vecchio dei bambini di Joos Verbiest, fattore ed esattore delle tasse di Pittem. Egli fece studi umanistici presso i gesuiti, a Bruges e Courtrai, e in seguito per un anno si trasfer\u00ec a Lovanio presso il collegio \"Lelie\", ove studi\u00f2 filosofia e matematica. Entr\u00f2 nella Compagnia di Ges\u00f9 il 2 settembre 1641. Verbiest continu\u00f2 a studiare Teologia a Siviglia (Spagna) e qui, nel 1655, divenne sacerdote. Complet\u00f2 i suoi studi d'astronomia e di teologia a Roma. Il suo primo desiderio era di partire nelle missioni spagnole del Nuovo Mondo, ma non fu cos\u00ec: le autorit\u00e0 spagnole gli negarono il permesso. Fece in seguito presso il Padre Generale la richiesta di essere mandato in Estremo Oriente, la quale gli fu concessa.\nUltimi giorni.\nVerbiest mor\u00ec a Pechino il 28 gennaio del 1688, in seguito ad una caduta da cavallo, pochi giorni prima dell'arrivo a Pechino dei primi cinque Gesuiti francesi, giunti in Cina anche grazie ai suoi auspici. Il suo ruolo di matematico e astronomo di corte fu assunto quindi dal gesuita belga, Antoine Thomas (1644-1709). Verbiest fu sepolto vicino ad altri due noti gesuiti, Matteo Ricci e Adam Schall, nel cimitero di Zhalan.\nVerbiest fu l'unico Occidentale della storia cinese ad aver ricevuto un nome postumo da parte dell'Imperatore.\nCommemorazioni.\nVerbiest \u00e8 stato commemorato con la stampa di diversi francobolli. In Belgio nel 1988 ne \u00e8 stato prodotto uno per commemorare il tricentenario della sua morte. Altri ancora sono stati stampati in Macao nel 1989 e nel 1999; essi avevano come soggetto una rappresentazione grafica dell'Osservatorio di Pechino disegna dal padre Verbiest."}
{"id": "1834127", "revid": "4106", "url": "https://it.wikipedia.org/wiki?curid=1834127", "title": "Waldemaro", "text": ""}
{"id": "1834134", "revid": "599013", "url": "https://it.wikipedia.org/wiki?curid=1834134", "title": "Jos\u00e9 Leandro Ferreira", "text": "Carriera.\nRicopr\u00ec il ruolo di terzino destro nella Nazionale brasiliana nel Campionato mondiale di calcio 1982 in Spagna. Nonostante fosse un difensore, era dotato di una notevole abilit\u00e0 nel dribbling e nel palleggio e spesso si spingeva in attacco nel ruolo di ala destra.\nFu convocato nella nazionale brasiliana anche per il Campionato mondiale di calcio 1986 in Messico, ma rifiut\u00f2 di partecipare per contrasti con l'allenatore Tel\u00ea Santana."}
{"id": "1834136", "revid": "438678", "url": "https://it.wikipedia.org/wiki?curid=1834136", "title": "Il prato macchiato di rosso", "text": "Il prato macchiato di rosso \u00e8 un film horror italiano del 1975 diretto da Riccardo Ghione e interpretato, tra gli altri, da Lucio Dalla, Nino Castelnuovo, Marina Malfatti, Enzo Tarascio, Barbara Marzano. Il film, finito di girare nel 1972, fu distribuito solo nella primavera del 1975.\nTrama.\nEmilia-Romagna, primi anni settanta. Un agente dell\"UNESCO\" scopre che in una bottiglia di vino prodotta da una nota casa vinicola italiana \u00e8 contenuto del sangue. Una coppia di hippies nel loro girovagare si imbatte in un certo Antonio che li accompagna nella villa dove lui vive con la sorella ed il cognato. Nella sontuosa abitazione i due giovani incontrano strani personaggi: una zingara, una prostituta e un inquietante ubriacone. Il padrone di casa, Michelino Croci, li tranquillizza dicendo che egli \u00e8 solo un produttore di vini ed ama ospitare strana gente. In realt\u00e0 il signor Antonio \u00e8 un pazzo che ha creato un meccanismo, una sorta di robot in grado di succhiare il sangue dai corpi umani.\nProduzione.\nGli effetti speciali utilizzati nel film sono opera di Roberto Betta. Il film fu girato interamente a Fiorenzuola d'Arda e Castell'Arquato, nel piacentino.\nColonna sonora.\nApparizione del cantante Lucio Dalla, qui nella parte del cupo ubriacone dal volto indecifrabile, autore della canzone omonima al titolo, che apre e chiude il film."}
{"id": "1834140", "revid": "767487", "url": "https://it.wikipedia.org/wiki?curid=1834140", "title": "Karel Rada", "text": "Carriera.\nClub.\nDopo aver militato nelle giovanili dello Skoda Plze\u0148, and\u00f2 nel 1990 al Dukla Praga dove debutt\u00f2 nello stesso anno in massima divisione. Nel 1994 pass\u00f2 al Sigma Olomouc dove arriv\u00f2 con la squadra al secondo posto nella stagione 1995-1996.\nNel 1997 pass\u00f2 in Turchia al Trabzonspor con cui termin\u00f2 il campionato 1997-1998 al terzo posto. Dopo essere ritornato in Repubblica Ceca, questa volta con lo Sparta Praga, il calciatore fu acquistato nel 2001 dai tedeschi dell'Eintracht Francoforte, allora militanti in 2. Fu\u00dfball-Bundesliga.\nDopo aver conquistato la promozione in Bundesliga, fu ceduto nel 2002 al Teplice e termin\u00f2 la carriera nel 2008 con il Bohemians 1905.\nNazionale.\nCon la gioc\u00f2 43 partite andando a segno quattro volte tra il 1995 e il 2001. Partecip\u00f2 agli europei di e di ."}
{"id": "1834141", "revid": "79599340", "url": "https://it.wikipedia.org/wiki?curid=1834141", "title": "Tea tree oil", "text": ""}
{"id": "1834142", "revid": "1305772", "url": "https://it.wikipedia.org/wiki?curid=1834142", "title": "Alu (runico)", "text": "Alu \u00e8 un termine germanico raffigurato su numerose iscrizioni runiche trovate in Europa centro-settentrionale, e datate tra il 200 e l'800. La parola, la pi\u00f9 comune tra i primi termini runici, appare solitamente da sola (come sulla pietra runica di Elgesem) o come parte di quella che sembra essere una formula (come sull'amuleto di Lindholm (DR 261) ritrovato in Scania, Svezia). A volte viene abbreviato, cifrato o scritto con espansioni grammaticali. La sua origine ed il significato sono tuttora discussi, nonostante esista un certo accordo tra gli studiosi sul fatto che rappresenti un amuleto magico, o che sia una metafora (o una metonimia) dello stesso. L'uso del termine non resistette a lungo in seguito al periodo delle invasioni, probabilmente a causa della cristianizzazione dei Germani.\nEtimologia.\nNonostante il significato letterale del termine \"alu\" venga generalmente accettato come \"ale\", ovvero \"bevanda inebriante\", i ricercatori preferiscono guardare pi\u00f9 in profondit\u00e0. Le prime etimologie proposte collegavano il termine al Proto-Germanico *aluh (amuleto, tab\u00f9) da *alh \"proteggere\". Le derivazioni dai dialetti germanici includono l'antico inglese \"ealh\" (tempio) , il gotico \"alhs\" (tempio) e l'antico norreno \"alh\" (amuleto). Edgar Polom\u00e9 propose inizialmente una connessione etimologica tra il germanico \"alu\" e l'ittita \"alwanza\" (affetto da stregoneria), a sua volta legato al greco \"al\u00fa\u00f5\" (essere fuori di s\u00e9) ed al lituano \"alu\u00f4t\" (essere stravolto). Questa ipotesi venne in seguito smontata ed abbandonata dallo stesso Polom\u00e9, nonostante continu\u00f2 a suggerire un comune denominatore semantico tra queste parole ed il runico \"alu\".\nTeorie.\nSono state proposte connessioni linguistiche tra questo termine ed il proto-germanico \"*alu\u00fe\", che significa \"ale\", e di conseguenza il termine viene a volte tradotto con il significato di \"Ale\", nonostante questo approccio linguistico sia stato criticato per le sue \"cruciali difficolt\u00e0\". Polom\u00e9 afferma che il termine appartiene al \"vocabolario tecnico operativo\" dei popoli germanici, che originariamente si riferiva a \"uno stato di estasi mentale prodotta da una bevanda potente\" usata nei rituali religiosi del paganesimo germanico.\nIl termine \"alu\" \u00e8 stato trovato anche in alcune offerte votive in Rezia, nell'etrusco settentrionale. In questo caso il termine stava a significare \"dedizione\". \u00c8 stato ipotizzato un legame tra questi oggetti ed il termine \"alu\" ritrovato nelle iscrizioni runiche. Secondo alcune teorie proposte, il termine entr\u00f2 a far parte della lingua runica partendo proprio da questo luogo.\nIscrizioni.\nBratteati.\nL'iscrizione \"alu\" appare sui seguenti bratteati: G 205, DR BR6, DR BR13, DR BR25, DR BR42, DR BR54, DR BR59, DR BR63A, DR BR67, DR EM85;123 e DR NOR2002;10.\nG 205.\nSu un bratteato d'oro (G 205) scoperto a Djupbrunns, Hogr\u00e4n, Stenkumla, (Svezia) si legge semplicemente \"Alu\", Il ciondolo \u00e8 stato datato attorno al 400. Il bratteato venne scoperto nello stesso luogo di un altro ciondolo d'oro (G 204) che riporta l'iscrizione \"ek erilaR\". Attualmente questo oggetto si trova nel Museo storico di Stoccolma, in Svezia.\nDR BR6.\nUn frammento di un bratteato (DR BR6 o DR IK166) scoperto a Skrydstrup, nel Jutland meridionale (Danimarca), e riporta il termine \"Alu\". La traslitterazione dice:\nChe trascritto in Proto-norreno diventa:\nIl frammento \u00e8 stato datato tra il 400 ed il 650. Oggi viene conservato nel Museo nazionale della Danimarca di Copenaghen.\nDR BR42.\nUn bratteato scoperto sull'isola di Funen, in Danimarca, contiene un testo quasi incomprensibile. Parte del testo usa il termine \"alu\" insieme a quello che significa \"L'Altissimo\", uno dei nomi di Odino. Il bratteato si trova oggi preso il Museo nazionale della Danimarca.\nPietre runiche.\nPietra di Eggja.\nPresso la fattoria Eggja, nella contea di Vestland (Norvegia), \u00e8 stata portata alla luce una pietra runica datata attorno al VII o VIII secolo. Il terzo pannello, scritto in Fu\u00feark antico, viene spesso interpretato come riportante la scritta \"alu\".\nPietra runica di Elgesem.\nUn'iscrizione composta dal solo termine \"alu\" \u00e8 stata trovata in un tumulo all'interno della fattoria di Elgesem, Vestfold, Norvegia, nel 1870. Questa pietra risale al 400 circa, p alta 172 centimetri, larga 90 e spessa 18. L'iscrizione \u00e8 in senso antiorario e va letta dall'alto al basso.\nFrammento di ardesia di Eketorp.\nIl frammento di ardesia di Eketorp (\u00d6l ACTARC37;211 U) \u00e8 una pietra runica rinvenuta ad Eketorp, in Svezia, e contiene un'antica iscrizione Fu\u00feark in proto-norreno.\nLe due righe dell'iscrizione dicono:\nPietra di Kinneve.\nLa pietra di Kinneve (Vg 134) \u00e8 un frammento (misura 7,4 x 5,0 x 2,0\u00a0cm) di steatite rossa datata attorno al 600. Venne trovato dal cappellano John Lagerblom nel 1843, nell'area del presbiterio (\"Pr\u00e4stg\u00e5rden\") di Kinneve, Svezia. La pietra si trova oggi nella collezione del museo di V\u00e4sterg\u00f6tland, Skara, Svezia. L'iscrizione \u00e8 stata decifrata come:\nsiz (si - l'ultima runa corrisponde ad *Algiz) sta per Y. Kodratoff lo interpreta come finale del nome, e secondo lui la \"h\" finale rappresenterebbe la runa *Haglaz. Si \u00e8 ipotizzato che l'iscrizione sia legata al culto funebre.\nPietra di \u00c5rstad.\nLa pietra di \u00c5rstad \u00e8 una pietra runica trovata nel 1855 nella fattoria di \u00c5rstad situata a Rogaland, Norvegia. Contiene 18-20 rune scritte in Fu\u00feark antico, divise su tre linee. La seconda ria recita saralu, che alcuni studiosi dividono in sar e alu. Oggi la pietra si trova nella collezione di antichit\u00e0 del Museo di storia culturale di Oslo.\nAltro.\nL'iscrizione \"alu\" appare anche sui seguenti oggetti:\nNydam Mose.\nFreccia di Nydam.\nLa freccia di Nydam (DR 13) \u00e8 una freccia scoperta a Nydam Mose, nel Jutland meridionale, in Danimarca. Contiene l'iscrizione lua, interpretata come una versione distorta di alu. Risale al 200-350, ed oggi si trova presso il Museo di Vorgeschichtliche Altert\u00fcmer a Kiel, in Germania.\nAste di freccia di Nydam.\nLe aste di freccia di Nydam (DR MS1995;344 e DR AUD1994;266) sono due aste scoperte a Nydam Mose, su cui si trova scritto rispettivamente la e lua. Entrambe sono state interpretate come versioni distorte di \"alu\", anche se non esiste la certezza. Le aste risalgono al 300-350, e si possono vedere presso il Museo Nazionale Danese di Copenaghen.\nManico d'ascia di Nydam.\nIl manico d'ascia di Nydam (DR MS1995;341) \u00e8 un manico in legno scoperto a Nydam Mose. Contiene un'iscrizione runica, e risale al 300-350. Oggi si trova presso il Museo Nazionale Danese di Copenaghen.\nFibula di V\u00e6rl\u00f8se.\nUna fibula d'argento del III secolo (DR EM85;123) proveniente da V\u00e6rl\u00f8se, Zealand (Danimarca), contiene l'incisione runica \"alugod\" seguita da una svastica. La fibula di V\u00e6rl\u00f8se si trova presso il Museo Nazionale della Danimarca.\nAmuleto di Lindholm.\nL'amuleto di Lindholm (DR 261) \u00e8 un frammento d'osso trovato in Scania, datato tra il II ed il IV secolo. Nell'iscrizione \u00e8 presente il termine \"alu\".\nUrne di cremazione.\nTre urne del V secolo rinvenute a Spong Hill, Norfolk, Inghilterra, contengono il termine \"alu\" impresso con lo stesso stampo in rune rovesciate.\nPettine di Setre.\nIl pettine di Setre \u00e8 un pettine del VI o VII secolo contenente iscrizioni runiche. Il pettine \u00e8 stato molto discusso dagli studiosi, dato che molti esperti affermano che l'iscrizione riporti il termine germanico \"alu\" e quello di \"Nanna\", nonostante esistano dubbi riguardo al fatto che si tratti della stessa divinit\u00e0 norrena."}
{"id": "1834144", "revid": "339392", "url": "https://it.wikipedia.org/wiki?curid=1834144", "title": "Costas Karamanlis", "text": ""}
{"id": "1834145", "revid": "78273", "url": "https://it.wikipedia.org/wiki?curid=1834145", "title": "Olio di Tea tree", "text": ""}
{"id": "1834147", "revid": "765341", "url": "https://it.wikipedia.org/wiki?curid=1834147", "title": "Lordo", "text": "In economia con lordo si intende un oggetto su cui non sono state effettuate delle detrazioni. Ad esempio lo stipendio lordo di un individuo comprende sia la quota che egli riceve per uso personale, sia quella necessaria a versare le dovute tasse.\nLordo deriva dal latino \"luridus\", \"storpio\", e sempre dal latino viene l'uso in forma gergale col significato di \"sporco, sudicio\". \nIl suo opposto \u00e8 netto.\nAl di fuori del linguaggio economico, la dizione \"al lordo\" significa \"comprensivo di...\", \"includendo...\" e simili."}
{"id": "1834149", "revid": "729019", "url": "https://it.wikipedia.org/wiki?curid=1834149", "title": "Arteria spinale anteriore", "text": "In anatomia, le arterie spinali anteriori sono una coppia di vasi sanguigni che originano a livello cervicale dalle arterie vertebrali, e si uniscono gi\u00e0 a livello della base del cranio formando cos\u00ec un'unica arteria spinale anteriore \"impari\", che irrora la porzione anteriore del midollo spinale. Le arterie spinali anteriori sono irrorate dalle arterie vertebro-midollari segmentali, compresa l\"'arteria radicolare magna\" (di Adamkiewicz).\nDecorso.\nL'arteria spinale anteriore \u00e8 un piccolo ramo che si diparte in prossimit\u00e0 della parte terminale dell'arteria vertebrale e che, discendendo frontalmente al midollo allungato, si unisce a livello del foro occipitale con l'altra arteria spinale posta nella parte opposta.\nUno di questi vasi \u00e8 solitamente pi\u00f9 grande dell'altro, ma occasionalmente possono essere della stessa grandezza.\nIl tronco singolo, cos\u00ec formato, scende anteriormente al midollo spinale, ed \u00e8 rinforzato da una serie di piccoli rami che entrano nel canale vertebrale attraverso i fori intervertebrali; questi rami derivano dall'arteria vertebrale e dall'arteria cervicale ascendente dell'arteria tiroidea inferiore nel collo; dalle arterie intercostali nel torace e dall'arteria lombare, dall'arteria ileo-lombare e dalle arterie sacrali laterali nell'addome e nelle pelvi.\nQuesti rami si uniscono, per mezzo di rami ascendenti e discendenti, a formare una singola arteria mediale anteriore, che si estende fino alla parte pi\u00f9 bassa del midollo spinale fino a raggiungere il filo terminale.\nQuesto vaso si trova nella pia madre lungo la fessura mediana anteriore; irrora quella membrana e la sostanza del midollo spinale, e manda rami alle sue parti pi\u00f9 basse per essere distribuita alla cauda equina."}
{"id": "1834153", "revid": "125670244", "url": "https://it.wikipedia.org/wiki?curid=1834153", "title": "Trattato di Barcellona (1529)", "text": "Il trattato di Barcellona \u00e8 l'accordo di pace stipulato tra il papa Clemente VII e l'imperatore Carlo V d'Asburgo il 29 giugno 1529, nella citt\u00e0 spagnola da cui prende nome, in conclusione della guerra che vedeva contrapposti gli Asburgo alla Lega di Cognac.\nCondizioni di pace.\nNel maggio 1527 Roma era stata saccheggiata dai lanzichenecchi inviati da Carlo V e il Papa si era dovuto rifugiare in Castel Sant'Angelo praticamente ostaggio delle forze imperiali. Pochi giorni dopo la sconfitta di Landriano del 21 giugno 1529 Clemente VII accondiscendeva a cedere all'Impero la supremazia sull'Italia.\nTra i punti concordati ci furono:\nL'Imperatore si impegnava altres\u00ec contro i protestanti, a fronte dell'appoggio del Pontefice nelle iniziative anti-turche di Carlo V.\nQuesto patto precedette di qualche mese la pace di Cambrai (tra Francesco I di Valois e Carlo V) e di circa otto mesi l'incoronazione solenne dell'Imperatore a Bologna ed il relativo Congresso che pose le basi per l'esecuzione di questo trattato di pace."}
{"id": "1834162", "revid": "70547981", "url": "https://it.wikipedia.org/wiki?curid=1834162", "title": "Cerbaia", "text": ""}
{"id": "1834171", "revid": "729019", "url": "https://it.wikipedia.org/wiki?curid=1834171", "title": "Conquista di Candia", "text": "La conquista di Candia fu una serie di scontri occorsi tra la Repubblica di Venezia, la Repubblica di Genova, l'Impero di Nicea e la popolazione greca durante la colonizzazione veneziana dell'isola di Creta nella prima met\u00e0 del XIII secolo, a seguito della quale venne istituito il Ducato di Candia.\nPreludio.\nLa nascita dell'impero coloniale veneziano.\nCon la conquista di Costantinopoli nel 1204 da parte della Quarta crociata e la creazione di un nuovo Impero latino a spese dello sconfitto Impero bizantino, Venezia si era resa padrona di \"un quarto e mezzo dell'Impero d'Oriente\", espandendo i suoi possedimenti a creare un vasto impero marittimo che la rendeva padrona dell'Egeo e del Mediterraneo orientale. Nell'acquisire e organizzare i nuovi possedimenti la Repubblica veneziana adott\u00f2 il sistema feudale degli alleati franchi, in tal modo incentivando l'intervento privatistico delle grandi famiglie patrizie nelle nuove colonie e garantendosi dunque un controllo indiretto delle stesse: l'interesse della Repubblica non era infatti tanto il dominio territoriale, quanto la disponibilit\u00e0 di basi numerose e sicure per la flotta e il controllo delle rotte commerciali.\nL'assegnazione di Creta.\nNel 1204 Venezia acquis\u00ec Creta dal Re di Tessalonica Bonifacio I del Monferrato, che vantava il titolo nominale di \"Re di Creta\". L'isola, per\u00f2, non era in realt\u00e0 sotto il controllo n\u00e9 del sovrano di Tessalonica n\u00e9 dei Veneziani, ma dei Greci che la abitavano, i quali non erano per nulla intenzionati a farsi sottomettere facilmente.\nLa conquista.\nL'occupazione militare.\nNel 1207 si installarono nella capitale dell'isola, la citt\u00e0 di Candia, i Genovesi di Enrico Pescatore, chiamati dagli stessi Greci per installarsi nelle vicine piazzeforti. Venutolo a sapere, il doge Sebastiano Ziani strinse accordi con la Repubblica di Pisa e schier\u00f2 in mare la flotta al comando di Renier Dandolo e di Ruggero Premarin, riprendendo Candia ai Genovesi e provvedendo ad avviare l'occupazione dell'isola. L'intero \"regno di Candia\" fu dato quindi in feudo allo stesso Dandolo, con l'impegno di provvederne alla difesa a proprie spese. La resistenza greca permaneva per\u00f2 vigorosa e Renier Dandolo perdette la vita in uno dei frequenti combattimenti.\nVenne inviata una nuova flotta al comando di Jacopo Longo e Leonardo navagero, che riuscirono infine a scacciare i Genovesi del Pescatore e provvidero a costituire l'isola in Ducato di Candia (1208), nominando primo duca il patrizio Jacopo Tiepolo. Il duca era eletto a Venezia dal Maggior Consiglio e affiancato da due consiglieri. Al duca spettava il comando militare e l'amministrazione politica, affiancato, per\u00f2, da un \"Consiglio Generale\" composto da tutti i nobili veneziani e greci dell'isola.\nL'inizio della colonizzazione.\nNel 1211 si riusc\u00ec infine a completare la conquista e si provvide ad inviare una prima colonia di Veneziani. Vennero nominati allo scopo sei capitani uno per ciascuno dei sestieri (le contrade) di Venezia: Marin Zusto per San Marco, Leonardo Falier per Cannaregio, Leonardo Foscolo per Santa Croce, Andrea Pantaleone per Castello, Pietro Querini per San Polo, Pancrazio Falier per Dorsoduro. La stessa isola di Creta venne suddivisa in sei sestieri, recanti gli stessi nomi di quelli veneziani, in ciascuno dei quali venne inviato un gruppo di coloni, con obbligo di omaggio feudale al Doge. Un settimo settore dell'isola venne invece direttamente assegnato al possesso del Comune di Venezia.\nLa relativa calma portata dalla colonizzazione dur\u00f2 per\u00f2 molto poco. Gli Agiostefani, potente famiglia della nobilt\u00e0 greca, si ribellarono mettendo in grave difficolt\u00e0 i Veneziani. Il duca Tiepolo si trov\u00f2 a dover chiamare in soccorso Marco I Sanudo, duca di Nasso, ma questo, sconfitti i ribelli greci, si rivolt\u00f2 a sua volta contro il Tiepolo, cercando di prendere il controllo dell'intera Creta. Il duca di Candia si rifugi\u00f2 nel castello di Temenos e chiese aiuto a Venezia. L'arrivo di Marco Querini e Sebastiano Botanico costrinsero infine il Sanudo alla ritirata e a ripristinare l'ordine. Nel 1216 al Tiepolo successe come duca Paolo Querini, mentre la stessa carica ducale veniva resa annuale.\nPoco dopo il suo insediamento il Querini dovette scontrarsi nuovamente con pirati genovesi, affrontando con quattro galee nelle acque di Candia le navi del conte Alaman, che furono catturate. Nel 1218, quindi, i Genovesi si risolsero a trattare la pace, in cambio del riacquisto, nelle terre dell'Impero latino dei privilegi di cui godevano in precedenza sotto i Bizantini. Durante il ducato di Domenico Dolfin una nuova sollevazione di Candia, guidata da Costantino Sevasto e Teodoro Malesino rese necessario l'invio di una nuova colonia da parte di Venezia, nel tentativo di tenere a freno la popolazione greca.\nIl conflitto con Nicea.\nNel 1230 ancora un'altra rivolta scosse per\u00f2 l'isola. Le famiglie degli Scordilli e dei Malesini chiamarono la popolazione alla rivolta, costringendo il duca Giovanni Storlato a chiamare nuovamente Marco Sanudo da Naxos. I greci dal canto loro offrirono l'isola a Giovanni III Vatatzes, \"basileus\" dell'Impero di Nicea, che invi\u00f2 una flotta di trenta triremi al comando Megas Doux. I Niceni misero in fuga il Sanudo, conquistarono Retimo e altri castelli, ma, rendendosi conto della difficolt\u00e0 nel conquistare l'intera isola, abbandonarono l'impresa, trovando poi naufragio nelle acque di Cerigo.\nVenezia invi\u00f2 comunque nel 1233 una flotta al comando di Nicol\u00f2 Tonesto e del nuovo duca di Candia, Bartolomeo Gradenigo, che nel 1234 riuscirono infine a ristabilire in buona misura il controllo veneziano. I capi della rivolta fecero formale atto di sottomissione, ricevendone in cambio notevoli donativi in propriet\u00e0 e feudi. Resisteva per\u00f2 la citt\u00e0 di Sitia, che fu inutilmente assediata, fino a che, l'arrivo di nuove truppe inviate da Nicea non rese necessaria la ritirata al contingente veneziano. I Niceni presero la fortezza di La Suda, riprendendo poi il mare, scontrandosi poi nell'Adriatico con la flotta veneziana e ritirandosi infine verso oriente (1236). L'ordine sull'isola di Candia venne ristabilito per\u00f2 solo sotto il ducato di Stefano Giustinian e l'invio di nuovi coloni da Venezia.\nEpilogo.\nLa lunga fase di conquista ed occupazione di Candia si concluse lasciando l'isola strutturata come una colonia feudale legata pi\u00f9 a vincoli di vassallaggio e supporto a Venezia che ad uno stabile e diretto controllo della Repubblica. Tale assetto, tuttavia, tutt'altro che definitivo verr\u00e0 presto sconvolto dalle rivolte greche del 1274, 1277, del 1283-1299 e del 1341, ma soprattutto dalla grande rivolta di Creta del 1363-1366, quando, a seguito della ribellione anche di molti coloni veneziani, l'isola perse definitivamente la propria autonomia, passando sotto il diretto controllo della Repubblica."}
{"id": "1834173", "revid": "547034", "url": "https://it.wikipedia.org/wiki?curid=1834173", "title": "Robert Ryman", "text": "La gran parte dei suoi dipinti sono caratterizzati da pennellate bianche su tele quadrate. Nel 1992, una grande retrospettiva fu organizzata al Museum of Modern Art e alla Tate Gallery. Ryman fu membro dell'American Academy of Arts and Letters dal 1994."}
{"id": "1834175", "revid": "767487", "url": "https://it.wikipedia.org/wiki?curid=1834175", "title": "Iron Fire", "text": "Gli Iron Fire sono un gruppo musicale danese di riferimento internazionale nell'ambito del power metal.\nI brani di tutti loro album trattano la mitologia e la religione dei Vichinghi. Il 15 aprile 2010 iniziarono a registrare il loro album commemorativo dei dieci anni di carriera, \"Metalmorphosized\". Si tratta di una raccolta di brani pubblicati da \"On the Edge\" del 2001 a \"Revenge\" del 2006 che per l'occasione furono ri-registrati con gli ex-membri che all'epoca della pubblicazione dei due dischi erano presenti in formazione. Ai pezzi si diede un sound rinnovato in linea con l'attuale stile del gruppo che li caratterizza dal 2007. Nella raccolta presentarono in tracklist anche un nuovo pezzo. Il mixaggio fu affidato a Tommy Hansen."}
{"id": "1834177", "revid": "16900732", "url": "https://it.wikipedia.org/wiki?curid=1834177", "title": "OriC", "text": ""}
{"id": "1834181", "revid": "2159671", "url": "https://it.wikipedia.org/wiki?curid=1834181", "title": "Baida", "text": "Baida \u00e8 un'antica borgata ed oggi area periferica in espansione della citt\u00e0 Palermo in Sicilia.\nBaida \u00e8 connessa alla rete di trasporto pubblico tramite la linea bus AMAT (Palermo) 462 che parte dal parcheggio degli Emiri e dalla linea 534 che fa capolinea a piazzale J. Lennon.\nGeografia fisica.\nIl gruppo occidentale dei monti di Palermo, geologicamente triassico, \u00e8 in massima parte formato di dolomia norica. Ne fa parte il monte Cuccio, anticamente detto \"acuto\", per la sua forma che lo differenzia dalle altre montagne.\nUn dilavamento secolare dovuto alle acque meteoriche ha fatto accumulare, in alcuni luoghi della sua ampia base, una dolomia farinosa molto pura e bianca, comunemente chiamata \u201cterra di Baida\u201d , dal nome dell'amena borgata che si sviluppa alle falde del monte, a 167 metri sul livello del mare ed a circa 5\u00a0km in linea d'aria dal centro di Palermo.\nStoria.\nBaida fu un antico casale saraceno.\nNel X secolo, tra il 973 e il 976 circa, Ibn Hawqal, mercante di Bagdad che visit\u00f2 Palermo, la chiam\u00f2 \u201c\"Al Bayda\"\u201d, cio\u00e8 la bianca, certamente per la presenza della chiara terra magnesiaca che vi abbondava nelle vicinanze.\nNel 1177 il villaggio fu donato da Guglielmo II all'arcivescovo di Palermo Gualtiero Offamilio. L'arcivescovo Matteo Orsino lo cedette nel 1377 a Manfredi Chiaramonte che vi costru\u00ec un monastero benedettino sotto il titolo di Santa Maria degli Angeli. Di quest'epoca \u00e8 pervenuta la chiesa di San Giovanni Battista la cui facciata presenta un leggiadro portichetto, in alto \u00e8 scolpito lo stemma della famiglia Chiaramonte.\nDopo la morte di Andrea, figlio di Manfredi, il re Martino restitu\u00ec il casale di Baida, ancora esistente, a Giliforte Riccobono, successore di Orsino. In seguito il casale venne distrutto.\nDopo varie vicende, nel 1499, il monastero con tutti i beni di sua pertinenza fu concesso all'arcivescovo di Palermo, con l'obbligo di mantenervi i monaci.\nNel 1510 al monastero venne annessa la mensa arcivescovile e in quella circostanza l'arcivescovo Giovanni Patern\u00f2, dopo averne restaurato la Chiesa ed il chiostro, lo dedic\u00f2 a S. Giovanni Battista.\nNel 1567 fu ulteriormente migliorato dall'arcivescovo Ottaviano Preconio che ne arricch\u00ec la dotazione d'acqua, sistemando una vicina sorgente e costruendo alcune fontane.\nNel 1596, i monaci benedettini lasciarono la Chiesa e, nel monastero, dimorarono, per un certo tempo i ed infine, nel 1596, l'arcivescovo Diego de Hajedo lo diede in uso ai frati minori osservanti di San Francesco che ancora oggi lo posseggono. Contigua al monastero, gli arcivescovi di Palermo vi possedettero una \u201ccasa di delizie\u201d che, dopo essere rimasta in abbandono per molti anni, venne trasformata da Francesco I delle Due Sicilie in ospedale, mantenuto a spese regie.\nNella Chiesa \u00e8 degna di nota la statua di \"San Giovanni Battista\" di Antonello Gagini collocata nel primo altare a sinistra. Intorno a questo complesso conventuale ha gravitato il villaggio di Baida che, soltanto da pochi anni, si \u00e8 notevolmente sviluppato, anche se in modo alquanto disordinato.\nIl Farmaco.\nPer molti secoli la bianca \u201cterra di Baida\u201d ebbe grande rinomanza e fu compresa nella farmacopea ufficiale.\nLo Scin\u00e0, che per primo vi not\u00f2 la presenza di carbonato di magnesio, ci riferisce che sin dal XVII secolo questa polvere venne divulgata in Italia come \u201catta a guarire qualunque morbo\u201d e fu conosciuta con i nomi di \"elixir vitae, polvere magistrale\" e \"polvere cattolica\".\nIl Villabianca aggiunge che questa polvere, chiamata anche \"panacea\" in quanto rimedio di ogni male, fu scoperta da un certo Vincenzo Albamonte e veniva venduta al pubblico da un tale di nome Anzalone a seguito di specifica autorizzazione del pretore.\nL'uso in medicina fu introdotto dal medico lentinese Girolamo Chiaramonte. Riferisce anche lo Scin\u00e0 che, successivamente, la polvere cadde in discredito come rimedio universale, ma che ritorn\u00f2 poi in auge con alcune limitazioni nell'uso. La prescrivevano i trattati medici ottocenteschi come \u201cantiacida speciale, alquanto sulfurea, diuretica ed eccellente per piaghe putride, maligne e velenose\u201d.\nAnticamente, in prossimit\u00e0 della Chiesa, scaturiva, come abbiamo gi\u00e0 detto, un'abbondante sorgente ed altre polle erano anche nei terreni a valle. Secondo il Villabianca, anche queste acque erano ritenute \u201cminerali\u201d in quanto attingevano, nel loro corso, speciali virt\u00f9 \u201cdalla celebre terra di Baida ch'\u00e8 salutifera \u00e8 purgante\u201d.\nIl progresso della farmacologia fece completamente cessare l'uso della bianca \u201cterra di Baida\u201d, medicina universale ed economica anche se, a conti fatti, non era altro che un buon lassativo.\nMa quelli erano altri tempi, non erano ancora state inventate le cosiddette \u201cspecialit\u00e0\u201d medicinali, e la gente, dopotutto, riusciva a morire in eguale maniera, ma certamente in modo pi\u00f9 economico.\nStato attuale.\nLa frazione o borgata rappresenta oggi l'area in cui la ormai metropoli di Palermo si sta espandendo. Ed \u00e8 cos\u00ec che, oggi, sempre pi\u00f9 colorati agrumeti spariscono per lasciare spazio a nuovi palazzi e ville.\nTra miti e leggende.\nIn passato la borgata fu centro di vicende mitologiche.\nI poeti favoleggiarono di due valorosissimi cavalieri, Nixo e Gabriele, che si scontrarono in cruenta battaglia per la bellissima Baida e che, combattendo, si uccisero a vicenda; il loro sangue, sparso abbondantemente, diede origine alle due omonime fonti, cos\u00ec come pure in fonte venne tramutata Baida, la bella ninfa contesa.\nCuriosit\u00e0.\nCarl Morgenstern, nel 1840, disegn\u00f2, su tela, il convento di Baida: \"link tela\".\nGalleria d'immagini.\nAltre fotografie le trovate al seguente link."}
{"id": "1834188", "revid": "424268", "url": "https://it.wikipedia.org/wiki?curid=1834188", "title": "Nazionale di rugby cilena", "text": ""}
{"id": "1834189", "revid": "112355", "url": "https://it.wikipedia.org/wiki?curid=1834189", "title": "Centro storico di Cerreto Sannita", "text": ""}
{"id": "1834196", "revid": "438678", "url": "https://it.wikipedia.org/wiki?curid=1834196", "title": "MOV (istruzione)", "text": "MOV \u00e8 il codice mnemonico di un'istruzione del set della serie di processori x86.\nLo scopo dell'istruzione \u00e8 copiare dati. Il linguaggio Assembly dell'x86 ha diversi Opcode per descrivere un'operazione MOV, a seconda se il processore si trova in Real mode o in Protected mode, a seconda se il trasferimento \u00e8 di un byte, di una word o di una dword, e a seconda se il trasferimento avviene tra due registri, tra un registro e una locazione di memoria, o tra due locazioni di memoria.\nSintassi.\nLa sintassi dell'istruzione secondo Intel \u00e8:\n MOV dest, source\nMentre secondo AT&amp;T:\n MOV source, dest\n\"dest\" pu\u00f2 rappresentare un registro o una locazione di memoria, mentre \"source\" oltre alle due precedenti pu\u00f2 anche essere un numero.\nDa notare che, al termine dell'istruzione, il valore di \"source\" resta invariato, mentre quello di \"dest\" eguaglia \"source\".\nDettagli.\nNon si possono effettuare spostamenti tra registri di diversa dimensione, ad esempio questa istruzione \u00e8 invalida:\n MOV EBX, AL\nPoich\u00e9 EBX \u00e8 un registro a 32-bit mentre AL a 8-bit. A tal scopo vedere l'istruzione MOVZX. \nInoltre non si pu\u00f2 effettuare questa operazione tra due registri di segmento o registri speciali (TR0 - TR7, CR0 - CR4, DR0 - DR7):\n MOV DS, ES\nma si dovr\u00e0 passare per un registro General Purpose:\n MOV AX, ES\n MOV ES, AX\n\u00c8 anche proibito copiare direttamente un numero in uno di quei registri.\nFlags.\nQuesta operazione non influenza nessuna Flag.\nParticolarit\u00e0.\nPrima dell'esecuzione dell'aggiorna il registro di segmento SS, gli Interrupt vengono disabilitati sul processore (su alcuni processori, tutti i registri di segmento), per poi essere riabilitati al termine. Questo poich\u00e9 gli interrupt si servono spesso dello stack, che in quel momento subisce uno spostamento."}
{"id": "1834199", "revid": "287204", "url": "https://it.wikipedia.org/wiki?curid=1834199", "title": "Ujjain", "text": " \nUjjain (Hindi:\u0909\u091c\u094d\u091c\u0948\u0928, , altrimenti conosciuta come \"Ujain\", \"Ujjayini\", \"Avanti\", \"Avantikapuri\") \u00e8 una suddivisione dell'India, classificata come \"municipal corporation\", centrale di 429.933 abitanti, capoluogo del distretto di Ujjain e della divisione di Ujjain, nello stato federato del Madhya Pradesh, ad est del fiume Shipra. In base al numero di abitanti la citt\u00e0 rientra nella classe I (da 100.000 persone in su).\nL'antica citt\u00e0 \u00e8 una delle quattro sante sedi del Kumbh Mela che ha qui luogo ogni 12 anni e richiama in tale occasione milioni di fedeli per il bagno rituale ai numerosi ghat del fiume Shipra che Ujjain ospita.\nGeografia fisica.\nLa citt\u00e0 \u00e8 situata a 23\u00b0 10' 60 N e 75\u00b0 46' 0 E e ha un'altitudine di 490 , situata sull'altopiano di Malwa.\nLa vegetazione \u00e8 quella tipica delle aride regioni del subcontinente, dove il suolo nella stagione estiva si trasforma inevitabilmente in una distesa di terra scura e spoglia di flora.\nIl territorio, che presenta varie pozze d'acqua per via del vicino bacino fluviale, rinvigorisce per\u00f2 durante la stagione fresca riaccendendo la citt\u00e0 e specialmente le sue periferie.\nLe coltivazioni che circondano il centro abitato sono, a causa della temperatura estiva che raggiunge abitualmente i 45 gradi, per la maggior parte di soia e grano.\nStoria.\nSituata lungo un'antica via percorsa da mercanti e carovane, Ujjain vanta una storia insigne le cui origini si perdono nella notte dei tempi. I primi riferimenti storici sono da riferirsi ai tempi del Buddha storico quando essa era la capitale del regno di Avant\u012b.\nPer questo motivo la citt\u00e0 era anche conosciuta con l'appellativo di Avantika.\nUjjain conobbe un periodo di grande floridezza al tempo della dominazione del Regno Magadha, specialmente sotto il governo del padre dell'imperatore Ashoka, Bindusara. Si ritiene che fosse stata residenza ufficiale dello stesso Ashoka finch\u00e9 a lui spett\u00f2 il comando delle regioni occidentali del regno.\nIn seguito l'imperatore Chandragupta II ne fece il pi\u00f9 fervente centro culturale del suo potere a discapito della capitale effettiva, Pataliputra.\nDurante il VI e VII secolo Ujjain fu un importante centro per lo sviluppo di scienze matematiche a astronomiche.\nCon il declino della dinastia Gupta e l'ascesa dei Parmara, Ujjain si trov\u00f2 al centro di grandi tumulti scatenati per il controllo della regione del Malwa; cos\u00ec fin\u00ec per divenire parte dei possedimenti dei sovrani di Mandu.\nUjjain fu invasa dalle forze del Sultanato di Delhi, sotto il comando dell'imperatore Iltutmish, nell'anno 1235. Questo evento port\u00f2 alla distruzione dei numerosi templi che riempivano la citt\u00e0, gi\u00e0 da molte centinaia di anni centro religioso, oltre che culturale.\nDopo la disgregazione dell'impero Moghul il maharaja Jai Singh, la cui fama era legata alla citt\u00e0 di Jaipur, divenne governatore del Malwa.\nSotto la sua amministrazione furono costruiti un osservatorio e diversi templi.\nAlla sua morte la citt\u00e0 conobbe un nuovo periodo di disordini. Il territorio divenne dunque distretto del dominio dei sovrani maratha prima che in particolare il leader maratha Ranoji Scindia ne assumesse nel 1750 il potere diretto.\nQuando nel 1810 i sovrani della sua dinastia trasferirono la capitale a Gwalior, Ujjain sub\u00ec un rapido declino. Dopo l'indipendenza indiana il reggente Scindia annett\u00e9 i propri possedimenti alla neonata India e la citt\u00e0 divenne parte della regione amministrativa del Madhya Bharat; dal 1956 il Madhya Bharat assunse una dimensione pi\u00f9 precisa e cambi\u00f2 il nome in Madhya Pradesh.\nSociet\u00e0.\nEvoluzione demografica.\nAl censimento del 2001 la popolazione di Ujjain assommava a 429.933 persone, delle quali 223.745 maschi e 206.188 femmine. I bambini di et\u00e0 inferiore o uguale ai sei anni assommavano a 54.262, dei quali 28.488 maschi e 25.774 femmine. Infine, coloro che erano in grado di saper almeno leggere e scrivere erano 311.336, dei quali 175.701 maschi e 135.635 femmine.\nMonumenti e luoghi d'interesse.\nTempio Gopa.\nHa all'ingresso porte d'argento di mirabile fattura, che si ritiene siano quelle del tempio di Somnath, asportate da Mahmud di Ghazna quando saccheggi\u00f2 il tempio stesso nel 1206.\nBiblioteca.\nLa biblioteca di Ujjain vanta una vasta collezione di preziosi manoscritti, tra cui \u00e8 conservata anche una copia del rarissimo \"Agastya Samhita\", o \"codice Agastya\", uno dei P\u0101\u00f1car\u0101tra."}
{"id": "1834203", "revid": "1543377", "url": "https://it.wikipedia.org/wiki?curid=1834203", "title": "White Bear", "text": "White Bear \u00e8 il secondo album in studio dei Temperance Movement, pubblicato nel 2016.\nTracce.\nTesti e musiche dei Temperance Movement."}
{"id": "1834204", "revid": "474984", "url": "https://it.wikipedia.org/wiki?curid=1834204", "title": "Banchina", "text": "La banchina, in generale, \u00e8 una zona deputata al carico e scarico di merci e passeggeri dai mezzi di trasporto. Questo luogo pu\u00f2 trovarsi ad esempio in un porto, una stazione o in strada.\nPorti.\nLa banchina portuale \u00e8 quella parte del porto o della rada prospiciente all'acqua che permette di accostare in sicurezza alla terraferma navi o natanti e fissarli in modo da poter consentire l'imbarco e lo sbarco delle persone o il carico e scarico delle merci al riparo dal moto ondoso. Pu\u00f2 essere realizzata in calcestruzzo armato, in legno o pi\u00f9 raramente galleggiante in vetroresina o in ferro (pontoni o pontili). Per consentire l'ormeggio, la banchina \u00e8 attrezzata con statue, anelli di ormeggio ed a volte parabordi. Spesso in banchina sono inoltre presenti attacchi per la corrente elettrica e stazioni di rifornimento.\nIl tratto di banchine compreso tra due moli \u00e8 detto \"calata\".\nStazioni.\nNelle stazioni ferroviarie, della metropolitana o degli autobus, la banchina \u00e8 quel marciapiede rialzato studiato per facilitare la salita e la discesa delle persone dal mezzo di trasporto. Ha anche una funzione di sicurezza per delimitare l'area riservata ai pedoni da quella per il transito dei mezzi. Nelle stazioni ferroviarie presenta anche una striscia gialla che indica la distanza di sicurezza dal bordo e spesso una pensilina per il riparo dal maltempo.\nStradale.\nLa banchina \u00e8 quella parte della strada esterna alla carreggiata che, come cita L'articolo 3 del Codice della strada italiano, viene definita: \"parte della strada compresa tra il margine della carreggiata ed il pi\u00f9 vicino tra i seguenti elementi longitudinali: marciapiede, spartitraffico, arginello, ciglio interno della cunetta, ciglio superiore della scarpata nei rilevati\".\nLa banchina rientra nella struttura della strada e pur non essendo destinata specificamente normalmente alla circolazione dei pedoni, tuttavia \u00e8 consentito agli stessi la circolazione in mancanza del marciapiede o del passaggio pedonale, pu\u00f2 essere anche usata dai veicoli per particolari esigenze di sosta ad esempio avaria del motore, malore del conducente, sosta di emergenza e soprattutto al fine di evitare collisioni (Cass. pen. sez. IV, 1\u00ba aprile 1988, n. 431 - ud. 18 marzo 1988), ricordando che normalmente ne \u00e8 interdetta la circolazione dei veicoli."}
{"id": "1834205", "revid": "110157", "url": "https://it.wikipedia.org/wiki?curid=1834205", "title": "Federazione Internazionale del Tamburello", "text": "La Federazione Internazionale del Tamburello (fr. F\u00e9d\u00e9ration Internationale de Balle au Tambourin, da cui la sigla FIBT) \u00e8 la federazione internazionale che governa lo sport del tamburello. La sua sede si trova a Roma, in Italia.\nL'attuale presidente \u00e8 il francese Bernard Barral che \u00e8 anche presidente della F.F.J.B.T. (F\u00e9d\u00e9ration fran\u00e7aise du jeu de balle au tambourin).\nLa federazione fu fondata a Sanremo il 25 ottobre 1987 dalla F.I.P.T. (Federazione Italiana Palla Tamburello) e dalla F.F.J.B.T. (F\u00e9d\u00e9ration fran\u00e7aise du jeu de balle au tambourin).\nMembri.\nFanno parte della FIBT come membri permanenti la F.I.P.T. (Federazione Italiana Palla Tamburello), la F.F.J.B.T. (F\u00e9d\u00e9ration fran\u00e7aise du jeu de balle au tambourin) e la Federazione Svizzera di Palla Tamburello.\nFanno parte della FIBT come membri provvisori la Deutscher Tamburello Sportverband, la F\u00e9d\u00e9ration Albanaise de Balle au Tambourin, la Federa\u00e7ao Paulista de Tambor\u00e9u, la Federacion Cubana de Pelota con Tamburrello, la Federaci\u00f2 Catalana de Tambor\u00ec, la Federacion Espanola de Tamburello, la Scottish Tambourelli Association, la Tam Japan Association e la Tambour England Association.\nObiettivi.\nLa FIBT \u00e8 nata con lo scopo di:\nCompetizioni Internazionali.\nLa Federazione organizza competizioni annuali che coinvolgono i migliori club d'Europa. La Coppa Europa maschile si tiene dal 1996 e coinvolge i migliori club italiani e francesi, mentre la Coppa Europa femminile si tiene dal 2001. La versione indoor della Coppa Europa si svolge dal 1993 e coinvolge club francesi, italiani, tedeschi, belgi, scozzesi, inglesi, irlandesi, spagnoli, austriaci, ungheresi e norvegesi.\nNel 2012 la Francia ha ospitato il 1\u00ba campionato mondiale di tamburello maschile e femminile, entrambi disputati a Gignac e vinti dalle compagini francesi.\nNei giorni 6-7-8 dicembre 2013 nel palazzetto dello sport di Castel Goffredo si \u00e8 svolto il primo campionato mondiale di tamburello a 3 maschile e femminile, entrambi vinti dalle rispettive compagini italiane.\nNel 2016 l'Italia ha ospitato il 2\u00ba campionato mondiale di tamburello maschile e femminile, entrambi disputati nella zona dell'Alto Mantovano, sui campi di gara di Medole, Castel Goffredo, Castiglione delle Stiviere, Cavriana, Ceresara, Guidizzolo e Solferino, dal 26 al 28 agosto. Le finali si sono tenute sullo sferisterio di Medole ed hanno conferito i titoli iridati maschile e femminile alle squadre italiane. La finale maschile, tra Italia e Francia, si \u00e8 svolta in notturna ed \u00e8 stata trasmessa in diretta dalla RAI."}
{"id": "1834209", "revid": "320578", "url": "https://it.wikipedia.org/wiki?curid=1834209", "title": "Complesso di riconoscimento dell'origine di replicazione", "text": ""}
{"id": "1834212", "revid": "254059", "url": "https://it.wikipedia.org/wiki?curid=1834212", "title": "Innocenzo Ciocchi del Monte", "text": "Biografia.\nIl suo nome di battesimo era Santino ed era figlio di un certo Angelino, servitore dapprima del nobile Baldovino del Monte e poi del fratello di costui, il cardinale Giovanni Maria (futuro papa Giulio III), al tempo in cui questi, dal 1537 al 1544, fu legato pontificio di Parma e di Piacenza.\nIl cardinale Giovanni Maria del Monte port\u00f2 con s\u00e9 il giovanissimo Santino a Trento nel 1545 in occasione dell'inaugurazione del Concilio. L'anno dopo, nominato vescovo di Arezzo, del Monte concesse a Santino la nomina a preposito del capitolo della cattedrale di Arezzo. Si preoccup\u00f2 anche di assicurargli un'istruzione adeguata, affidandolo all'umanista Onorato Fascitelli, poi lo fece adottare dal fratello Baldovino per conferirgli dignit\u00e0 nobiliare. Santino assunse cos\u00ec il nome di Innocenzo del Monte.\nIl comportamento del cardinale, gi\u00e0 stigmatizzato dall'ambasciatore veneziano Matteo Dandolo (Del Monte si prese quel \u00abpiccolo furfantello in camera e nel proprio letto, come se gli fosse stato figliuolo o nipote\u00bb), si accentu\u00f2 con l'elezione al pontificato, avvenuta il 7 febbraio 1550. Accoltolo nella propria villa di Bagnaia, nel concistoro del 30 maggio Giulio III cre\u00f2 il non ancora diciottenne Innocenzo cardinale diacono, con il titolo di Sant'Onofrio e una rendita annuale di 12.000 scudi.\nIn breve tempo si diffuse la voce che il papa avesse nominato cardinale il suo presunto amante. Il poeta francese Joachim du Bellay scrisse un componimento sul fatto, che recita: \nSegu\u00ec il conferimento di altre prebende: i benefici delle abbazie di Mont-Saint-Michel in Normandia, di San Saba, di Morimondo, di San Zeno e di Grottaferrata, e l'amministrazione del vescovado di Mirepoix. Non bastasse, dal novembre 1551 fu segretario particolare di Giulio III, scavalcando prerogative appartenenti al primo segretario di Stato Girolamo Dandini, e il 3 giugno 1552 fu nominato Legato di Bologna. In breve tempo circol\u00f2 voce a Roma che aveva ottenuto tutti questi privilegi, fino a diventare uno dei cardinali pi\u00f9 ricchi di Roma, perch\u00e9 fosse l'amante del papa; cos\u00ec testimoniano l'ambasciatore veneto Matteo Dandolo e Onofrio Panvinio.\nDopo la morte di Giulio III (1555), privo di incarichi nella curia pontificia, condusse una vita ancor pi\u00f9 dissoluta: girava armato vestendo in abiti civili, si rendeva pi\u00f9 volte protagonista di risse, frequentava prostitute - una di esse era Martuccia, una famosa cortigiana romana - e nel 1560, durante un viaggio da Venezia a Roma, a Nocera Umbra, per futili motivi, uccise un locandiere e suo figlio. L'anno prima il cardinale aveva gi\u00e0 ucciso impunemente un suo servitore: questa volta, il 27 maggio 1560, fu imprigionato in Castel Sant'Angelo per ordine di Pio IV, ma torn\u00f2 libero dopo poco pi\u00f9 di un anno, il 20 settembre 1561, pagando un'ammenda di 100.000 scudi e rinunciando ai suoi benefici.\nNon cessarono, per questo, le sue violenze: nel 1564, a Bagnaia, cerc\u00f2 di liberare con la forza delle persone che erano state arrestate, mentre l'anno dopo, per motivi non chiari, fugg\u00ec da Roma a Firenze e di qui a Venezia. Nel 1566 partecip\u00f2 al conclave che avrebbe eletto Pio V al pontificato, cercando illegalmente di comunicare con l'esterno.\nPi\u00f9 grave fu il reato commesso nel dicembre del 1567, quando rap\u00ec due donne di umili condizioni a Rapolano, nel senese, sequestrandole per vari giorni nella sua casa. Il 30 gennaio 1568 Pio V incaric\u00f2 il gesuita V. Rodriguez di indagare sul fatto, ma Cosimo I de' Medici intervenne personalmente in difesa del Dal Monte, che se la cav\u00f2 con una severa ammonizione e pot\u00e9 rimanere in Toscana. Tornato a Roma verso la fine del 1568, dall'Urbe gli fu per\u00f2 proibito di tornare nuovamente a Firenze e gli fu assegnata una stanza in Vaticano con due monaci teatini per la sua istruzione. Nel maggio 1569 il Dal Monte and\u00f2 nuovamente sotto processo: nella sua carrozza erano state scoperte due meretrici e si appur\u00f2 che esse avevano frequentato la casa dei cardinale per tutta la quaresima e la settimana santa.\nQuando, nel maggio del 1569, si scopr\u00ec che il cardinale frequentava abitualmente delle prostitute, si decise di confinarlo nel monastero di Montecassino. Nel 1571 fu trasferito nel Monastero di San Giacomo a Pontida, dove caus\u00f2 nuovi scandali.\nNon pot\u00e9 cos\u00ec partecipare al conclave che, il 14 maggio 1572, elesse il nuovo papa Gregorio XIII il quale, in compenso, gli permise di tornare in piena libert\u00e0 a Roma, dove mor\u00ec il 2 o il 3 novembre 1577. \u00c8 sepolto nella cappella della famiglia Del Monte, nella chiesa romana di San Pietro in Montorio."}
{"id": "1834218", "revid": "729019", "url": "https://it.wikipedia.org/wiki?curid=1834218", "title": "Guerra romano-persiana del 502-506", "text": "La guerra di Anastasio o guerra romano-persiana del 502-506 fu una guerra combattuta, appunto tra il 502 e il 506, tra l'Impero romano d'Oriente, governato dall'imperatore Anastasio I, e l'impero persiano dei Sasanidi. Fu il primo scontro dopo un lungo periodo di pace e, sebbene conclusosi con un nulla di fatto dal punto di vista dei cambiamenti territoriali, segn\u00f2 l'inizio di una serie di scontri tra i due imperi vicini.\nCause della guerra.\nL'Impero romano e l'impero persiano dei Sasanidi avevano goduto di un lungo periodo di pace dal 384, anno dell'ultimo cambiamento della frontiera con la spartizione dell'Armenia.\nDiversi fattori minarono la pace, ma principalmente la guerra fu causata da problemi finanziari del sovrano sasanide. Kavad I era stato infatti spodestato ed era tornato sul trono sasanide nel 498, ma doveva pagare un tributo agli Eftaliti (Unni bianchi) per il sostegno ricevuto; inoltre il Tigri aveva recentemente cambiato il proprio corso nella Mesopotamia meridionale, causando carestie e alluvioni. Kavad decise allora di chiedere un aiuto finanziario ai Romani, come gi\u00e0 avvenuto in passato; Anastasio I, consultatosi con i propri consiglieri, decise di non rafforzare il suo nemico con il proprio denaro, contando sulla possibilit\u00e0 che Sasanidi ed Eftaliti si scontrassero indebolendosi. Kavad, allora, rafforz\u00f2 l'alleanza con gli Eftaliti, gli Arabi e gli Armeni, e attacc\u00f2 i Romani, intendendo cos\u00ec ottenere il denaro necessario.\nAttacco persiano.\nNell'agosto 502 Kavad cattur\u00f2 facilmente l'impreparata citt\u00e0 di Teodosiopoli, capitale dell'Armenia Interior, forse con l'aiuto di qualche locale; ad ogni modo, la citt\u00e0 non aveva guarnigioni a difenderla ed era poco fortificata. Venuto a conoscenza dell'attacco, Anastasio invi\u00f2 Rufino a parlamentare con Kavad, che per\u00f2 si mosse verso sud, pass\u00f2 da Martiriopoli dove ottenne due anni di tasse dal locale satrapo Teodoro e assedi\u00f2 l'importante fortezza frontaliera di Amida, malgrado l'impegno di Rufino, per tutto l'autunno del 502 e l'inverno 502/503. I difensori, sebbene non ricevessero rinforzi, respinsero gli assalti persiani per tre mesi, dimostrandosi un obiettivo ben pi\u00f9 difficile di quanto previsto dal sovrano sasanide, ma alla fine cedettero e la citt\u00e0 cadde. Per tutto il 503 i Romani tentarono inutilmente di riprendere Amida, mentre Kavad si trovava con l'esercito in Osroene, anch'esso impegnato in un inutile assedio ad Edessa.\nNel maggio 503 l'imperatore Anastasio I invi\u00f2 i generali Patricio, Areobindo e il proprio nipote Ipazio a comandare le truppe romane contro i Sasanidi, per tentare una riscossa.\nQuello stesso mese, accampato con 12.000 uomini a Dara, Areobindo fu attaccato da un esercito persiano proveniente da Singara: inizialmente sconfisse il nemico e lo insegu\u00ec fino a Nisibis, dove per\u00f2 non ottenne ulteriori successi.\nIntanto Patricio e Ipazio, con 40.000 uomini, avevano invaso l'Arzazene, prendendo molti prigionieri e distruggendo le infrastrutture difensive; accampatisi nei pressi di Amida, non si mossero malgrado la richiesta di aiuto da parte di Areobindo, impegnato nelle operazioni nei pressi di Nisibis. Si allontanarono all'inseguimento di alcuni nemici, ma un prigioniero promise loro di tradire Amida e Ipazio e Patricio tornarono alla citt\u00e0, senza per\u00f2 riuscire a prenderla.\nPoich\u00e9 a Nisibis i Persiani avevano ricevuto rinforzi da Unni e Arabi, Areobindo fu costretto a ritirarsi, prima a Constantina e poi a Edessa (luglio 503). Tra agosto e settembre fu assediato in quella citt\u00e0 da Kavad I; Areobindo cerc\u00f2 di corrompere il sovrano sasanide, affinch\u00e9 togliesse l'assedio, ma senza successo. Quando il re si ritir\u00f2, il generale premi\u00f2 gli abitanti della zona che erano rimasti fedeli. Kavad e il grosso dell'esercito sasanide presero allora di sorpresa Ipazio e Patricio, i quali ad agosto si erano avventurati nell'inseguimento di un gruppo di Eftaliti sconfitti, e li costrinsero a ripiegare su Samosata. Questa sconfitta e il generale cattivo andamento della guerra furono attribuiti all'incapacit\u00e0 di Patricio e Ipazio: solo il secondo, per\u00f2, fu sollevato dal comando, mentre Patricio rimase al suo posto fino alla fine della guerra\nI Sasanidi avevano il controllo della fortezza frontaliera di Amida, in cui decisero di raccogliere gli armamenti per il resto dell'offensiva. Sentita questa notizia nel gennaio/febbraio 504, Patricio si mosse da Melitene, dove il suo esercito stava svernando, e attacc\u00f2 Amida, catturando un convoglio persiano che portava rifornimenti alla citt\u00e0. Al sopraggiungere dei rinforzi persiani, Patricio arretr\u00f2 le proprie truppe, per poi attaccare i nemici e sconfiggerli, catturandone i comandanti; infine, pose nuovamente sotto assedio la citt\u00e0.\nNell'estate 504 Areobindo attacc\u00f2 l'Armenia sotto il controllo persiano, devastandola senza incontrare ostacoli; poi raggiunse Nisibis, dove pose un agguato, e da qui ritorn\u00f2 ad Amida, dove fu successivamente raggiunto dal sostituto di Ipazio, Celere, con il grosso delle truppe romane. Patricio riusc\u00ec a minare e a far crollare un tratto delle mura cittadine esterne, ma i Persiani aumentarono la vigilanza e il comandante romano non pot\u00e9 proseguire nell'azione. Quando Celere lasci\u00f2 Amida per attaccare il territorio persiano con il grosso dell'esercito, Patricio rimase ad Amida; qui riusc\u00ec a far cadere in una imboscata e ad uccidere il generale Glones e i suoi uomini.\nTra il tardo 504 e l'inizio del 505, le ostilit\u00e0 cessarono: gli Unni avevano infatti invaso l'Armenia dal Caucaso e i due imperi belligeranti si accordarono per una tregua, allo scopo di affrontare il pericolo comune. Dopo aver organizzato la consegna del riscatto per Amida, Patricio torn\u00f2 a Melitene.\nNel 506, durante i negoziati di pace, i Romani, temendo un tradimento, arrestarono gli ufficiali Persiani, che, una volta liberati, si stabilirono a Nisibis. Il trattato di pace fu finalmente stipulato nel novembre 506, ma non ne sono noti i termini. Lo storico Procopio afferma che aveva durata sette anni, ed \u00e8 probabile che prevedesse pagamenti ai Persiani.\nConseguenze.\nLa facilit\u00e0 con cui l'esercito persiano aveva saccheggiato le province frontaliere fece comprendere ai Romani i problemi del loro sistema di difesa; principalmente questa debolezza era causata dalla mancanza di una base militare nelle immediate vicinanze della frontiera, ruolo svolto per i Persiani da Nisibis (cos\u00ec come la stessa citt\u00e0 aveva svolto lo stesso ruolo per i Romani fino alla sua perdita nel 363). Anastasio I decise allora di costruire una nuova, grande citt\u00e0-fortezza, Dara, a partire dal 505; anche le altre fortezze danneggiate dalla guerra furono sottoposte a ricostruzioni. Questo rafforzamento fu per\u00f2 la causa di contrasti con i Sasanidi, che ritenevano la costruzione di una fortezza in contrasto con i termini del trattato del 422: Anastasio, per\u00f2, compr\u00f2 l'assenso persiano, e nel 507/508 le mura della nuova fortezza furono pronte."}
{"id": "1834220", "revid": "363629", "url": "https://it.wikipedia.org/wiki?curid=1834220", "title": "Zecca dello Stato", "text": ""}
{"id": "1834224", "revid": "968255", "url": "https://it.wikipedia.org/wiki?curid=1834224", "title": "Kalinka", "text": "Kalinka () \u00e8 considerata tra le canzoni russe pi\u00f9 famose di tutti i tempi. \u00c8 stata scritta nel 1860 dal compositore Ivan Petrovi\u010d Larionov e eseguita per la prima volta nella citt\u00e0 di Saratov come parte di uno spettacolo teatrale. Venne poi adattata per la prima volta in Polonia nella citt\u00e0 di Varsavia.\nSignificato del termine.\nIl termine \"Kalinka\" si riferisce ai frutti del viburno (\"palla di neve\") mentre \"malinka\" indica il lampone.\nTesto russo.\n\u041a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430 \u043c\u043e\u044f! \u0412 \u0441\u0430\u0434\u0443 \u044f\u0433\u043e\u0434\u0430 \u043c\u0430\u043b\u0438\u043d\u043a\u0430, \u043c\u0430\u043b\u0438\u043d\u043a\u0430 \u043c\u043e\u044f!\n\u0410\u0445, \u043f\u043e\u0434 \u0441\u043e\u0441\u043d\u043e\u044e, \u043f\u043e\u0434 \u0437\u0435\u043b\u0435\u043d\u043e\u044e, \u0421\u043f\u0430\u0442\u044c \u043f\u043e\u043b\u043e\u0436\u0438\u0442\u0435 \u0432\u044b \u043c\u0435\u043d\u044f! \u0410\u0439-\u043b\u044e\u043b\u0438, \u043b\u044e\u043b\u0438, \u0430\u0439-\u043b\u044e\u043b\u0438, \u0421\u043f\u0430\u0442\u044c \u043f\u043e\u043b\u043e\u0436\u0438\u0442\u0435 \u0432\u044b \u043c\u0435\u043d\u044f.\n\u041a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430 \u043c\u043e\u044f! \u0412 \u0441\u0430\u0434\u0443 \u044f\u0433\u043e\u0434\u0430 \u043c\u0430\u043b\u0438\u043d\u043a\u0430, \u043c\u0430\u043b\u0438\u043d\u043a\u0430 \u043c\u043e\u044f!\n\u0410\u0445, \u0441\u043e\u0441\u0435\u043d\u0443\u0448\u043a\u0430 \u0442\u044b \u0437\u0435\u043b\u0435\u043d\u0430\u044f, \u041d\u0435 \u0448\u0443\u043c\u0438 \u0436\u0435 \u043d\u0430\u0434\u043e \u043c\u043d\u043e\u0439! \u0410\u0439-\u043b\u044e\u043b\u0438, \u043b\u044e\u043b\u0438, \u0430\u0439-\u043b\u044e\u043b\u0438, \u041d\u0435 \u0448\u0443\u043c\u0438 \u0436\u0435 \u043d\u0430\u0434\u043e \u043c\u043d\u043e\u0439!\n\u041a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430 \u043c\u043e\u044f! \u0412 \u0441\u0430\u0434\u0443 \u044f\u0433\u043e\u0434\u0430 \u043c\u0430\u043b\u0438\u043d\u043a\u0430, \u043c\u0430\u043b\u0438\u043d\u043a\u0430 \u043c\u043e\u044f!\n\u0410\u0445, \u043a\u0440\u0430\u0441\u0430\u0432\u0438\u0446\u0430, \u0434\u0443\u0448\u0430-\u0434\u0435\u0432\u0438\u0446\u0430, \u041f\u043e\u043b\u044e\u0431\u0438 \u0436\u0435 \u0442\u044b \u043c\u0435\u043d\u044f! \u0410\u0439-\u043b\u044e\u043b\u0438, \u043b\u044e\u043b\u0438, \u0430\u0439-\u043b\u044e\u043b\u0438, \u041f\u043e\u043b\u044e\u0431\u0438 \u0436\u0435 \u0442\u044b \u043c\u0435\u043d\u044f!\n\u041a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430, \u043a\u0430\u043b\u0438\u043d\u043a\u0430 \u043c\u043e\u044f! \u0412 \u0441\u0430\u0434\u0443 \u044f\u0433\u043e\u0434\u0430 \u043c\u0430\u043b\u0438\u043d\u043a\u0430, \u043c\u0430\u043b\u0438\u043d\u043a\u0430 \u043c\u043e\u044f!\nTraslitterazione.\nKalinka, kalinka, kalinka moja! V sadu jagoda malinka, malinka moja!\nAch, pod sosnoju, pod zelenoju, Spat' polo\u017eite vy menja! Aj-ljuli, ljuli, aj-ljuli, Spat' polo\u017eite vy menja.\nKalinka, kalinka, kalinka moja! V sadu jagoda malinka, malinka moja!\nAch, sosenu\u0161ka ty zelenaja, Ne \u0161umi \u017ee nado mnoj! Aj-ljuli, ljuli, aj-ljuli, Ne \u0161umi \u017ee nado mnoj!\nKalinka, kalinka, kalinka moja! V sadu jagoda malinka, malinka moja!\nAch, krasavica, du\u0161a-devica, Poljubi \u017ee ty menja! Aj-ljuli, ljuli, aj-ljuli, Poljubi \u017ee ty menja!\nKalinka, kalinka, kalinka moja! V sadu jagoda malinka, malinka moja!\nTesto polacco\nKalinko, kalinko, kalinko moja! W sadzie jagodo malinko, malinko moja!\nAch, pod sosn\u0105, pod zielon\u0105, Spa\u0107 po\u0142\u00f3\u017ccie wy mnie! Aj-luli, luli, aj-luli, luli, Spa\u0107 po\u0142\u00f3\u017ccie wy mnie!\nKalinko, kalinko, kalinko moja! W sadzie jagodo malinko, malinko moja!\nAch, soseneczko ty zielona, Nie szum\u017ce nade mn\u0105! Aj-luli, luli, aj-luli, luli, Nie szum\u017ce nade mn\u0105!\nKalinko, kalinko, kalinko moja! W sadzie jagodo malinko, malinko moja!\nAch, krasawico, dusza-dziewico, Pokochaj\u017ce ty mnie! Aj-luli, luli, aj-luli, luli, Pokochaj\u017ce ty mnie!\nKalinko, kalinko, kalinko moja! W sadzie jagodo malinko, malinko moja!\nTraduzione (non letterale).\nO viburno rosso di casa mia,\ndove in giardino fioriscono i lamponi.\nBacche di bosco,\nlasciatemi dormire,\nsotto il pino verde odoroso.\nE voi fate piano\nnon turbate i miei sogni leggeri.\nMa tu dolce fanciulla,\nquando accetterai l'amore mio?\nDimmi che mi ami\u2026...\nCuriosit\u00e0.\nDal 2003, anno in cui il magnate russo Roman Abramovi\u010d compr\u00f2 la squadra di calcio di Chelsea, \"Kalinka\" viene suonata prima o dopo le pi\u00f9 importanti partite casalinghe della squadra di \"Chelsea\", ad esempio in occasione del confronto di Champions League contro la squadra di Barcellona e della finale di Carling Cup."}
{"id": "1834225", "revid": "92723", "url": "https://it.wikipedia.org/wiki?curid=1834225", "title": "Terme Stabiane", "text": "Le Terme Stabiane sono un complesso termale di epoca romana, sepolte dall'eruzione del Vesuvio del 79 e ritrovate a seguito degli scavi archeologici dell'antica Pompei: nel suo genere, \u00e8 l'edificio pi\u00f9 antico della citt\u00e0.\nStoria.\nLe Terme Stabiane, cos\u00ec denominate in quanto poste all'incrocio tra Via dell'Abbondanza e Via Stabiana, furono costruite intorno al IV-III secolo a.C., in una zona che probabilmente si trovava in periferia prima dell'estensione della citt\u00e0 ed adibita ad area cimiteriale, come testimoniato dal ritrovamento di una tomba ad ipogeo. L'edificio sub\u00ec un notevole ampliamento nel II secolo a.C. e continui restauri negli anni successivi, soprattutto nell'epoca imperiale ed a seguito del terremoto di Pompei del 62; al momento dell'eruzione i lavori di ristrutturazione non erano completati e quindi l'intera struttura non era utilizzata, mentre il periodo intorno all'80 a.C. rappresenta quello di massimo splendore, come descritto da un'epigrafe che cos\u00ec dice:\nDescrizione.\nLa struttura si presenta con al centro la palestra porticata a base trapezoidale: le colonne, originariamente dalla forma pi\u00f9 esile, furono pesantemente stuccate dopo il sisma del 62. Nella zona orientale sono disposti, divisi per uomini e donne, gli ambienti per il bagno: il \"frigidarium\" maschile ha una volta con cupola ad imitazione del cielo, nicchie sulle pareti e raffigurazioni con soggetti marini ed originariamente doveva servire da calidario in quanto si notano dei vani dove venivano posti i bracieri; quello femminile fu costruito posteriormente al maschile. Seguono poi il \"tepidarium\" e \"calidarium\", quello maschile di forma absidata, con vasca dedicata alle abluzioni e decorato con un \"labrum\" con getto d'acqua tiepida: in questi ambienti la pavimentazione era sostenuta da piccole pile di mattoni, in modo tale che la zona restasse vuota per permettere all'aria calda di circolare e di raggiungere alle stesso modo le intercapedini poste lungo i muri. Le terme erano dotate anche di spogliatoio, quello maschile decorato con amorini, trofei d'armi e figure del corteo bacchico, e una sala per le fornaci, utilizzate per produrre calore; l'intera area femminile non aveva alcun collegamento con la palestra che era riservata esclusivamente agli uomini.\nNella parte nord \u00e8 ubicata una latrina, mentre nella zona occidentale \u00e8 la piscina, contornata da due vasche pi\u00f9 piccole utilizzate dagli atleti per lavarsi e detergesi: a dividere la zona della \"natatio\" dal resto della palestra un basso muretto interamente stuccato. Nelle vicinanze della piscina si aprono piccole stanze probabilmente riservate ai giovani, mentre altre avevano diverse funzionalit\u00e0, come una, finemente decorata, utilizzata dal sovrintendente delle terme e un'altra invece utilizzata come sferisterio, ossia per giochi con la palla. La maggior parte delle decorazioni si sono conservate all'ingresso, costituito da colonne e portali in tufo e nella palestra: si tratta di stucchi in quarto stile, realizzati in calce e calcite, in quanto pi\u00f9 resistenti all'umidit\u00e0; le principali decorazioni del portico raffigurano Giove seduto con in mano uno scettro, Dedalo che forgia le ali per Icaro ed Hylas con le ninfe."}
{"id": "1834227", "revid": "216538", "url": "https://it.wikipedia.org/wiki?curid=1834227", "title": "L'ombra della mummia", "text": ""}
{"id": "1834228", "revid": "125244959", "url": "https://it.wikipedia.org/wiki?curid=1834228", "title": "DVB-T2", "text": "Il DVB-T2, abbreviazione per Digital Video Broadcasting - Second Generation Terrestrial, nelle telecomunicazioni \u00e8 un'estensione dello standard DVB-T del consorzio europeo DVB per una modalit\u00e0 di trasmissione televisiva digitale terrestre.\nStoria.\nNel marzo 2006 il DVB decise di migliorare lo standard DVB-T, tanto che nel giugno del 2006 venne creato il gruppo di studio TM-T2 (Technical Module on Next Generation DVB-T, modulo tecnico sul DVB-T di prossima generazione) all'interno del gruppo DVB, al fine di sviluppare uno schema di modulazione avanzato adottabile da uno standard televisivo digitale terrestre di seconda generazione, con il nome di DVB-T2.\nCaratteristiche.\nIn base ai requisiti commerciali e tecnologici proposti nell'aprile del 2007, la prima fase del DVB-T2 sar\u00e0 destinata a fornire la miglior ricezione possibile a ricevitori stazionari (fissi) e portatili (cio\u00e8 unit\u00e0 trasportabili, ma non completamente mobili) usando gli apparati d'antenna attuali, mentre una seconda e terza fase studieranno metodi per raggiungere bit rate pi\u00f9 alti (con nuovi tipi d'antenna) e il problema dei ricevitori mobili. Il nuovo sistema sarebbe in grado di fornire un aumento minimo del 30% in termini di bit rate utile, a pari condizioni di canale trasmissivo usato per il DVB-T.\nLe tecnologie utilizzate, a grandi linee, saranno le seguenti:"}
{"id": "1834234", "revid": "125379888", "url": "https://it.wikipedia.org/wiki?curid=1834234", "title": "Episodi di Stargate SG-1 (quinta stagione)", "text": "&lt;onlyinclude&gt;\nLa quinta stagione della serie televisiva di fantascienza Stargate SG-1 \u00e8 composta da 22 episodi e fu trasmessa per la prima volta negli Stati Uniti dal 29 giugno 2001 sulla rete televisiva Showtime; nel corso della stagione la serie fu trasmessa anche sulla rete inglese Sky One che trasmise l'ultimo episodio il 6 febbraio 2002.\n&lt;/onlyinclude&gt;\nIl cast stabile della quinta stagione \u00e8 inalterato e comprende Richard Dean Anderson nella parte del colonnello dell'Aviazione Jack O'Neill, Michael Shanks nei panni del dottor Daniel Jackson, Amanda Tapping nel ruolo del maggiore Samantha Carter e Christopher Judge che interpreta l'alieno Teal'c. La squadra dell'SG-1 \u00e8 comandata dal generale George Hammond, interpretato da Don S. Davis.\nIn Italia la serie \u00e8 stata trasmessa dal canale satellitare Fox. In chiaro i primi otto episodi sono stati trasmessi in prima visione in chiaro da Rai 2 nell'estate 2004. I restanti 14 vennero trasmessi da Rai 3 solo nel gennaio 2008.\nNemici.\nTrama.\nLa squadra SG-1 si ritrova persa in un'altra galassia, con una nave danneggiata ed Apophis che minaccia \ndi distruggerli. Teal'C, dopo essere stato sottoposto ad un trattamento di lavaggio del cervello, \u00e8 nuovamente fedele ad Apophis. Nel frattempo i Replicatori assumono il controllo delle due navi. \nIl ritorno.\nTrama.\nCon la sua mente alterata da Apophis, Teal'C deve sottoporsi ad un antico rituale per ritrovare se stesso o condurlo alla morte.\nAscensione.\nTrama.\nOrlin, un Asceso, assume forma umana per dichiarare a Carter il suo amore ma lei rifiuta e chiama una squadra di bonifica. Orlin scompare e Hammond pensando che Carter deliri le chiede di sottoporsi a una valutazione psicologica, quando Carter torna a casa Orlin si ripresenta e le chiede di condividere almeno per una volta la comunione spirituale delle sue emozioni.\nIl quinto uomo.\nTrama.\nLa squadra SG1 viene attaccata da un gruppo di Jaffa. Carter, Teal'c e Jackson riescono a passare lo Stargate, ma O'Neill e il tenente Tyler cadono vittime di un'imboscata e vengono perci\u00f2 spinti oltre le linee nemiche. Ma chi \u00e8 veramente il tenente Tyler?\nCielo rosso.\nTrama.\nIl team SG-1 scopre che l'avere usato lo Stargate per raggiungere un nuovo mondo rischia di condurre alla distruzione di quello stesso mondo. Cos\u00ec chiedono aiuto agli Asgard per risolvere il problema, ma gli Asgard decidono di non intervenire, e anche la popolazione del pianeta si rifiuta di ascoltare i consigli dell'SG-1.\nFuoco della mente.\nTrama.\nAl suo 14\u00ba compleanno Cassandra inizia a dimostrare delle particolari doti che la fanno ammalare, ma che al tempo stesso conducono il team SG-1 sul suo pianeta natale (P8X-987) dove viene scoperto un oscuro segreto. \nBestia da soma.\nTrama.\nIl team SG-1 scopre una civilt\u00e0 che sta utilizzando gli Unas come schiavi. Cos\u00ec i membri della squadra devono insegnare alla trib\u00f9 di Chaka, un amico di Daniel, il concetto di insurrezione. \nLa tomba.\nTrama.\nIl team SG-1 deve collaborare di nuovo con l'unit\u00e0 russa, dopo che una loro squadra \u00e8 scomparsa mentre stava ispezionando uno ziggurat alieno. \nTra due fuochi.\nTrama.\nI Tollan offrono alla Terra nuove ed avanzate armi tecnologiche. Inizia una investigazione che porter\u00e0 ad una scoperta sul mondo natale dei Tollan. \n2001.\nTrama.\nI membri della squadra SG-1 incontrano un nuovo potenziale alleato nella loro guerra contro i Goa'uld, ma purtroppo non sono a conoscenza di tutti i segreti che gli Ashen nascondono. \nDecisione disperata.\nTrama.\nCarter viene rapita da un uomo malato e in punto di morte, il quale sta cercando un simbionte per salvarsi. Cos\u00ec O'Neill \u00e8 costretto ad allearsi con un poco di buono allo scopo di ritrovare Sam.\nWormhole X-Treme.\nTrama.\nMentre una nave aliena si avvicina alla Terra, la squadra SG-1 ritrova un vecchio amico, il quale ha creato uno show televisivo ispirandosi alle vicende del programma Stargate.\nTerreno di prova.\nTrama.\nMentre sta addestrando alcuni cadetti in una struttura segreta, il Colonnello O'Neill deve affrontare la possibilit\u00e0 di una incursione aliena nel Quartier Generale. Cos\u00ec l'uomo si vede costretto a coinvolgere i suoi allievi in una reale operazione di battaglia.\n48 ore.\nTrama.\nUn disastro allo Stargate blocca Teal'C durante il passaggio intrappolandolo nella rete degli anelli, cos\u00ec il gruppo deve recarsi in Russia per chiedere aiuto. \nSummit.\nTrama.\nI Tok'ra informano il commando stargate che i signori del sistema stanno organizzando un incontro al vertice e attuano un piano per distruggerli con una potente arma chimica facendo infiltrare Daniel Jackson al summit.\nIntanto la SG-1 si reca su Revanna, la base dei Tok'ra.\nFuga finale.\nTrama.\nMentre su Revanna la base Tok'ra \u00e8 sotto l'assedio di Zipacna, Daniel Jackson scopre che il Goa'uld Anubis \u00e8 ancora vivo e che \u00e8 lui il mandante di Osiris, cos\u00ec decide di non uccidere i signori del sistema per non spianare la strada ad Anubis. Tenta per\u00f2 di salvare Sarah.\nLimite di sicurezza.\nTrama.\nLa Terra \u00e8 minacciata da un asteroide in rotta di collisione. La SG-1 viene mandata con una bomba al naquadah a fare saltare l'asteroide ma qualcosa va male, la navicella precipita sull'asteroide e l'asteroide precipita verso la Terra.\nIl guerriero.\nTrama.\nUn carismatico leader dei Jaffa sta cercando di fomentare la ribellione della sua gente contro i Goa'uld. Per questo chiede aiuto ed alleanza alla Terra. Cos\u00ec crea un nuovo pianeta natale dei Jaffa, grazie alle armi dei Signori del Sistema i cui eserciti sono stati sconfitti. \nMinaccia.\nTrama.\nLa squadra SG-1 trova un mondo controllato dai Replicatori e una giovane ragazza che potrebbe conoscere il segreto per la salvezza degli Asgard.\nLa sentinella.\nTrama.\nGli uomini della SG-1 trovano Latona, un mondo sotto assedio dalle forze di Svarog (uno dei Signori del Sistema). La squadra \u00e8 costretta a collaborare con due criminali per evitare l'invasione.\nMeridiano.\nTrama.\nI Kelowniani (abitanti di una delle nazioni del pianeta Langara) rischiano l'estinzione, nel tentativo di costruire un'arma di distruzione di massa a base di naquadriah, una variante di naquadah molto pi\u00f9 potente. Un incidente minaccia la vita di migliaia di persone e Daniel Jackson sacrifica la sua vita per salvarli, esponendosi ad una dose letale di radiazioni. In seguito verr\u00e0 anche accusato da questi ultimi di avere sabotato la ricerca dell'arma.\nRivelazioni.\nTrama.\nL'SG-1 riesce ad infiltrarsi nella nave madre di Anubis, il quale sta per sferrare un attacco ad un laboratorio sotterraneo degli Asgard."}
{"id": "1834236", "revid": "88740", "url": "https://it.wikipedia.org/wiki?curid=1834236", "title": "Luke (gruppo musicale)", "text": "I Luke sono un gruppo di rock francese formatosi nel 1998; dall'inizio della sua attivit\u00e0, diversi sono i musicisti che vi si sono avvicendati; attualmente, il gruppo \u00e8 composto da: Thomas Boulard (canto), Jean-Pierre Ensuque (chitarra), Damien Lef\u00e8vre (basso) e Romain Viallon (batteria).\nBiografia.\nI Luke nascono nel 1998, in seguito alla tourn\u00e9e del gruppo Spring in cui Christophe Plantier suonava la chitarra e Thomas Boulard era appena entrato come cantante; il duo fu presto raggiunto da Ludovic Morillon (batteria), St\u00e9phane Bouvier (basso e Cyril Guillaneuf (tastiere).\nI Luke inviano numerosi demo e un promo con sette tracce autoprodotto a varie case discografiche, prima di essere contattati dall'etichetta Village Vert.\nNel 2004 esce un promo contenente quattro titoli, \"Je n'\u00e9claire que moi\".\nIn seguito, il gruppo si dedica alla preparazione del primo album effettivo, \"La Vie presque\", un incrocio tra il rock francese e il pop inglese. All'uscita dell'album, nell'ottobre 2001, fa seguito la prima vera tourn\u00e9e.\nAlla fine del 2003, il gruppo registra in studio il suo secondo disco, \"La T\u00eate en arri\u00e8re\", da cui vengono estratti diversi singoli di successo, come \"La Sentinelle\" e \"Soledad\". L'album esce nell'aprile 2004.\nNel frattempo, a causa di litigi, il gruppo ha cambiato volto: della formazione originale restano soltanto Thomas Boulard e Cyril Guillaneuf, a cui si sono aggiunti Damien Lef\u00e8vre (del gruppo Eiffel) al basso e Romain Viallon (del gruppo Catleya alla batteria.\nDurante la tourn\u00e9e del 2004, Cyril Guillaneuf abbandona i compagni di viaggio, mentre si unisce al gruppo il chitarrista Bayrem Benamor, reclutato attraverso internet.\nNel 2005, dopo una corta pausa, i Luke riprendono la tourn\u00e9e e cambiano ancora una volta chitarrista: \u00e8 la volta di Jean-Pierre Ensuque (del gruppo Autour de Lucie). Dalla met\u00e0 di ottobre, il gruppo inaugura una serie di date con il gruppo D\u00e9portivo.\nDopo un anno di riposo, il 10 settembre 2007 i Luke pubblicano un nuovo disco, \"Les Enfants de Saturne\", cui segue, dal mese di giugno, una nuova tourn\u00e9e; il primo singolo estratto dall'album, \"La terre ferme\" \u00e8 scaricabile sul sito ufficiale dei Luke.\nDiscografia.\nAlbums studio.\nL'album \"Les enfants de Saturne\" contiene una traccia nascosta, che comincia dopo 14' dalla fine della 13\u00aa traccia."}
{"id": "1834237", "revid": "474175", "url": "https://it.wikipedia.org/wiki?curid=1834237", "title": "Associazione Sportiva Polisportiva Messina", "text": "La Polisportiva Messina \u00e8 la prima squadra di pallanuoto maschile di Messina. Nel passato ha militato anche un anno in serie A1."}
{"id": "1834238", "revid": "1318658", "url": "https://it.wikipedia.org/wiki?curid=1834238", "title": "Parchi nazionali dell'Indonesia", "text": "L'Indonesia ha una rete di 50 parchi nazionali, amministrati dal Ministero delle Foreste."}
{"id": "1834239", "revid": "16901721", "url": "https://it.wikipedia.org/wiki?curid=1834239", "title": "Parco Nazionale di Meru Betiri", "text": ""}
{"id": "1834240", "revid": "16901724", "url": "https://it.wikipedia.org/wiki?curid=1834240", "title": "Parco Nazionale di Komodo", "text": ""}
{"id": "1834241", "revid": "16901727", "url": "https://it.wikipedia.org/wiki?curid=1834241", "title": "Parco Nazionale di Lorentz", "text": ""}
{"id": "1834242", "revid": "16901729", "url": "https://it.wikipedia.org/wiki?curid=1834242", "title": "Parco Nazionale di Ujung Kulon", "text": ""}
{"id": "1834244", "revid": "36426", "url": "https://it.wikipedia.org/wiki?curid=1834244", "title": "Terme stabiane", "text": ""}
{"id": "1834246", "revid": "1305772", "url": "https://it.wikipedia.org/wiki?curid=1834246", "title": "Retico", "text": ""}
{"id": "1834248", "revid": "36426", "url": "https://it.wikipedia.org/wiki?curid=1834248", "title": "Pittico", "text": ""}
{"id": "1834250", "revid": "36426", "url": "https://it.wikipedia.org/wiki?curid=1834250", "title": "Tartessico", "text": ""}
{"id": "1834252", "revid": "36426", "url": "https://it.wikipedia.org/wiki?curid=1834252", "title": "Tasmaniano", "text": ""}
{"id": "1834253", "revid": "3082", "url": "https://it.wikipedia.org/wiki?curid=1834253", "title": "John J. Pershing", "text": ""}
{"id": "1834256", "revid": "37401", "url": "https://it.wikipedia.org/wiki?curid=1834256", "title": "Katju\u0161a", "text": ""}
{"id": "1834257", "revid": "59975", "url": "https://it.wikipedia.org/wiki?curid=1834257", "title": "Sly And The Family Stone", "text": ""}
{"id": "1834258", "revid": "196390", "url": "https://it.wikipedia.org/wiki?curid=1834258", "title": "Lucio Junio Anneo Gallio", "text": ""}
{"id": "1834260", "revid": "709565", "url": "https://it.wikipedia.org/wiki?curid=1834260", "title": "Episodi di Stargate SG-1 (sesta stagione)", "text": "&lt;onlyinclude&gt;\nLa sesta stagione della serie televisiva di fantascienza Stargate SG-1 \u00e8 composta da 22 episodi e fu trasmessa per la prima volta negli Stati Uniti dal 29 giugno 2001 sulla rete televisiva Sci-Fi Channel; nel corso della stagione la serie fu trasmessa anche sulla rete inglese Sky One che mise in onda l'ultimo episodio il 19 febbraio 2003.\nIn Italia la serie \u00e8 stata trasmessa a pagamento dal canale satellitare Fox dal 9 settembre 2004 al 27 gennaio 2005, ed in chiaro su LA7 a partire dal 22 novembre 2007.&lt;/onlyinclude&gt;\nIl cast stabile della sesta stagione vede l'inserimento di Corin Nemec nei panni di Jonas Quinn, quale rimpiazzo del dottor Daniel Jackson, asceso nel corso della quinta stagione. Il resto della squadra \u00e8 inalterato e comprende Richard Dean Anderson nella parte del colonnello dell'Aviazione Jack O'Neill, Amanda Tapping divenuta il maggiore Samantha Carter e Christopher Judge che interpreta l'alieno Teal'c; come sempre la squadra \u00e8 al comando del generale George Hammond, interpretato da Don S. Davis.\nRedenzione (parte 1).\nTrama.\nMentre la SG-1 tenta di trovare un nuovo membro della squadra per sostituire Daniel Jackson, Teal'c riceve da Bra'tac la notizia che la moglie \u00e8 gravemente malata; partito per Chulak, scopre che lei \u00e8 morta, e il figlio Rya'c d\u00e0 a lui la colpa. Nel frattempo, sulla Terra, lo stargate si attiva improvvisamente, rimanendo attivo pi\u00f9 di quanto si sapeva essere possibile, mentre la sua energia aumenta lentamente, rischiando di farlo esplodere; un tentativo di O'Neill e Carter di raggiungere Abydos con un prototipo di caccia interstellare (chiamato X-302) fallisce. Su Chulak un jaffa informa Teal'c che Anubis sta attaccando la Terra; qui, intanto, lo stesso Anubis appare olograficamente informandoli che il loro pianeta sta per essere distrutto.\nRedenzione (parte 2).\nTrama.\nScoperto il pianeta da cui viene l'attacco di Anubis, Teal'c decide di recarsi l\u00ec insieme a suo figlio e a Bra'tac; scoprono che Anubis sta usando un'arma degli Antichi, ma, teletrasportatisi sulla superficie, Teal'c e Bra'tac vengono catturati dai soldati di Anubis. Sulla Terra, un tentativo di fermare l'attacco ha l'unico effetto di ferire Carter e di diminuire il tempo rimasto prima che lo stargate esploda. Jonas Quinn ha allora l'idea di spedirlo nello spazio; il colonnello O'Neill viene incaricato di pilotare l'X-302. Sul pianeta di Anubis, Rya'c riesce a rubare un aliante, distruggendo l'arma di Anubis e liberando il padre e Bra'tac, mentre O'Neill riesce a spedire lo stargate nell'iperspazio prima che esploda, distruggendo insieme anche l'X-302.\nConto alla rovescia.\nTrama.\nL'SG-1, incluso il neo-membro Jonas Quinn, sale a bordo di una nave madre goa'uld arrivata, apparentemente senza equipaggio, nelle vicinanze della Terra. Scoprono che nel computer della nave \u00e8 imprigionata la coscienza di Thor, che ha disattivato la sequenza di autodistruzione; tre jaffa di Anubis, tuttavia, rimasti a bordo, uccidono il dottor Friesen e inseriscono una rotta la superficie della Terra. La nave precipita; O'Neill, Carter e Jacob Carter, rimasti a bordo, cercano di salvare la coscienza di Thor, mentre Teal'c e Jonas Quinn si uniscono alla squadra di recupero.\nUn corpo tra i ghiacci.\nTrama.\nIn Antartide, vicino a dove \u00e8 stato rinvenuto il secondo stargate, viene trovato il corpo di una donna che sembra avere milioni di anni. Quando la SG-1 si reca l\u00ec per indagare, la donna si sveglia, mentre gli occupanti della base cominciano a manifestare i sintomi di una strana malattia. La donna sembra essere capace di curarsi da sola e, misteriosamente, riesce a curare anche il dottor Woods, prima di cadere sfinita.\nPasseggiatori notturni.\nTrama.\nMentre il colonnello O'Neill \u00e8 con i tok'ra, Carter riceve una telefonata nel mezzo della notte da parte di uno scienziato, che il giorno dopo viene trovato ucciso. La SG-1 si reca per indagare in una cittadina, dove gli abitanti sembrano apatici e si comportano in modo diverso durante la notte. Grazie all'aiuto di un guardiano notturno riescono a trovare quella che sembra un'astronave in costruzione, i cui progetti sono scritti in goa'uld; Teal'c e Jonas vengono rapiti da alcuni agenti federali, che considerano quella cittadina un esperimento, ma gli abitanti sembrano sapere di essere controllati.\nL'abisso.\nTrama.\nO'Neill viene catturato da Ba'al, il quale lo tortura per ottenere delle informazioni dal simbionte che i tok'ra gli avevano impiantato. Mentre Daniel Jackson gli appare per convincerlo ad ascendere per evitare le torture, Jonas Quinn, sulla Terra, propone di chiedere aiuto a lord Yu per liberare il colonnello.\nGioco d'ombra.\nTrama.\nLa SG-1 ritorna sul pianeta di Jonas Quinn per evitare che i kelowniani usino il loro nuovo tipo di bomba, causando una guerra. Durante la loro permanenza, Jonas \u00e8 avvicinato dal suo maestro, il quale gli rivela che esiste un'organizzazione segreta che tenta di evitare la guerra. Mentre le trattative sono in stallo, il professore rimane ferito e viene quindi trasportato sulla Terra, dove si scopre che \u00e8 affetto da schizofrenia.\nGli altri ragazzi.\nTrama.\nLa SG-1 viene catturata da un goa'uld; Felger e Coombs, due scienziati andati in missione con la squadra, tentano di salvarli, ma nel farlo scoprono che la cattura era in realt\u00e0 stata programmata.\nFedelt\u00e0.\nTrama.\nI tok'ra e i jaffa ribelli sono costretti a condividere il sito Alpha (una base segreta terrestre) a seguito di un attacco gao'uld. Il rapporto tra i due gruppi, divisi da una storica inimicizia, rischia di degenerare quando un tok'ra viene trovato morto, e il jaffa che era stato accusato viene ucciso. Bra'tac trova alcune impronte che implicherebbero la presenza di una spia sul pianeta; vengono formate delle squadre di ricerca, ma lo stesso Bra'tac muore durante la caccia.\nLa cura.\nTrama.\nGli abitanti di Pangar, dopo aver scoperto lo stargate, vengono contattati dalla Terra; alla SG-1 inviata in missione propongono di scambiare la conoscenza dell'uso del dispositivo con una medicina, il \"tritonio\", che riesce ad allungare di molto la durata della vita dei pangarani. Un'archeologa mette per\u00f2 in allarme Jonas Quinn, il quale scopre che il tritonio \u00e8 ricavato da alcuni simbionti goa'uld, prodotti da una regina goa'uld ritrovata sotto alcune rovine. I Tok'ra scoprono che la regina \u00e8 Egeria, la loro progenitrice, e chiedono di poterla portare con s\u00e9, pur se questo causerebbe la morte dei Pangarani, ormai dipendenti dal tritonio.\nPrometeo.\nTrama.\nUna giornalista riesce ad ottenere il permesso di girare un servizio sul \"Prometeo\", l'astronave che l'SGC sta costruendo; durante la visita, i cameraman riescono per\u00f2 a prendere il controllo della nave, rapendo Carter e Jonas e minacciando di farla esplodere se non verr\u00e0 rilasciato un colonnello del NID. Una volta libero, questi attiva i motori della nave, puntando su un pianeta dove dovrebbe trovarsi un arsenale goa'uld. O'Neill e Teal'c inseguono l'astronave con un aliante della morte.\nIl tempo immobile.\nTrama.\nGli asgard sono riusciti a concentrare tutti i replicatori sul loro pianeta natale, ma il loro piano di bloccarli l\u00ec con un dispositivo di dilatazione temporale rischia di rivolgersi contro di loro. Gli asgard chiedono allora alla SG-1 di aiutarli, ma una volta sul pianeta devono confrontarsi con alcuni replicatori di forma umanoidi; uno di loro, Quinto, sembra per\u00f2 volerli aiutare.\nVisioni invisibili.\nTrama.\nLa SG-1 ritorna sulla Terra con un dispositivo costruito dagli antichi. Poco tempo dopo, i membri della base cominciano ad avere visioni di strani insetti, che si scopre essere creature extradimensionali, mentre il contagio si estende anche all'esterno. Un antidoto viene preparato, ma un uomo, affetto da queste visioni, sembra essere scomparso e con la sua fuga pu\u00f2 portare il contagio in altre zone, rendendo il fenomeno incontrollabile.\nFumo e specchi.\nTrama.\nIl senatore Kinsey subisce un attentato, e un filmato di sorveglianza accusa il colonnello O'Neill di essere il responsabile. O'Neill viene arrestato, mentre Teal'c ipotizza che l'attentatore si sia servito di un dispositivo olografico per far accusare il colonnello; il dispositivo sembra essere stato rubato dall'area 51 da uno scienziato il quale ha finto la propria morte.\nParadiso perduto.\nTrama.\nHarry Maybourne rivela di sapere dove si trova un arsenale di armi goa'uld, e di essere in possesso dell'unico modo per raggiungerlo; attraversato lo stargate per recarsi su un pianeta, Maybourne cerca di fuggire, attraversando insieme a O'Neill una sorta di portale, attraverso il quale arrivano ad una vallata solitaria, in cui l'unico villaggio risulta disabitato, i suoi abitanti sono morti da molto tempo a causa di una pianta della quale si cibavano e che gli rovinava la mente. Anche Maybourne e O'Neill la mangiano.\nMetamorfosi.\nTrama.\nLa squadra russa scopre che Nirrti sta conducendo esperimenti genetici su una popolazione umana; dopo essere ritornata sul pianeta insieme all'SG-1, entrambe le squadre vengono catturate, e i nativi, resi deformi ma dotati di poteri paranormali, non si lasciano convincere che la goa'uld sia una dea.\nRivelazioni.\nTrama.\nAmericani e russi rivelano l'esistenza dello stargate a francesi, cinesi e britannici per convincerli a sviluppare insieme le tecnologie necessarie alla difesa della Terra; il senatore Kinsey cerca di usare quest'occasione per trasferire il controllo del dispositivo nelle mani del NID.\nAbbandonati.\nTrama.\nIn esplorazione, la SG-1 incontra un equipaggio di umani di Hebridan, bloccati sul pianeta a causa di un guasto, che dicono di essere stati ripetutamente attaccati da alcuni prigionieri che stavano trasportando e che sono fuggiti nel naufragio. Un alieno, inseguito da O'Neill e Teal'c, afferma per\u00f2 di essere lui il comandante della nave, e gli altri dei prigionieri; nel frattempo, sulla Terra, una degli umani, portata l\u00ec per essere curata, \u00e8 sospettata di essersi introdotta nei computer della base.\nVite parallele.\nTrama.\nTeal'c si ritrova a far parte di una squadra di pompieri (i cui membri sono gli stessi membri dell'SG-1), in procinto di donare un suo rene al padre adottivo Bra'tac. Comincia per\u00f2 a sperimentare strani sogni, e l'unico che sembra credergli e consigliarlo \u00e8 lo psicologo dell'ospedale, Daniel Jackson.\nIl ricordo.\nTrama.\nDurante il volo di prova del \"Prometeo\", l'iperdrive si guasta, rendendo impossibile alla nave tornare alla base. L'unico modo per ottenere soccorso \u00e8 usare lo stargate di un pianeta vicino, ma quando l'equipaggio scende per chiedere aiuto nasce un dissidio tra il capo del governo locale e un generale, il quale pensa che i terrestri stiano preparando un'invasione.\nLa profezia.\nTrama.\nJonas Quinn comincia a soffrire di emicranie e ad avere delle esperienze di visione del futuro. Nel frattempo gli altri membri dell'SG-1 aiutano gli abitanti di un pianeta a liberarsi dal giogo del goa'uld Mot; Jonas, tuttavia, ha la visione di un'imboscata in cui la squadra sta per cadere, e il generale Hammond tenta di mettersi in contatto con loro, non sapendo che sono stati presi prigionieri.\nIl cerchio completo.\nTrama.\nDaniel Jackson informa O'Neill che Anubis si appresta ad attaccare Abydos in cerca dell'Occhio di Ra, un manufatto che gli permetterebbe di completare un'arma con cui sconfiggere i Signori del Sistema. L'SG-1 si reca sul pianeta, ma mentre cercano l'Occhio il Goa'uld attacca; una volta trovato il manufatto i jaffa li bloccano nella piramide. Poco prima che la flotta dei signori del sistema attacchi Anubis il dottor Jackson baratta con lui la salvezza della squadra con l'Occhio di Ra, spiegando ai suoi amici che per sconfiggere i Goa'uld devono trovare la citt\u00e0 perduta degli Antichi, dove potranno trovare nuove e potenti armi."}
{"id": "1834264", "revid": "729019", "url": "https://it.wikipedia.org/wiki?curid=1834264", "title": "Leucocheratosi orale", "text": "La leucocheratosi orale \u00e8 una forma di lesione che colpisce la bocca (precisamente la mucosa orale), di colore biancastro.\nManifestazioni cliniche.\nLe lesioni possono essere in numero considerevole (a differenza della leucoplachia), una diagnosi corretta \u00e8 molto difficile, un'anamnesi in cui si riscontrino eventi traumatici recenti pu\u00f2 essere decisiva. Fra le malattie simili \u00e8 presente anche la forma di \"leucoplachia orale villosa\", che per\u00f2 insorge nella lingua in soggetti ammalati di HIV. Ancora, il lichen planus viene escluso per l'aspetto delle lesioni, non compatibili con quelle della leucocheratosi.\nEziologia.\nIl colore tipico \u00e8 dovuto ad una produzione di cellule corneificate, la causa che origina la lesione solitamente \u00e8 di tipo trauma fisicotico, altre cause minori sono dovute ad una cattiva igiene orale, o al continuo mordere la mucosa.\nTerapia.\nLa malattia regredisce spontaneamente, non occorre alcuna cura specifica, invece deve essere corretta la causa scatenante."}
{"id": "1834265", "revid": "287204", "url": "https://it.wikipedia.org/wiki?curid=1834265", "title": "Al-F\u012bl", "text": "Al-F\u012bl ( \u00abSura dell'elefante\u00bb) \u00e8 la 105\u00aa S\u016bra del Corano. \u00c8 una sura rivelata a Mecca, consiste in 5 \u0101y\u0101t, e il suo nome deriva dal primo versetto.\nContenuto.\nNella sura si descrive l'evento che dette il nome all'anno dell'elefante, l'anno in cui una parte della tradizione islamica vuole fosse nato Maometto, vale a dire il 570 d.C.\nIl titolo della sura deriva dal suo primo versetto. Questa sura allude ad una spedizione militare compiuta dall'esercito abissino contro la citt\u00e0 della Mecca nell'anno 570 (anno della nascita del Profeta). Abraha, vicer\u00e9 cristiano dello Yemen aveva edificato una grande cattedrale a San\u02bf\u0101\u02be con lo scopo di dirottare verso i suoi domini e quel santuario il flusso del pellegrinaggio che da secoli si effettuava in Arabia.\nCon questo intento si diresse perci\u00f2 verso la Mecca per distruggere la sua Ka\u02bfba, alla testa di un'armata in cui era presente almeno un elefante da guerra, cos\u00ec imponente da stupire gli stessi Arabi. Abraha e le sue truppe vennero per\u00f2 colpite da una tremenda epidemia (vaiolo o tifo) che imped\u00ec loro di varcare le soglie della Citt\u00e0 Santa. Questa impresa fu talmente straordinaria da far ricordare quell'anno come l'Anno dell'Elefante\"."}
{"id": "1834267", "revid": "1782831", "url": "https://it.wikipedia.org/wiki?curid=1834267", "title": "Grand Hotel (periodico)", "text": "Grand Hotel \u00e8 una tra le pi\u00f9 diffuse riviste settimanali di attualit\u00e0 italiane. Ha contribuito alla diffusione del genere del fotoromanzo, raggiungendo tirature di oltre un milione di copie a numero.\nStoria editoriale.\nNel 1946 i fratelli Alceo e Domenico Del Duca, proprietari delle Editrice Universo, insieme a Matteo Macci\u00f2, hanno l'idea di lanciare un settimanale basato su storie d'amore disegnate a fumetti, a prezzo basso, destinato al pubblico femminile. I detrattori lo definirono \"un giornale per le cameriere\". A giugno dello stesso anno viene pubblicato il primo numero di \"Grand Hotel\", al prezzo di 12 lire per sedici pagine: il successo \u00e8, sin dalle prime copie, molto grande.\nLa sede della rivista \u00e8 a Milano in via Stresa 22, in quella che \u00e8 anche la sede della casa editrice; Macci\u00f2 diventa il primo direttore; rimarr\u00e0 in carica ininterrottamente per pi\u00f9 di vent'anni. Tra i disegnatori che collaborano alla rivista \u00e8 da ricordare Walter Molino. Presto Macci\u00f2 ha l'idea di realizzare anche storie d'amore fotografiche (come quelle realizzate su idea di Stefano Reda per la testata \"Il mio sogno\"): si tratta del fotoromanzo che, sebbene non inventato per \"Grand Hotel\", trova su questa rivista un'ampia diffusione, al punto da oscurare completamente le storie a fumetti.\nNegli anni cinquanta la tiratura di \"Grand Hotel\" super\u00f2 il milione di copie. Negli anni successivi vengono anche sviluppate delle rubriche di attualit\u00e0, in particolare sul cinema (con particolare attenzione ai fatti di cronaca rosa del bel mondo) e sulla musica; inoltre vengono pubblicati romanzi a puntate.\nTra le attrici e attori protagonisti dei fotoromanzi di \"Grand Hotel\" prima di approdare al Teatro, Cinema, Doppiaggio e TV ricordiamo: Vittorio Gassman, Giorgio Albertazzi, Sophia Loren, Mike Bongiorno, Virna Lisi, Gina Lollobrigida, Scilla Gabel, George Hilton, Alberto Lupo, Massimo Serato, Silvana Pampanini, Maurizio Merli, Jinny Steffan, Paolo Giusti, Sebastiano Somma, Massimo Ciavarro, Enrico Mutti, Maurizio Aiello, Alessio Boni,\nPatrizio Pelizzi, Roberto Farnesi, Ettore Bassi, Gabriel Garko, Giovanna Rei, Paolo Persi, Valentina Pace, Gerardo Amato, Cosima Coppola, Fabio Fulco, Pascal Persiano, Anna Valle, Luca Ward, Kaspar Capparoni, Milena Miconi, Francesco Arca."}
{"id": "1834271", "revid": "287204", "url": "https://it.wikipedia.org/wiki?curid=1834271", "title": "Gabriele Ragghianti", "text": "Biografia.\nCompleta gli studi musicali presso l'Istituto Musicale \"Luigi Boccherini\" sotto la guida del M\u00b0Sergio Grazzini e intraprende da giovanissimo un'intensa attivit\u00e0 concertistica.\nCollabora nel ruolo di primo contrabbasso con molte orchestre, in Italia e all'estero (Orchestra del Teatro Comunale di Bologna, Orchestra sinfonica dell'Emilia-Romagna, Orchestra della Fondazione Gulbenkian di Lisbona, Orchestra Regionale Toscana, i Virtuosi Italiani, l'Orchestra da Camera Italiana di Salvatore Accardo, l'Orchestra da Camera di Mantova); dal 1988 \u00e8 primo contrabbasso solista de \"I Solisti Veneti\" diretti dal M\u00b0 Claudio Scimone.\nCollabora con solisti, gruppi e orchestre di fama in qualit\u00e0 di solista e camerista ed \u00e8 membro del \"Quartetto Rossini\" dalla fondazione. Ha tenuto concerti nelle sale e per i festival pi\u00f9 prestigiosi del mondo, nord e sud America, estremo oriente ed Europa.\nHa registrato oltre centocinquanta CD con solisti di fama mondiale, l'integrale delle \"Sei sonate a quattro\" di Gioachino Rossini con il Quartetto Rossini, e un cd di musiche per contrabbasso e pianoforte di Giovanni Bottesini.\nAffianca all'attivit\u00e0 concertistica quella didattica, in Italia e all'estero.\n\u00c8 attualmente titolare della cattedra di Contrabbasso presso l'Istituto Musicale \"L.Boccherini\" di Lucca.\nHa tenuto e tiene corsi di perfezionamento e di vario livello in Italia ed all'estero per Istituzioni prestigiose (Musica Riva festival, Hocschule di Norimberga, Universit\u00e0 di New York, Festival Internazionale di musica da camera di Lucca...)"}
{"id": "1834275", "revid": "400694", "url": "https://it.wikipedia.org/wiki?curid=1834275", "title": "Equipe (casa discografica)", "text": "L'Equipe Dischi s.r.l. fu una casa discografica italiana attiva tra il 1965 e il 1974, anno in cui chiuse per fallimento.\nStoria dell'Equipe.\nL'Equipe fu fondata ad ottobre del 1965 da Italo Allione, figlio di Abramo Allione, fondatore delle edizioni musicali Allione (a cui l'etichetta rester\u00e0 legata); Italo ne divenne anche direttore artistico.\nLa sede dell'etichetta, in un primo tempo in via Borgogna 7 a Milano, venne spostata nel 1969 in via Enrico Toti 4, sempre a Milano.\nNel corso della sua attivit\u00e0 ebbe modo di lanciare diversi cantanti, ma quello di maggior successo fu Delfo, che partecip\u00f2 a Un disco per l'estate nel 1968 con \"Un paese matto\".\nAltri artisti, gi\u00e0 noti, dell'etichetta furono Nilla Pizzi (che per l'Equipe pubblic\u00f2 nel 1973 il bell'album dedicato all'emigrazione intitolato Con tanta nostalgia), Lalla Castellano e il gruppo beat dei Gems.\nL'Equipe ebbe anche un'etichetta satellite, l'Eva.\nDiscografia.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, sono riportati oltre all'anno il mese e il giorno (quest'ultimo dato si trova, a volte, stampato sul vinile).\n45 giri - Serie EQS.\nCon questa sigla l'Equipe pubblica nel 1969 su 45 giri tutte le canzoni contenute nell'album Le canzoni degli anni 20 di Nilla Pizzi"}
{"id": "1834276", "revid": "80598", "url": "https://it.wikipedia.org/wiki?curid=1834276", "title": "Profeti (gruppo musicale)", "text": ""}
{"id": "1834278", "revid": "767487", "url": "https://it.wikipedia.org/wiki?curid=1834278", "title": "Delfo (cantante)", "text": "Biografia.\nFiglio d'arte (il padre era un apprezzato tenore), inizia nel 1962 cantando nei locali della sua citt\u00e0, finch\u00e9 non viene notato e messo sotto contratto dall'\u00c9quipe.\nCon la band Delfo e i Tipi partecipa come gruppo di accompagnamento, insieme ad altri storici complessi (Camaleonti, Ricky Gianco, Dik Dik, \u00c9quipe 84, Le Orme, i Giganti, i Nomadi), all'unico concerto dei Beatles avvenuto a Milano - velodromo Vigorelli - nel 1965.\nDebutta nel 1966 con il brano \"Non credere a lui\" (scritta da Daniele Pace per il testo e da Alceo Guatelli per la musica), che riscuote un discreto successo, ma la sua canzone pi\u00f9 nota \u00e8 \"Un paese matto\", partecipante a Un disco per l'estate 1968, musicalmente con influssi ska e con un testo umoristico che ricorda lo stile di quelli di Antoine; con il retro, \"Se esisti\", partecipa a Settevoci, il noto programma condotto da Pippo Baudo, vincendo alcune puntate.\nPartecipa anche alla Mostra Internazionale di Musica Leggera di Venezia, alla Caravella dei successi di Bari, al Cantagiro ed al Festival di Pesaro.\nNel 1969 incide una cover di \"Anthem\" dei Deep Purple (contenuta nell'album The Book of Taliesyn), intitolata \"Il vento della notte\".\nDal 1965 al 1970 ha inciso otto 45 giri, continuando sempre l'attivit\u00e0 di orchestra in sala da ballo; \u00e8 stato nel giro delle sale da ballo che ha conosciuto l'amico Claudio Lippi con il quale ha stretto uno splendido rapporto di amicizia ma soprattutto quello di collaborazione con l'edizioni Abramo Allione di Milano.\nNel 1972 collabora con Nilla Pizzi per la realizzazione dell'album Con tanta nostalgia; poco tempo dopo si ritira dal mondo dello spettacolo come artista, dedicandosi per anni alla musica da dancing con varie band a suo nome.\nMolti musicisti dell'area lombarda hanno collaborato con lui fino a poco prima della sua morte prematura, avvenuta nel mese di marzo 2008 a seguito di un improvviso malore. Aveva due figli."}
{"id": "1834279", "revid": "155118", "url": "https://it.wikipedia.org/wiki?curid=1834279", "title": "Delay locked loop", "text": ""}
{"id": "1834280", "revid": "118002604", "url": "https://it.wikipedia.org/wiki?curid=1834280", "title": "Giuseppe Tomassetti", "text": "Biografia.\nFiglio di Francesco Tomassetti e Carolina Antonietti, fu avviato allo studio della giurisprudenza dal padre, un avvocato impiegato presso la Cancelleria Apostolica. Oltre agli studi legali, Tomassetti frequent\u00f2 alla Sapienza di Roma anche dei corsi della Facolt\u00e0 Filologica sotto la guida di Pietro Ercole Visconti, che lo inizi\u00f2 allo studio della filologia e dell'archeologia romana. Nel 1869, a soli ventun anni, si laure\u00f2 in Diritto; l'anno successivo consegu\u00ec la laurea in lettere e archeologia e l'abilitazione all'insegnamento nelle scuole secondarie. \nI suoi interessi si rivolsero soprattutto al medioevo: la sua attivit\u00e0 di ricerca si incentr\u00f2 sulle istituzioni medievali di Roma, per il cui studio gli furono assai utili le sue cognizioni legali. Non ottenne mai una cattedra nelle universit\u00e0 statali italiane. Fu insegnante di storia nel seminario Sant'Apollinare di Roma, dove ebbe fra i suoi allievi padre Semeria il quale lo ricord\u00f2 nelle sue memorie. Fu tuttavia membro dell'Accademia dei Lincei, della Pontificia Accademia romana di archeologia e di altre prestigiose accademie straniere. Fu socio fondatore della Societ\u00e0 romana di storia patria\nScritti.\n\"La Campagna Romana\".\nScrisse numerose opere di storia, la pi\u00f9 importante delle quali \u00e8 la monumentale opera \"La Campagna romana\". Iniziata nel 1879, edita dalla Societ\u00e0 romana di storia patria, venne portata a termine, a cura del figlio Francesco, edita postuma da Loescher a partire dal 1910. Una pi\u00f9 recente edizione, a cura di Luisa Chiumenti e Fernando Bilancia, redatta sulla base degli appunti lasciati da Giuseppe e Francesco Tomassetti, \u00e8 uscita a partire dal 1979 edita da Leo S. Olschki.\nL'opera era composta da un volume generale e da volumi strutturati in base alle vie consolari:\nAltri scritti.\n.\"Il sodalizio dei fornai di Roma\", Roma, Tip. Forzani e c., 1906."}
{"id": "1834281", "revid": "767487", "url": "https://it.wikipedia.org/wiki?curid=1834281", "title": "I dimenticati", "text": "I dimenticati (\"Sullivan's Travels\") \u00e8 un film del 1941 scritto e diretto da Preston Sturges.\nTrama.\nJohn Sullivan \u00e8 un regista americano di successo. Ritiene per\u00f2, in tempo di guerra, di non dover pi\u00f9 realizzare commedie, ma di dover usare il suo talento per lanciare agli uomini un messaggio di pace, tolleranza e misericordia. Per questo coltiva il progetto di un film drammatico e realista, \"Fratello dove sei?\", in cui raccontare la vita dei miseri. Per conoscere meglio la realt\u00e0 che intende rindagare, John si traveste da barbone ed inizia a vivere la vita di chi sta ai margini della societ\u00e0. Un camper messo a disposizione dallo Studio cinematografico per il quale egli lavora, lo segue comunque a distanza, con cibo, medicinali e generi di conforto: un appoggio che all'inizio il regista vuole evitare a tutti i costi, per rendere pi\u00f9 autentico il suo esperimento, ma al quale di tanto in tanto dovr\u00e0 ricorrere per necessit\u00e0.\nNelle sue peregrinazioni, John incontra presto una aspirante attrice, giovane ma gi\u00e0 disillusa dal mondo del cinema. Egli decide di accompagnarla con la sua macchina, facendo una prima eccezione al suo nuovo ruolo di spiantato. E la paga, con il fermo per furto d'auto ed il successivo smascheramento. Lei resta di stucco quando si rende conto che il suo compagno di viaggio \u00e8 per davvero un regista hollywoodiano di successo; ma non intende approfittarne: preferisce uscire definitivamente da un mondo che le ha dato solo delusioni. Si offre comunque di accompagnare John nel prosieguo delle sue peregrinazioni in veste di vagabondo; e alla fine John deve accettare. I due, camuffati, partono su un vagone merci.\nIl viaggio nell'America dei poveri e dei derelitti \u00e8 un viaggio all'inferno, che il regista e la ragazza affrontano con coraggio e tenacia. Alla fine, per\u00f2, la sofferenza \u00e8 tale che John decide di tornare alla sua occupazione professionale, per dare finalmente corpo al progetto di film-denuncia. Lei vorrebbe rimanere con lui, perch\u00e9 ne \u00e8 innamorata; ma la scoperta che John \u00e8 sposato (per ragioni fiscali) e che difficilmente potr\u00e0 ottenere il divorzio richiesto, \u00e8 un brutto colpo. E cos\u00ec si prepara a tornare alla sua casa d'origine. Il destino, per\u00f2, ha in serbo ancora qualche colpo.\nJohn decide di congedarsi dal mondo dei poveri, girando di notte nei bassifondi distribuendo biglietti da cinque dollari. Viene per\u00f2 aggredito e derubato da un altro barbone, avido e senza scrupoli, che muore subito dopo travolto da un treno con addosso le scarpe ed i documenti del regista. Mentre viene dato per morto, John vaga senza meta: \u00e8 stordito e ha perso la memoria. Fermato per vagabondaggio e maltrattato da un ferroviere, John reagisce colpendolo con un sasso. Arrestato e processato, viene condannato a sei anni di lavori forzati, senza poter convincere la giuria circa la sua vera identit\u00e0.\nDurante la sua nuova vita di reclusione e fatica, John prova nuovamente - e senza la finzione del travestimento, questa volta - la vita dei derelitti e dei dimenticati, tra molti aguzzini e pochi misericordiosi. Una sera, durante una proiezione cinematografica organizzata da una parrocchia per i carcerati, il regista \u00e8 colpito nel vedere i suoi compagni di pena dimenticare per un momento le loro sofferenze assistendo a un cartone animato di Topolino e capisce che anche il cinema di pura evasione pu\u00f2 fare del bene agli uomini disperati.\nE cos\u00ec, quando finalmente riesce - autodenunciandosi per l'uccisione di s\u00e9 stesso, cio\u00e8 del regista Sullivan - a dimostrare la sua vera identit\u00e0 e a riconquistare la libert\u00e0, John rinuncia al suo ambizioso progetto e decider\u00e0 invece di girare una nuova commedia, per far ridere la gente.\nRiconoscimenti.\nIl National Board of Review l'ha scelto come uno dei migliori dieci film del 1942.\nNel 1990 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 2000 l'American Film Institute l'ha inserito al 39\u00ba posto della classifica delle migliori cento commedie statunitensi, nel 2006 l'ha inserito al 25\u00ba posto della classifica dei cento pi\u00f9 commoventi film statunitensi e nel 2007 l'ha inserito al 61\u00ba posto della classifica dei migliori cento film statunitensi di tutti i tempi (nella lista originaria, stilata nel 1998, il film non era presente).\nCitazioni e riferimenti.\nIl titolo della pellicola che Sullivan progetta di girare, \"Fratello, dove sei?\", sar\u00e0 poi utilizzato dai fratelli Coen per uno dei loro film."}
{"id": "1834282", "revid": "188116", "url": "https://it.wikipedia.org/wiki?curid=1834282", "title": "Salvatore Di Naro", "text": "Biografia.\nAl contrario di molti altri maestri di scherma, non ha praticato questo sport da giovane. Lo conobbe durante i suoi studi all'ISEF, dove si diploma nel 1962 con 110 e lode.\nL'anno dopo dovrebbe iniziare ad insegnare all'Istituto Tecnico Industriale di Pomigliano d'Arco, ma vince un concorso di ammissione all'Accademia di Scherma del Ministero della Pubblica Istruzione - Federazione Italiana Scherma. Dopo i tre anni del corso, nel 1966, ottiene il titolo di maestro di scherma. Il corso, durissimo, inizi\u00f2 con 13 allievi, ma all'ultimo anno arrivarono in sette. Scopo del corso doveva essere il rientro nella scuola di provenienza, per mettersi a disposizione del Provveditorato agli Studi per diffondere la scherma fra i colleghi.\nTuttavia, immediatamente finito il corso, il maestro Giorgio Pessina gli propone di andare ad insegnare al Club Scherma Roma. Qui Di Naro rimarr\u00e0 fino al 1992. Nel frattempo, insegna anche al centro federale dell'Acqua Acetosa. Sempre a Roma conosce l'atleta italo-ungherese Anna Maria Turba, che sposer\u00e0 nel 1970. Avranno due figli.\nIl suo primo impegno con la nazionale \u00e8 nel 1968. In quest'anno accompagna la campionessa Irene Camber agli allenamenti preolimpici di Cervinia, ma il maestro Amilcare Angelini, allenatore della nazionale femminile di fioretto, gli chiede di unirsi allo staff.\nNel 1980 avrebbe dovuto accompagnare la stessa nazionale fioretto femminile alle Olimpiadi di Mosca, ma il boicottaggio lo obbliga a rimanere in Italia. Si rifar\u00e0 negli anni successivi, ma tanto per non rimanere con le mani in mano porta la squadra a vincere l'oro nei mondiali del 1982 a Roma. In quegli stessi anni ha fra i suoi allievi Stefano Cerioni, futuro commissario tecnico della nazionale azzurra.\nA Los Angeles (1984) Dorina Vaccaroni vince il bronzo individuale. A Seoul (1988) la squadra (composta da Francesca Bortolozzi, Annapia Gandolfi, Lucia Traversa, Dorina Vaccaroni e Margherita Zalaffi) conquista l'argento. \nA Barcellona (1992), infine, lo aspettano due ori. Giovanna Trillini vince la prova individuale, mentre l'altro oro \u00e8 appannaggio della squadra composta dalla stessa Trillini con Diana Bianchedi, Francesca Bortolozzi, Dorina Vaccaroni e Margherita Zalaffi.\nContemporaneamente, insegna nella Scuola Magistrale per ben tre corsi.\nIl suo ruolo nel Club Scherma Roma cresce fino a fargli ricoprire, dal 1977, l'incarico di direttore tecnico. In questo periodo fa crescere numerosi atleti di valore (Cicconetti, Traversa, Arpino, Amore, Nelli, De Santis).\nNel 1993, tuttavia, alla fine della presidenza di Renzo Nostini alla Federazione Italiana Scherma, la nuova dirigenza decide di \"rinnovare\", e Sas\u00e0 viene messo da parte. Passa allora all'ASD Frascati, dove rimarr\u00e0 fino al 2008 e dove vivr\u00e0 quella che lui definir\u00e0 una \"seconda giovinezza\".\nAnche qui porter\u00e0 numerosi atleti al successo. Ilaria Salvatori vince i Campionati Mondiali Giovani del 1999, mentre Marco Ramacci la prova a squadre del Campionato mondiale di scherma 2003 (L'Avana).\nNel 2005 il suo allievo Cerioni assume la guida della nazionale di fioretto maschile. Chiede a Sas\u00e0 di tornare a far parte della squadra nazionale, e questi accetta. Chiede per\u00f2 di non seguire la nazionale in tutti gli allenamenti, per continuare a dedicare tutte le attenzioni a Frascati, dove segue tutte le categorie del fioretto, dai pi\u00f9 piccoli sino ai campioni.\nIl suo anno migliore \u00e8 stato il 2006, quando Valerio Aspromonte vince un doppio oro (individuale ed a squadre) ai Campionati mondiali giovani di Taebaek City, assieme al bronzo individuale e l'argento a squadre nei Campionati Europei di Poznan, proprio mentre Stefano Barrera conquista il bronzo individuale ai mondiali di Torino. Nello stesso anno viene nominato \"Maestro dell'anno\" dal comitato regionale FIS del Lazio.\nAnnuncia di voler andare in pensione alla fine del 2008, e proprio in quest'ultima stagione sportiva arriva un altro grande risultato di un suo allievo. Stefano Barrera guida la squadra italiana all'oro nei mondiali di Pechino. Un Oro ancor pi\u00f9 importante perch\u00e9 avrebbe potuto essere olimpico se il CIO non avesse escluso il fioretto maschile a squadre dal programma dei Giochi Olimpici di Pechino di quell'anno.\nNel periodo in cui Sas\u00e0 \u00e8 stato con la societ\u00e0 di Frascati, questa ha vinto sei dei suoi sette scudetti.\nPalmar\u00e8s.\nCon la nazionale di fioretto femminile ha vinto:\nNel solo periodo della sua permanenza presso l'ASD Frascati, gli atleti da lui allenati hanno vinto:"}
{"id": "1834287", "revid": "88740", "url": "https://it.wikipedia.org/wiki?curid=1834287", "title": "Abramo Allione", "text": "Biografia.\nFiglio di un industriale tessile torinese e di una discendente della famiglia Schiaparelli, a quindici anni si trasferisce in Brasile seguendo il padre e iniziando a lavorare in un negozio di musica (di cui \u00e8 appassionato).\nTorna a Torino dopo la morte del genitore e nel 1912 fonda il periodico \"L'estudiantina\" che affronta sia la musica classica che quella leggera; quattro anni dopo fonda \"L'Araldo Musicale\", e apre un negozio di musica in via Carlo Alberto.\nNel 1919 si iscrive alla Siae come compositore e come editore musicale, fondando le Edizioni Musicali Abramo Allione: collabora con Odoardo Spadaro (che gli d\u00e0 in edizione la sua celebre \"Ninna nanna delle dodici mamme\") e con Anacleto Francini (Bel Ami).\nNel 1922 apre una filiale a Parigi, che gli consente di comprare i diritti di molte musiche estere (e di diffondere canzoni italiane).\nTra i successi che pubblica sono particolarmente conosciute \"Nilo blu\", \"Sotto il cielo delle Antille\", \"Creola\" e Nann\u00ec (il cui vero titolo \u00e8, in realt\u00e0, \"'Na gita a li Castelli\"), interpretata da Ettore Petrolini.\nInterrompe l'attivit\u00e0 durante la seconda guerra mondiale, per riprenderla negli anni '50; in questo periodo sposta la sede da Torino a Milano.\nIl primogenito, Miro Allione, si dedica allo studio della matematica e successivamente alle telecomunicazioni. Abramo, dopo aver chiamato il secondo figlio Italo per affiancarlo nella gestione dell'attivit\u00e0, nel 1965 fonda la casa discografica Equipe, di cui il figlio diventa direttore artistico. \nNel 1974 si ritira da ogni attivit\u00e0, lasciando anche le edizioni musicali al figlio Italo, scomparso nel 2017."}
{"id": "1834293", "revid": "767487", "url": "https://it.wikipedia.org/wiki?curid=1834293", "title": "Luisa Casali", "text": "Biografia.\nDopo aver terminato gli studi di ragioneria, inizia a cantare dapprima nei locali milanesi e poi in giro per l'Italia del nord; nel 1964 ha un ingaggio per tutta la stagione estiva a Grado, che la porta in breve tempo ad ottenere un contratto con la Philips, che la fa debuttare con \"Questo mio amore\".\nNel 1966 passa alla Fox (casa discografica di propriet\u00e0 della Vedette) e, pochi mesi dopo, partecipa in coppia con Carmelo Pagano e vince la terza edizione del Festival delle Rose 1966 con \"L'amore se ne va\" (bella canzone con testo di Giulio D'Ercole e Alberto Morina e musica di Piero Melfa, futuri autori per Claudio Baglioni), in coppia con Carmelo Pagano, e battendo artisti notissimi come Jimmy Fontana, i Pooh (che presentano \"Brennero '66\"), Don Backy, Little Tony, Paul Anka, Nicola Di Bari, ma soprattutto il superfavorito Gianni Morandi, che presenta \"C'era un ragazzo che come me amava i Beatles e i Rolling Stones\".\nLa canzone diventa un successo in tutto il mondo, grazie a Dusty Springfield che la incide in inglese con il titolo \"Give me time\".\nSul retro del 45 giri la Casali incide \"Sunny\", successo di Bobby Hebb tradotto da Vito Pallavicini, caratterizzato nella sua versione da un arrangiamento beat con l'organo e la chitarra in evidenza; questa versione sar\u00e0 reincisa dal gruppo mod di Novara i Minivip nel loro album di debutto nel 2004.\nL'anno dopo partecipa al Cantagiro 1967 e al Festival di Zurigo con \"Il momento della verit\u00e0\", mentre al Festival di Napoli presenta \"Ma comme va?\", in coppia con Lalla Leone; incide inoltre \"La tua immagine\", versione in italiano (con testo di Carlo Rossi) di \"The sound of silence\" di Simon &amp; Garfunkel, incisa nello stesso periodo anche da Mike Liddell e gli Atomi e da Dino.\nNel 1968 partecipa a Un disco per l'estate con \"Proprio stasera\", canzone melodica molto tradizionale, che si discosta dalle sonorit\u00e0 dei dischi pubblicati in precedenza; il retro, \"Lungo il fiume\", \u00e8 una canzone in stile country, con il banjo e l'armonica a bocca in evidenza.\nDotata di una voce potente ed espressiva, supportata da importanti case discografiche, Luisa decide per\u00f2 inspiegabilmente di ritirarsi dalle scene musicali alla fine del decennio.\nSei sue canzoni sono state ristampate in un cd antologico dedicato alla Fox dalla Giallo Records."}
{"id": "1834295", "revid": "146644", "url": "https://it.wikipedia.org/wiki?curid=1834295", "title": "Passaggio a nordovest", "text": ""}
{"id": "1834303", "revid": "287204", "url": "https://it.wikipedia.org/wiki?curid=1834303", "title": "Radoslav Latal", "text": ""}
{"id": "1834304", "revid": "287204", "url": "https://it.wikipedia.org/wiki?curid=1834304", "title": "Jiri Nemec", "text": ""}
{"id": "1834323", "revid": "984922", "url": "https://it.wikipedia.org/wiki?curid=1834323", "title": "Catocastro", "text": "Il fiume Catocastro, anche denominato Licetto nel tratto pi\u00f9 prossimo alla sorgente, \u00e8 un corso d'acqua che scorre nel versante tirrenico della provincia di Cosenza, attraversando i comuni di Lago ed Amantea.\nIl fiume viene originato da tre corsi d'acqua: una, quella considerata principale, proveniente da Monte Cocuzzo (1541 ), e poi due affluenti provenienti uno dalla Serra delle Grandini (1130 ) e l'altro dalle falde del Monte Pellegrino in localit\u00e0 Terrati (644 ). Nell'ultimo tratto del suo percorso verso il mar Tirreno il fiume \u00e8 affiancato dalla variante della Strada Provinciale 278 Cosenza-Amantea, importante arteria stradale che collega il capoluogo alla costa attraverso le valli del Catocastro e del Busento.\nIl toponimo Catocastro deriverebbe dalla preposizione greca \"\u03ba\u03b1\u03c4\u03b1\" (\"sotto\") in composizione con il sostantivo latino \"castrum\" (\"castello\"), dunque letteralmente \"sotto il castello\": questo nome \u00e8 dovuto al fatto che nell'ultimo tratto il fiume scorre ai piedi della rupe del Castello di Amantea."}
{"id": "1834324", "revid": "486946", "url": "https://it.wikipedia.org/wiki?curid=1834324", "title": "Episodi di Snorky", "text": ""}
{"id": "1834325", "revid": "118155629", "url": "https://it.wikipedia.org/wiki?curid=1834325", "title": "MSISDN", "text": "MSISDN \u00e8 il numero univocamente associato ad un contratto telefonico di telefonia mobile (GSM o UMTS): in pratica corrisponde al numero che viene digitato per chiamare un utente.\nL'abbreviazione ha diverse interpretazioni. La pi\u00f9 comune \u00e8 la seguente: \"Mobile Subscriber ISDN Number\", ossia \"Numero ISDN dell'abbonato mobile\", mentre un'altra \u00e8 \"Mobile Station International Subscriber Directory Number\".\nL'MSISDN segue il piano di numerazione definito nella raccomandazione ITU-T E.164."}
{"id": "1834326", "revid": "775372", "url": "https://it.wikipedia.org/wiki?curid=1834326", "title": "Vera F\u00ebdorovna Komissar\u017eevskaja", "text": "Il suo primo grande successo lo ottenne interpretando, nel 1896, la parte di Nina nel \"Il gabbiano\" di Anton \u010cechov.\nMor\u00ec di vaiolo nel 1910. Nel 1980 una pellicola russa dal titolo \"Ya - aktrisa\" (\"Io, attrice\") fu dedicata alla sua biografia."}
{"id": "1834327", "revid": "438678", "url": "https://it.wikipedia.org/wiki?curid=1834327", "title": "Il signore resta a pranzo", "text": "Il signore resta a pranzo (\"The Man Who Came to Dinner\") \u00e8 un film del 1942 diretto da William Keighley.\nIl film trae origine da una commedia in tre atti \"Quel signore che venne a pranzo\" (\"The Man Who Came to Dinner\") di George S. Kaufman e Moss Hart andato in scena il 16 ottobre 1939 al Music Box Theatre di New York per il Broadway theatre con Mary Wickes, Monty Woolley e John Hoyt arrivata a 739 recite.\nTrama.\nPoche settimane prima di Natale, Sheridan Whiteside, celebre conferenziere radiofonico, giunge con la sua segretaria, Maggie Cutler, nella piccola cittadina di Mesalia nell'Ohio nella quale terr\u00e0 una delle sue acclamatissime conferenze, e dove - malvolentieri - ha accettato l'invito a pranzo presso i coniugi Stanley, una famiglia del luogo. Proprio mentre sta entrando in casa scivola sulle scale e si rompe una gamba, costringendo i padroni di casa ad ospitarlo sotto minaccia di fare loro causa per 150.000 dollari. Da quel momento si installa nella loro casa, confinandoli al solo utilizzo delle proprie stanze da letto al piano superiore. Le cose per lui si complicano quando la fedelissima Maggie si innamora di Bert Jefferson, un prestante giornalista del giornale locale, e annuncia a Whiteside le sue dimissioni. Subito dopo il medico locale informa Whiteside di aver confuso le sue lastre e che in realt\u00e0 non ha nulla di rotto e sta benissimo: Whiteside infatti cammina perfettamente, ma per mandare a monte il matrimonio tra Maggie e Bert continua a fingersi invalido e convoca in tutta fretta Lorraine Sheldon, attrice dalla bellezza mozzafiato, perch\u00e9 seduca Bert Jefferson approfittando della commedia da lui scritta. Maggie ne ha il cuore spezzato, ma l'intervento dell'istrionico Banjo salver\u00e0 la situazione.\nProduzione.\nL'ipotesi pi\u00f9 accreditata \u00e8 che la figura del bisbetico Sheridan Whiteside fosse ispirata ad Alexander Woollcott. Meno probabile che fosse ispirata, come peraltro ipotizzato da altri, allo stesso Monty Woolley, che interpretando se stesso nel film \"Notte e d\u00ec\" di Michael Curtiz, una biografia di Cole Porter del quale Woolley fu amico per lungo tempo, racconta di come in questa commedia \"interpretasse la parte di uno stupido\". Monty Woolley infatti ricre\u00f2 per lo schermo il ruolo gi\u00e0 portato sul palcoscenico, sebbene la Warner volesse rimpiazzarlo con John Barrymore, scartato per il suo ormai inarrestabile alcoolismo, o con Cary Grant, che per\u00f2 incontr\u00f2 il veto di Bette Davis. La stessa Davis, durante le riprese, fu morsa al naso da un cane, fermando cos\u00ec le riprese per un certo tempo. La commedia teatrale fu portata in scena anche nei palcoscenici italiani da Gino Cervi e Andreina Pagnani."}
{"id": "1834328", "revid": "729019", "url": "https://it.wikipedia.org/wiki?curid=1834328", "title": "Cheratosi seborroica", "text": "Per cheratosi seborroica, in campo medico, si intende una forma di tumore benigno dell'epidermide, che si manifesta come una macchia brunastra pi\u00f9 o meno rilevata sul piano della cute, dalla superficie verrucosa o squamo-crostosa.\nEpidemiologia.\nColpisce persone di entrambi i sessi intorno ai 40-50 anni. Pi\u00f9 frequente nei caucasoidi, raro negli orientali e negli africani, si osserva pi\u00f9 comunemente al volto e al tronco.\nEziologia.\nLe cause sono sconosciute, ma esiste una familiarit\u00e0 anche per il loro numero e la loro localizzazione, il che farebbe ipotizzare una trasmissione genetica di tipo autosomico dominante. Non vi sono correlazioni con l'esposizione solare.\nTipologia.\nDurante lo sviluppo, la lesione pu\u00f2 essere modificata da altre alterazioni fisiologiche (come irritazioni); questo comporta la nascita di una forma particolare chiamata cheratosi seborroica irritata, che mostra un caratteristico sanguinamento e rossore, una forma del tutto simile \u00e8 quella infiammata.\nAltra forma \u00e8 la stuccocheratosi: questa si mostra sulle gambe con molteplici piccole manifestazioni. Se la massa tumorale presenta molte pigmentazioni si assiste al melanoacantoma (inoltre vi deve essere anche una notevole presenza di melanociti).\nLa dermatosi papulosa nigra, comune nelle persone di razza africana, si manifesta con elementi piccoli, numerosi e intensamente pigmentati; \u00e8 discusso se tale manifestazione sia o meno una variante della cheratosi.\nMorfologia.\nLa cheratosi seborroica si mostra come placche esofitiche, demarcate rispetto all'epidermide. Alla superficie troviamo presenza di piccole cisti ripiene di cheratina. Va incontro a differenziazione squamosa dopo infiammazione.\nLe lesioni sono abitualmente multiple e interessano, in ordine di frequenza, il dorso, i fianchi, l'addome, il collo, il volto e la superficie dorsale delle mani.\nManifestazioni cliniche.\nIl diametro della papula o placca varia da 1 mm (le pi\u00f9 piccole) a 1 cm, il colore pu\u00f2 variare d'intensit\u00e0; mentre un colore pi\u00f9 chiaro \u00e8 il giallognolo che pu\u00f2 arrivare sovente anche a tonalit\u00e0 molto pi\u00f9 scure con tendenza al nero.\nDiagnosi differenziale.\nMolte sono le forme simili da cui bisogna differenziarle:\nTerapia.\nNon \u00e8 necessario alcun trattamento. Nel caso in cui sia necessaria l'asportazione per motivi estetici, si pu\u00f2 ricorrere all'asportazione chirurgica, alla diatermocoagulazione\no alla crioterapia."}
{"id": "1834329", "revid": "2130303", "url": "https://it.wikipedia.org/wiki?curid=1834329", "title": "Chiesa del Carmine (Amantea)", "text": "La chiesa di Santa Maria del Carmine (\"d'u Carmine\" in dialetto amanteano), anche nota sotto l'invocazione di San Rocco, \u00e8 un luogo di culto cattolico di Amantea, in provincia di Cosenza, nell'arcidiocesi di Cosenza-Bisignano.\nLa chiesa venne edificata nel 1685 sul sito di un ipotetico tempio pagano dedicato al Sole, a quanto si potrebbe evincere da un'iscrizione rinvenuta nel luogo.\nAll'esterno, la facciata si presenta con due campanili ai lati, tre portali e una scalinata antistante che conduce su corso Umberto I, la principale passeggiata panoramica della citt\u00e0. Appunto dalla scalinata della chiesa \u00e8 possibile avere una buona veduta sulla citt\u00e0 bassa e sul mar Tirreno."}
{"id": "1834330", "revid": "115533", "url": "https://it.wikipedia.org/wiki?curid=1834330", "title": "Combinazioni con ripetizione", "text": ""}
{"id": "1834331", "revid": "1543377", "url": "https://it.wikipedia.org/wiki?curid=1834331", "title": "Broadband Wireless Access", "text": "In telecomunicazioni con Broadband Wireless Access (BWA; in inglese, letteralmente \"accesso senza fili a larga banda\") si indicano una famiglia di tecnologie il cui scopo \u00e8 quello di fornire accesso a Internet ad alta velocit\u00e0 di trasmissione e wireless su grandi aree.\nDescrizione.\nIl termine \"broadband\" (banda larga) deve intendersi secondo la definizione fornita dallo standard IEEE 802.16-2004, che implica una larghezza di banda superiore a 1 MHz che supporta un traffico dati dell'ordine di 1.5 Mbps. Questi dimensionamenti rendono paragonabile l'efficienza del BWA a quello dell'accesso a banda larga via rete fissa, per esempio tramite ADSL.\nUn provider che fornisce accesso a Internet attraverso tecnologie BWA viene detto WISP (Wireless Internet service provider). La maggior parte dei WISP attivi nel mondo utilizzano ripetitori radio che rendono disponibile il segnale fino a circa 50\u00a0km di distanza.\nLe tecnologie usate per fornire il BWA includono LMDS, MMDS e WiMAX; quest'ultima \u00e8 la pi\u00f9 diffusa in Europa, mentre ha maggiori difficolt\u00e0 a penetrare nel mercato statunitense. A seconda delle tecnologie impiegate, l'accesso a Internet pu\u00f2 richiedere l'installazione di una antenna o semplicemente l'uso di un telefono cellulare collegato al computer."}
{"id": "1834332", "revid": "14691", "url": "https://it.wikipedia.org/wiki?curid=1834332", "title": "MTN Group", "text": ""}
{"id": "1834334", "revid": "14691", "url": "https://it.wikipedia.org/wiki?curid=1834334", "title": "Mobile Telephone Networks", "text": ""}
{"id": "1834335", "revid": "392652", "url": "https://it.wikipedia.org/wiki?curid=1834335", "title": "Sudogda", "text": "Sudogda \u00e8 una citt\u00e0 della Russia europea centrale (oblast' di Vladimir), situata sul fiume omonimo 40 km a sudest da Vladimir; \u00e8 il capoluogo amministrativo del distretto omonimo.\nCompare nelle cronache locali verso l'inizio del XVII secolo, come \"sloboda\" di \"Sudogodskaja\" (\u0421\u0443\u0434\u043e\u0433\u043e\u0434\u0441\u043a\u0430\u044f \u0441\u043b\u043e\u0431\u043e\u0434\u0430); riceve negli anni successivi lo \"status\" di villaggio (\"selo\") e il nome attuale. La concessione dello \"status\" di citt\u00e0 \u00e8 del 1778, ad opera della zarina Caterina II.\nLa cittadina \u00e8 al giorno d'oggi un piccolo centro industriale (chimica e mobili).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1834339", "revid": "6923", "url": "https://it.wikipedia.org/wiki?curid=1834339", "title": "Teatro Aleksandrinskij", "text": "Il teatro Aleksandrinskij () \u00e8 un famoso teatro di San Pietroburgo, sito nella piazza Ostrovskij. Fu fondato per decreto dell'imperatrice Elisabetta (figlia di Pietro il Grande e di Caterina I di Russia), progettato da Carlo Rossi e costruito nel 1832.\nVi si rappresentano spettacoli di autori classici russi e stranieri."}
{"id": "1834343", "revid": "115533", "url": "https://it.wikipedia.org/wiki?curid=1834343", "title": "Disposizioni con ripetizione", "text": ""}
{"id": "1834344", "revid": "144796", "url": "https://it.wikipedia.org/wiki?curid=1834344", "title": "Augusto di Sassonia-Weissenfels", "text": "Biografia.\nEra figlio secondogenito del principe elettore Giovanni Giorgio I di Sassonia e della sua seconda moglie, Maddalena Sibilla, figlia del margravio Alberto Federico di Prussia. Suoi fratelli e sorelle furono il duca Maurizio di Sassonia-Zeitz ed il duca Cristiano I di Sassonia-Merseburg, il principe elettore Giovanni Giorgio II di Sassonia, la duchessa Maria Elisabetta, moglie del duca Federico III di Holstein-Gottorp e Maddalena Sibilla, moglie del duca Federico Guglielmo II di Sassonia-Altenburg.\nA 13 anni, il 23 gennaio 1628, venne scelto dal capitolo della cattedrale di Magdeburgo per rimpiazzare il deceduto amministratore della diocesi, Cristiano Guglielmo di Brandeburgo. A quel tempo rivestiva gi\u00e0 da tre anni la carica di coadiutore del medesimo capitolo. Sia il papa che l'imperatore supportavano il suo avversario cattolico, il cardinale Leopoldo Guglielmo d'Asburgo che riport\u00f2 il cattolicesimo nella regione quando l'ebbe conquistata nel 1631, divenendo anche arcivescovo di Magdeburgo, in seguito alla pace di Praga.\nIl 31 dicembre 1642 pot\u00e9 tornare al proprio incarico dopo un accordo stabilito con gli svedesi, che avevano invaso la regione.\nFu un attivo mecenate e aiut\u00f2 personaggi come Christian Ritter e lo scrittore Johann Beer, il maestro di cappella Philipp Stolle e ancora David Pohle. Le sue spese per l'arte furono tuttavia causa di debiti nei conti pubblici e causarono gravosi oneri ai suoi discendenti.\nNel 1643 venne accolto dal principe Luigi I di Anhalt-K\u00f6then come membro dell'accademia dei Carpofori, un'associazione letteraria delle pi\u00f9 prestigiose della Germania riformata.\nIl 25 luglio 1660 fu costretto a rifugiarsi ad Augustusburg dal momento che il suo castello era stato saccheggiato dagli svedesi che avevano nuovamente invaso la zona.\nAll'et\u00e0 di 65 mor\u00ec il 4 giugno 1680 a Halle.\nMatrimonio e discendenza.\nEgli si spos\u00f2 per la prima volta il 23 novembre 1647 a Schwerin con Anna Maria di Mecleburgo-Schwerin, figlia del duca Adolfo Federico I di Meclemburgo-Schwerin e di Anna Maria dell'Ostfriesland, figlia del conte Enno III della Frisia orientale.\nDa questo matrimonio nacquero i seguenti figli:\nDopo la morte della prima moglie, avvenuta l'11 dicembre 1669, Augusto si rispos\u00f2 una seconda volta il 29 gennaio 1672 con Giovanna Walpurgis di Leiningen-Westerburg, figlia del conte Giorgio Guglielmo di Leiningen-Westerburg e di Sofia Elisabetta di Lippe-Detmold.\nLa coppia ebbe i seguenti eredi:"}
{"id": "1834347", "revid": "1543377", "url": "https://it.wikipedia.org/wiki?curid=1834347", "title": "Antioidico", "text": "Con il termine antioidico si fa riferimento ad un composto chimico che svolge attivit\u00e0 anticrittogamica fungicida nei confronti dei funghi agenti del mal bianco riconducibili alla famiglia delle Erysiphaceae. Il nome antioidico deriva da \"Oidium\" nome con cui si indica la forma imperfetta di questi funghi, caratterizzata dall'emissione di spore riunite a catenella.\nAntioidici.\nL'antioidico per eccellenza \u00e8 lo zolfo. , sulle spore, interferendo con la funzionalit\u00e0 delle membrane e della catena respiratoria. L'azione si svolge perci\u00f2 come protezione preventiva (prodotto di copertura) impedendo alle spore di germinare e avviare l'infezione. Scarsi sono gli effetti sulle infezioni in atto.\nPer la sua tossicit\u00e0 virtualmente nulla nei confronti dei mammiferi si presenta come un prodotto indicato per interventi fitosanitari a basso impatto; in passato aveva un'azione collaterale nei confronti degli Acari Fitoseidi, ma attualmente questi predatori, organismi ausiliari fondamentali nella lotta biologica e integrata, hanno sviluppato una resistenza allo zolfo, che si rivela in pratica meno tossico di altri antioidici.\nLo zolfo ha tuttavia dei limiti tecnici che lo rendono sconsigliabile in alcuni contesti:\nIn assenza di condizioni favorevoli all'uso dello zolfo si ricorre perci\u00f2 ad altri antioidici che, pur avendo spesso una maggiore efficacia, possono presentare aspetti collaterali negativi come ad esempio il maggior impatto ambientale e sanitario e l'induzione di fenomeni di resistenza.\nIn commercio sono comunque disponibili formulati misti a base di zolfo e altri antioidici che migliorano il campo di applicazione.\nAnticrittogamici a largo spettro.\nI seguenti principi attivi hanno un'azione polivalente, nell'ambito della quale \u00e8 compresa anche un'attivit\u00e0 antioidica\nAnticrittogamici revocati.\nI seguenti principi attivi hanno azione antioidica, ma non sono pi\u00f9 disponibili in commercio perch\u00e9 sottoposti a revoca o a sospensione.\nAspetti storici.\nGli antioidici sono stati tra i primi anticrittogamici ad essere usati nella storia, in virt\u00f9 della loro importanza nella difesa della Vitis vinifera. In particolare l'Oidio della vite o Mal bianco \u00e8 una malattia diffusasi in Europa a partire dalla met\u00e0 del XIX secolo, per importazione accidentale dall'America cos\u00ec come accadde negli anni successivi per la Peronospora. Colp\u00ec in breve i vigneti della Toscana e fu studiato dal marchese Cosimo Ridolfi. Gi\u00e0 nell'Ottocento la cura dell'oidio fu fatto a base di zolfo, il che determin\u00f2 il sorgere dell'industria degli zolfi in Sicilia. Fra i pionieri nell'uso dello zolfo ci fu l'austriaco Ludwig von Comini.\nIl rimedio trovato rimase sostanzialmente valido anche in epoca successiva quando fu poi stabilito che l'infezione \u00e8 causata dal fungo ascomicete Uncinula necator, che prende il nome di \"Oidium tuckerii\" solo durante la fase asessuata del suo ciclo vitale."}
{"id": "1834351", "revid": "834", "url": "https://it.wikipedia.org/wiki?curid=1834351", "title": "Acidi fulvici", "text": ""}
{"id": "1834353", "revid": "123295216", "url": "https://it.wikipedia.org/wiki?curid=1834353", "title": "Craig Owens (critico d'arte)", "text": "Biografia.\nCraig Owens fu redattore della rivista \"Art in America\" e ha collaborato per altre riviste di arte e critica d'arte come \"Skyline\" e \"October\". Fu anche professore alla Yale University e al Barnard College. Ha scritto diversi saggi su argomenti come la fotografia, femminismo, gay politica, arte e mercato, e psicoanalisi. Ha scritto anche numerosi saggi su artisti contemporanei come Allan McCollum, William Wegman, e Barbara Kruger.\nFra i pi\u00f9 importanti saggi di Ownes \u00e8 \"The Allegorical Impulse: Toward a Theory of Postmodernism,\" un articolo in die parti che esplora gli aspetti allegorici dell'arte contemporanea. Le due parti furono pubblicate nella rivista \"October\" nella primavera e estate del 1980 and Summer 1980. Nella prima parte Owen sostiene che, \"L'immaginario allegorico \u00e8 un immaginario appropriato\" (Owens, p54) e distingue un impulso allegorico in atto nella appropriation art di artisti come Sherrie Levine. Con riferimenti a Walter Benjamin nell\"'Origine del dramma tedesco\". Questi impulsi possono essere visti rispettivamente nell'arte site-specific art, nel fotomontaggio e l'arte che segue una progressione matematica (per esempio Sol LeWitt). (Owens, p55-57). Nella seconda parte prende in considerazione l'opera di Laurie Anderson, Robert Rauschenberg e Cindy Sherman.\nMor\u00ec di AIDS il 4 luglio, 1990 a Chicago.\nOpere.\nThe Allegorical Impulse: Toward a Theory of Postmodernism, in October, Vol. 12, (estate, 1980), pp. 67-86, MIT Press.\nBeyond Recognition: Representation, Power, And Culture, University of California Press, 1992."}
{"id": "1834354", "revid": "339392", "url": "https://it.wikipedia.org/wiki?curid=1834354", "title": "J.R. MacLeod", "text": ""}
{"id": "1834356", "revid": "110157", "url": "https://it.wikipedia.org/wiki?curid=1834356", "title": "Chiesa di Santa Maria la Pinta", "text": "La chiesa di Santa Maria la Pinta, comunemente denominata dei Cappuccini, \u00e8 un luogo di culto cattolico della citt\u00e0 di Amantea, in provincia di Cosenza, nell'Arcidiocesi di Cosenza-Bisignano. Accanto alla chiesa sorge la struttura dell'ex convento dei Padri Cappuccini.\nIl 13 settembre 1607 il nobile amanteano Rutilio Cavallo fece donazione all'Ordine dei padri cappuccini minori di un terreno posto sulle pendici della collinetta denominata Alimena, perch\u00e9 vi venisse costruito un convento di religiosi cappuccini con annessa chiesa, sotto l'intitolazione di Santa Maria di Porto Salvo. I lavori proseguivano ancora nel 1614,dopo la morte di Rutilio Cavallo: poich\u00e9 i frati chiedevano continuamente fondi alla famiglia Cavallo per portare a termine la fabbrica, gli eredi si lamentarono asserendo che \"i frati volessero costruire un fortilizio e non un convento\". Tuttavia la controversia venne sanata, a condizione che presso la chiesa venisse edificata una cappella privata della famiglia Cavallo, compiuta solo nel 1698.\nIl convento aveva diciassette celle, abitate nel 1650 da cinque padri cappuccini, quattro laici e un inserviente. \nIl convento venne soppresso ai sensi della legge di soppressione degli ordini monastici emanata dal nuovo re di Napoli Gioacchino Murat il 10 gennaio 1811: l'edificio, divenuto di propriet\u00e0 demaniale e messo in vendita, venne cos\u00ec acquistato nel 1812 proprio dalla famiglia Cavallo. \nDopo la caduta di Napoleone ed il ritorno dei Borboni, presso la chiesa venne costituita la parrocchia di Santa Maria la Pinta e Campana: questi due titoli erano quelli dati all'antica Cattedrale di Amantea, in seguito scomparsa. Nella chiesa si costitu\u00ec il 2 febbraio 1822 la Confraternita di Maria Santissima Addolorata.\nLa chiesa, distrutta durante i bombardamenti alleati del 1943, \u00e8 stata in seguito ricostruita ed oggi \u00e8 una sede parrocchiale. Nell'adiacente struttura dell'ex-convento sono state ricavate abitazioni private.\nNote.\n "}
{"id": "1834357", "revid": "767487", "url": "https://it.wikipedia.org/wiki?curid=1834357", "title": "Aleksej Sergeevi\u010d Suvorin", "text": "Biografia.\nFormazione e inizi professionali.\nFiglio di un militare reduce della battaglia di Borodino, nacque in un remoto villaggio nella Gubernija di Vorone\u017e dove studi\u00f2 e si dedic\u00f2 all'insegnamento di storia e geografia, dopo un breve periodo nelle forze armate.\nTrasferitosi nel capoluogo della provincia, inizi\u00f2 la sua esperienza da giornalista, scrivendo anche alcune corrispondenze al giornale moscovita \"La parola russa\", con cui riusc\u00ec a mettersi in luce, e che lo portarono all'assunzione come responsabile della critica letteraria. A seguito di questo part\u00ec per Mosca. In questo periodo scrisse anche alcuni racconti, uno dei quali venne pubblicato su Sovremennik.\nDopo la chiusura della testata si dedic\u00f2 alla stesura di una \"Storia del periodo dei torbidi\" e la \"Vita del patriarca Nikon\", lavori di non eccelso spessore storico, dal chiaro intento divulgativo ma che ebbero un buon riscontro di pubblico, ricevendo anche l'apprezzamento di Lev Nicolaevi\u010d Tolstoj.\nScrittore nella capitale.\nNel 1863, si trasfer\u00ec a San Pietroburgo per lavorare nella redazione de \"Il messaggero di San Pietroburgo\", dove ebbe modo farsi conoscere divenendo un apprezzato giornalista di ispirazione liberale. Qui scrisse alcuni feuilletons con lo pseudonimo di A. Bobrovskij, riscontrando un notevole successo; questo lo invogli\u00f2 a riunirli tutti in un volume, \"Gente di ogni tipo. Appunti di vita contemporanea\". Dal momento che questi suoi lavori erano gi\u00e0 passati al vaglio della censura, il visto non fu ritenuto necessario, ma nella stesura definitiva ne inser\u00ec alcuni inediti, tra cui uno, nel quale descrisse, con taglio compassionevole, l'arresto e la condanna di Nikolaj Gavrilovi\u010d \u010cerny\u0161evskij, scrittore e critico radicale, uno dei leader del movimento rivoluzionario democratico.\nA seguito di un fallito attentato ai danni dello zar Alessandro II, nel 1866, la politica di contenimento e repressione del dissenso fece inasprire l'attivit\u00e0 della censura, coinvolgendo anche Suvorin, il cui libro venne bandito e distrutto, con relativa condanna dell'autore a tre mesi di carcere. Scontata la pena, ricominci\u00f2 la sua attivit\u00e0 di scrittore di feuilleton, usando come pseudonimo \"Lo sconosciuto\". Il suo equilibrio, l'acutezza e l'intelligenza dei suoi lavori lo fecero tornare al favore dei lettori. In questo periodo le sue posizioni sono riconducibili a un illuminato moderatismo liberale e vagamente occidentalista.\nLa costruzione di un impero editoriale.\nUna solida situazione economica, un successo sempre crescente e un ottimo intuito per gli affari lo porteranno, tra il 1875 e il 1876 a rilevare, assieme al collega V. I. Licha\u010d\u00ebv, il quotidiano \"Novoe Vremja\" (Tempo nuovo), che all'epoca contava millecinquecento abbonati. L'attivit\u00e0 della nuova gestione sar\u00e0 improntata a un ampliamento dell'offerta, con nuove rubriche e supplementi, e all'allargamento delle firme dei collaboratori. Con un occhio sempre attento agli umori e alle esigenze dell'uomo qualunque, con una linea editoriale su posizioni moderate e filogovernative, la testata nel giro di pochi anni aument\u00f2 notevolmente la tiratura, arrivando, nel momento di maggior diffusione, a contare trentacinquemila abbonati.\nLe sue capacit\u00e0 imprenditoriali, la scaltrezza, l'intuito e la competenza lo fanno diventare un editore di primissimo piano. La sua idea di pubblicare una collana di libri, \"Classici a buon mercato\", ebbe un enorme successo, arrivando a trecento titoli editi. Con perspicacia fiut\u00f2 l'importanza della distribuzione per il mercato editoriale, iniziando cos\u00ec ad aprire delle librerie per tutta la Russia, in particolare nelle stazioni ferroviarie. Con quello che si stava definendo come un impero economico, Suvorin diversific\u00f2 suoi investimenti: nel 1895 divenne il maggiore azionista di un teatro che in seguito prender\u00e0 il suo nome, diventando teatro Suvorin. Qui vi insedi\u00f2 il \"Circolo artistico letterario\", con un repertorio che spaziava da drammi di spessore con lavori di Ibsen, Turgenev e Ostrovskij a melodrammi di cassetta pi\u00f9 votati al gusto popolare.\nIl rapporto con \u010cechov.\nNel 1885 ebbe luogo l'incontro con Anton Pavlovi\u010d \u010cechov, che segner\u00e0 il percorso evolutivo del grande drammaturgo. In quel momento l'editore di \u010cechov era Nikolaj Aleksandrovi\u010d Lejkin, direttore del giornale umoristico \"Oskolki\" (Schegge), che ne ospitava i racconti, e fu lui che lo introdusse nell'ambiente letterario pietroburghese. Suvorin, incoraggiato dal giudizio estremamente favorevole di Dmitrij Vasil'evi\u010d Grigorovi\u010d, propose al giovane medico-scrittore un contratto decisamente vantaggioso rispetto a quello con Leikin: una retribuzione tripla, nessun limite alla lunghezza dei lavori da pubblicare e nessun limite di tempo per la consegna. Lo spinse poi ad abbandonare l'uso degli pseudonimi, convincendolo ad usare il proprio nome. Per \u010cechov fu la svolta.\nNonostante la differenza d'et\u00e0 l'amicizia che si instaur\u00f2 tra i due fu profonda e sincera. Lo scrittore ricevette da Suvorin le stesse attenzioni che si potevano ricevere da un padre, avendo l'editore dei figli quasi suoi coetanei, ospitandolo nella sua grande casa e nella sua famiglia. Divent\u00f2 per \u010cechov consigliere, spalla e sostegno, nella sua dimora riserv\u00f2 un'ampia stanza per accoglierlo; lo stesso \u010cechov ascolt\u00f2 sempre con attenzione le critiche e i rilievi sul proprio lavoro provenienti dal pi\u00f9 anziano editore, considerando e seguendo i suggerimenti. In questa situazione di profonda interazione arrivarono anche a prospettare una scrittura a quattro mani di alcuni lavori, quali \"Tat'jana Repina\" e \"Le\u0161ij\", che per\u00f2 vennero in seguito scritti il primo unicamente da Suvorin, il secondo da \u010cechov.\nLo strettissimo rapporto tra l'editore e lo scrittore prosegu\u00ec senza interruzioni per quattordici anni, anche quando la linea editoriale del \"Novoe Vremja\", con il passare degli anni, andava posizionandosi verso un conservatorismo sempre pi\u00f9 reazionario. \u010cechov, sebbene consapevole di questo processo, cerc\u00f2 in qualche modo di ignorarlo, rivendicando fermamente per s\u00e9 un'autonomia di pensiero e una lontananza dagli schieramenti. Ma gli episodi si accumulano, fino ad arrivare al caso Dreyfus, dove, a fronte della rigida presa di posizione di \"Novoe Vremja\" in favore dei colpevolisti, e quindi contro \u00c9mile Zola, \u010cechov prese pubblicamente le distanze dalla testata che ospitava le sue opere. Contestualmente a questo episodio, nel 1898, si fece avanti Ad\u00f3l\u2019f F\u00ebdorovi\u010d Marks, editore di grande rilievo e concorrente di Suvorin, con la proposta di pubblicare la sua opera completa con un compenso esorbitante. Lo scrittore, dopo molte titubanze, e nonostante il figlio di Suvorin stesse curando, senza molta convinzione, un progetto analogo, alla fine accett\u00f2.\nIl rapporto tra i due prosegu\u00ec ancora per qualche anno, senza la intensa frequenza degli anni precedenti. Alla morte di \u010cechov, nel luglio del 1904, Suvorin si present\u00f2 presso la sua casa, accolto dalla sorella di lui, Marija Pavlovna, facendo esplicita richiesta di riavere indietro tutte le sue lettere. Queste erano conservate dallo scrittore con estrema accuratezza, e non fu difficile per la sorella rintracciarle e restituirle al loro mittente. Di questo epistolario, quindi, non si ha la bench\u00e9 minima traccia, in quanto Suvorin, verosimilmente, lo distrusse, mentre conserv\u00f2 buona parte delle lettere di \u010cechov, trecentotrentasette. Il movente per questo episodio non \u00e8 chiaro, ma si pu\u00f2 ragionevolmente arrivare a supporre un Suvorin preoccupato per i contenuti delle sue stesse lettere, dove poteva emergere il profilo di una personalit\u00e0 non cos\u00ec convintamente reazionaria e che, in un momento politicamente piuttosto grave (di l\u00ec a qualche mese sarebbe scoppiata la rivoluzione del 1905) poteva risultare compromettente e minare in qualche modo la solidit\u00e0 di quell'impero che aveva costruito, con molta abilit\u00e0 e scaltrezza, impero che riusc\u00ec a sopravvivere ben oltre la sua morte, avvenuta l'11 agosto 1912, e che si dissolse solamente col disfacimento dello stesso impero russo, nel 1917, a seguito della rivoluzione d'ottobre."}
{"id": "1834359", "revid": "834", "url": "https://it.wikipedia.org/wiki?curid=1834359", "title": "Acidi micolici", "text": ""}
{"id": "1834360", "revid": "287204", "url": "https://it.wikipedia.org/wiki?curid=1834360", "title": "I partiti politici in Italia dal 1848 al 1924", "text": "I partiti politici nella storia d'Italia \u00e8 una delle opere pi\u00f9 famose di Carlo Morandi, considerato un classico della storiografia italiana.\nIl volume fu pubblicato nel luglio del 1945, a pochi mesi dalla Liberazione, offrendo per la prima volta un quadro panoramico convincente della formazione e della trasformazione dei partiti lungo il corso della storia d'Italia."}
{"id": "1834364", "revid": "124416477", "url": "https://it.wikipedia.org/wiki?curid=1834364", "title": "Pietro Colonna (letterato)", "text": "Biografia.\nPietro Colonna nacque a Galatina, in Puglia in una data imprecisata tra il 1454 e il 1460. Entr\u00f2 giovanissimo nell'ordine dei frati Minori Osservanti nel Convento di Santa Caterina a Galatina. Studi\u00f2 lingue orientali a Roma e fu nominato lettore nel Convento di S. Maria in Aracoeli; ricopr\u00ec l'incarico di provinciale dell'ordine nella provincia minoritica di S. Nicola a Bari e quello di penitenziere apostolico sotto Leone X.\nOltre al latino e al greco, Galatino conosceva perfettamente l'ebraico che aveva studiato a Roma con il rabbino e scrittore tedesco Elia Levita. Studi\u00f2 anche l'etiopico sotto la guida di Giovanni Potken.\nGalatino mor\u00ec a Roma intorno al 1540. Suo nipote Lorenzo Mongi\u00f2 (1550-1630) fu vescovo di Minervino, vescovo ausiliare di Salisburgo e Valencia, arcivescovo di Lanciano e Pozzuoli.\nOpere.\nGalatino scrisse la sua opera principale, il \"De Arcanis Catholicae Veritatis\", nel 1516. Pubblicata per la prima volta a Ortona nel 1518, l'opera fu scritta da Galatino su richiesta del cardinal Lorenzo Pucci e del papa Leone X e fu dedicata all'imperatore Massimiliano I. Il \"De Arcanis\" si inserisce nel quadro della polemica sull'autorit\u00e0 della letteratura rabbinica scoppiata in seguito alla pubblicazione dell'\"Augenspiegel\" di Johannes Reuchlin. Nell'opera Galatino prese le difese di Reuchlin. Intenzionato a combattere gli ebrei sul loro stesso terreno, utilizz\u00f2 la Cabala contro di loro, cercando di convincerli che i loro libri contenevano argomenti comprovanti la verit\u00e0 del cattolicesimo e che, di conseguenza, la loro opposizione al cristianesimo doveva essere considerata nient'altro che ostinazione. Il \"De Arcanis\" ha la forma di un dialogo tra Galatino, Reuchlin e l'inquisitore Jacob van Hoogstraaten, O.P. In termini concilianti, Galatino rispondeva alle domande e ai suggerimenti del primo e confutava le obiezioni del secondo. L'opera \u00e8 in gran parte basata sul \"Pugio Fidei\" del domenicano Raimondo Mart\u00ed, ampliato con abbondanti citazioni dello Zohar e dell\"'Iggeret ha-sodot\" dell'ebreo \"converso\" Pablo de Heredia.\nIn una lunga lettera a Paolo III (MS. Vat. Libr., cod. Ottob. Lat. 2366, fol. 300-308) Galatino si difese con veemenza dall'accusa di aver falsificato quest'ultimo libro, da lui ritenuto opera di Rabbenu HaQadosh. Galatino era consapevole, non meno dei suoi critici, che il \"De Arcanis\" aveva molti difetti, sia nella materia che nella forma, e preg\u00f2 i suoi lettori di considerare che era stato costretto a terminarlo nel giro di un anno e mezzo. L'opera divenne molto popolare e fu pi\u00f9 volte ripubblicata (Basilea 1550, 1561; Parigi 1603; Francoforte 1572, 1603, 1612, 1676).\nPer il resto la grande cultura di Galatino e la sua profonda conoscenza dell'aramaico, del greco, e dell'ebraico sono pienamente dimostrate dai suoi numerosi scritti, rimasti per lo pi\u00f9 inediti. Con un linguaggio audace, Galatino protesta con forza contro la corruzione del clero e discute la questione della riforma. Durante la redazione del \"De Vera Theologia\", fu colpito da grave malattia, ma, avendo fatto voto di difendere nella sua opera la dottrina dell'Immacolata Concezione della Beata Vergine Maria, recuper\u00f2 all'istante la salute (MSS. 52, 54, 60, St. Isidore's Coll.).\nNel 1539, Paolo III, lasci\u00f2 con una Bolla in eredit\u00e0 le opere manoscritte di Galatino, al Convento di S. Maria in Aracoeli ordinando che venissero custodite con particolare attenzione. I manoscritti sono oggi conservati in vari archivi romani. Molte sue opere manoscritte sono presso la Biblioteca Apostolica Vaticana; tra queste si segnala il \"De ecclesia restituta\" e il \"De pastore angelico\". Gli viene attribuita anche la paternit\u00e0 della \"Apocalypsis Nova\"."}
{"id": "1834366", "revid": "33888", "url": "https://it.wikipedia.org/wiki?curid=1834366", "title": "Marcatr\u00e9", "text": "Marcatr\u00e9. Rivista di cultura contemporanea \u00e8 stata una rivista di arte contemporanea, letteratura, architettura e musica, fondata e diretta da Eugenio Battisti, attiva dal 1963 al 1970. Fu pubblicata dall'artista ed editore Rodolfo Vitone di Genova e, dal 1965, dalla Lerici di Milano.\nStoria di Marcatr\u00e9.\nFondata a Genova nel novembre del 1963 era legata al Gruppo 63 e nacque nel contesto dell'ambiente intellettuale delle riviste letterarie dell'epoca, facenti capo principalmente a Il Verri. A differenza di questa testata, Marcatr\u00e9 assunse la forma del notiziario e del bollettino breve e non pubblic\u00f2 numeri unici monotematici. Fu caratterizzata da un impianto transdisciplinare che si vide riflesso nella composizione del comitato direttivo, composto solo in parte minoritaria da letterati, al cui fianco lavorarono studiosi provenienti dai campi dell'architettura, della pittura, della fotografia e della musica. Fecero parte del comitato direttivo Gillo Dorfles, Edoardo Sanguineti, Umberto Eco, Paolo Portoghesi, Vittorio Gregotti, Vittorio Gelmetti, Sylvano Bussotti, Roberto Leydi, Diego Carpitella, Vittorio Pandolfi, Enrico Crispolti. Ne \u00e8 stato Redattore Responsabile Magdalo Mussio.\nVi hanno scritto anche Germano Celant, Renato Barilli, Lamberto Pignotti, Stefano Docimo, Jannis Kounellis e altri.\nA seguito della crisi del Gruppo 63 e grazie a un riassetto gestionale la testata si trasfer\u00ec a Milano e fu ripensata in veste di vera e propria \"rivista di cultura\". Sopravvisse comunque solo fino al 1970."}
{"id": "1834367", "revid": "124543530", "url": "https://it.wikipedia.org/wiki?curid=1834367", "title": "Castello di Amantea", "text": "Il castello di Amantea (gi\u00e0 Regio castello di Amantea) \u00e8 situato nell'omonima citt\u00e0, in provincia di Cosenza, nel basso Tirreno cosentino. A dominio della strada costiera e della via per Cosenza che corre lungo la valle del fiume Catocastro, fu in passato un'importante piazzaforte sotto i bizantini, gli arabi, i normanni, gli svevi, gli angioini e gli aragonesi. Fu risistemato nel periodo viceregnale e sotto i Borbone, ma sub\u00ec gravi danni durante i terremoti del 1638 e del 1783; fu lasciato in stato abbandono dopo il disastroso assedio del 1806-1807 subito da parte delle truppe napoleoniche.\nAttualmente il castello \u00e8 in rovina, e l'accesso ai resti sul colle che domina la citt\u00e0 risulta faticoso e pericoloso . Nel 2008, la propriet\u00e0 dell'area circostante \u00e8 stata acquistata dal Comune di Amantea.\nStoria.\nLe prime fortificazioni: arabi e bizantini.\nIn et\u00e0 antica in territorio amanteota sorgeva la citt\u00e0 di Lampeteia o Clampetia, probabile colonia crotoniate abitata anche da elementi indigeni bruzi. Questa citt\u00e0, gi\u00e0 decadente in et\u00e0 imperiale, fu spazzata via dal terremoto e maremoto del 365: nelle sue vicinanze sorse una nuova citt\u00e0, Nepetia (\"nuova citt\u00e0\" o \"nuovo accampamento\" in greco). Nepetia fu occupata dai bizantini e dopo il 553 fu sede di un governatorato militare e di una piazzaforte sui confini settentrionali del \"thema\" di Calabria.\nFurono dunque i bizantini i primi a fortificare il sito dell'attuale Amantea: tuttavia, il nome attuale venne alla citt\u00e0 dalla dominazione araba. Nell'846 infatti \"Nepetia\" venne conquistata dagli arabi di Sicilia e ribattezzata \"Al-Mantiah\", \"la rocca\". Amantea rimase araba per quarant'anni, e fu sede di un emirato: conosciamo il nome di un solo emiro, As-Sinsim latinizzato in Cincimo, che nell'868 si spinse fino a tentare la conquista di Cosenza. I bizantini riconquistarono la citt\u00e0 nell'anno 272 dell'Egira, ossia l'885-886. Amantea divenne sede vescovile, e nel X secolo inglob\u00f2 nella sua diocesi il territorio della sede vescovile dell'ormai decaduta citt\u00e0 di Temesa.\nL'emiro di Sicilia Abu l-Qasim Ali riconquist\u00f2 Amantea nel 976, e fu di nuovo sotto la dominazione araba fino al 1031-1032, quando fu di nuovo occupata dai bizantini.\nDai Normanni agli aragonesi.\nI Normanni conquistarono Amantea nel 1060-1061, scacciandone una volta per tutte i bizantini. Nel 1094 la diocesi di Amantea venne aggregata a quella di Tropea, nel quadro della latinizzazione dei culti nell'Italia meridionale voluta dal papato e dai sovrani normanni. Durante la dominazione normanna Amantea decadde, rimpiazzata come importante centro di controllo del territorio dalla vicina Aiello Calabro.\nSotto la dominazione sveva il castello venne rafforzato, nell'ambito del piano del ripopolamento delle zone costiere voluto da Federico II. In virt\u00f9 del buon governo svevo, Amantea ed altri castelli della zona (Aiello, Cleto) resistettero tenacemente al nuovo sovrano di origine francese Carlo I d'Angi\u00f2: questi invi\u00f2 il conte di Catanzaro Pietro Ruffo a riconquistare la citt\u00e0, che resistette alle preponderanti forze angioine per tutto il mese di maggio del 1269, prima di capitolare alla met\u00e0 di giugno di quello stesso anno. I ribelli furono quasi tutti puniti atrocemente.\nPer tenere a bada eventuali future rivolte, gli angioini edificarono in territorio amanteota il castello di Belmonte Calabro, nucleo attorno a cui si sarebbe sviluppato l'omonimo paese.\nAmantea fu al centro delle vicende della cosiddetta \"guerra dei novant'anni\" tra Angi\u00f2 ed Aragona per il possesso del Regno di Napoli e Sicilia, seguita al \"casus belli\" dei Vespri siciliani. La popolazione amanteota era di tendenza aragonese; il castello, difeso da duecento uomini e ben provvisto di viveri dai castellani di fede angioina, fu assediato dalla flotta e dall'esercito aragonese nel 1288, e capitol\u00f2 a patti onorevoli. Il castello torn\u00f2 agli Angi\u00f2 in forza della pace di Caltabellotta del 1302: dopo un periodo di ritorsioni contro gli amanteoti per la loro fede aragonese, la citt\u00e0 ottenne dagli ultimi sovrani angioini-durazzeschi importanti esenzioni e privilegi che portarono un aumento di popolazione.\nNel 1391 Ladislao I di Napoli infeud\u00f2 Amantea al doge di Genova Antoniotto Adorno, a titolo di restituzione dei prestiti concessogli da questi. Ad ogni modo, nel 1425 Luigi III d'Angi\u00f2 decret\u00f2 Amantea ed il suo castello possessi inalienabili del regio demanio. Renato d'Angi\u00f2 ci\u00f2 nonostante concesse nuovamente il feudo a Margherita di Poitiers, seconda moglie del marchese di Catanzaro Niccol\u00f2 Ruffo, e nel 1458, alla morte di Alfonso I d'Aragona, primo sovrano aragonese di Napoli e Sicilia, gli amanteoti insorsero contro l'infeudamento, schierandosi con il pretendente angioino al trono napoletano, Giovanni d'Angi\u00f2.\nAlla fine il re Ferrante d'Aragona spost\u00f2 la feudataria Margherita di Poitiers da Amantea a Rende, e la rivolta rientr\u00f2, ma Amantea fu l'ultimo dei castelli calabresi a tornare sotto il controllo aragonese.\nAmantea rischi\u00f2 di essere infeudata anche nel Seicento, in due occasioni, a causa della costante miseria delle casse viceregnali: la prima con il principe della vicina Belmonte Giovanni Battista Ravaschieri nel 1630-1633, la seconda con il granduca di Toscana Ferdinando II de' Medici nel 1647. In entrambe le occasioni la popolazione difese con orgoglio il proprio stato di citt\u00e0 demaniale, muovendosi persino presso la corte di Madrid.\nSotto gli aragonesi, la castellania venne affidata alla famiglia Carafa, duchi di Maddaloni. Nel 1489 il castello fu visitato da Alfonso II di Napoli, in viaggio di ispezione per i castelli del suo regno: il sovrano fu accolto dal castellano Giovanni Tommaso Carafa, e visit\u00f2 la chiesa ed il convento di San Bernardino da Siena. Durante la breve parentesi dell'occupazione di Carlo VIII di Francia (1496-1498), il castellano Giovanni Tommaso Carafa dovette schierarsi con i francesi, ma la popolazione invi\u00f2 una delegazione ad omaggiare il sovrano aragonese spodestato Ferrante d'Aragona rifugiatosi ad Ischia. Alla fine della dinastia aragonese, scoppi\u00f2 una guerra tra Francia e Spagna per il possesso dei territori dell'Italia meridionale; Amantea parteggi\u00f2 per gli spagnoli: nel 1504 durante la guerra 85 spagnoli capitanati da Gomez de Solis sbarcarono sulle spiagge amanteote, spingendosi nell'entroterra per dare aiuto alla guarnigione spagnola di Cosenza assediata dai francesi. Alla fine la guerra fu vinta dal \"re cattolico\" Ferdinando II d'Aragona, e Napoli divent\u00f2 un vicereame spagnolo.\nIl periodo vicereale ed i Borboni.\nNel 1536 Juan Sarmiento, inviato da Carlo V d'Asburgo a controllare lo stato delle fortificazioni del Viceregno, riportava che il castello, secondo le parole dello storico locale Gabriele Turchi, era \"inidoneo anche come ricovero di ladroni\". Perci\u00f2 tra il 1538 ed il 1544 al castello lavorarono gli architetti Giovanni Maria Buzzacarino (attivo anche al castello di Crotone) e Gian Giacomo dell'Acaya (progettista del borgo fortificato di Acaya in Puglia). Fu realizzato in questa fase il grande baluardo meridionale a scarpa.\nCi\u00f2 nonostante, il castello \u00e8 gi\u00e0 sulla via dell'abbandono. Nel 1611, in una relazione sui castelli del Viceregno, viene riportato che:\nIl terremoto del 1638 arrecher\u00e0 gravi danni alle strutture del castello. Nuovi restauri saranno svolti nel 1694, per la spesa di 365 ducati; nel 1757 (gi\u00e0 in epoca borbonica, su ordine di Carlo III di Borbone), per la spesa di 136 ducati; nel 1766, sotto la direzione dell'ingegnere militare Giovanni Galenza: questi ultimi lavori furono vanificati da un terremoto nel 1767. Ulteriori danni, e maggiori, furono quelli provocati dal devastante terremoto del 1783. Per riparare questi ultimi gravi danni, nel 1786 arriv\u00f2 da Napoli l'ingegnere militare Andrea Depuis, che diresse i lavori per l'importo di 390 ducati.\nDurante i fatti della Repubblica Napoletana (1799), Amantea si consegn\u00f2 spontaneamente ai giacobini: la popolazione di fatto disarm\u00f2 la guarnigione del castello, e piant\u00f2 l'albero della libert\u00e0, guidata da Ridolfo Mirabelli, capo della piazza nel breve periodo rivoluzionario. Infatti dopo neppure un mese sopraggiunsero i sanfedisti guidati dal cardinale Fabrizio Ruffo, che vennero rapidamente a capo del tentativo di resistenza giacobino.\nFu invece con l'invasione napoleonica che il castello di Amantea ebbe il suo ultimo momento di gloria. Amantea fu occupata il 12 marzo 1806 da un distaccamento di 200 volteggiatori polacchi, che rimasero asserragliati nel castello fino alla notizia della sconfitta francese nella battaglia di Maida (4 luglio 1806). Allora si ritirarono verso Cosenza, lasciando la piazza ad una flotta anglo-borbonica che da giorni era all'ancora al largo di Amantea. All'interno delle mura cittadine i \"capimassa\" borbonici iniziarono ad organizzare la resistenza all'imminente contrattacco in forze dei francesi, analogamente a quanto si stava facendo nei paesi vicini. In quelle settimane all'interno dei paesi calabresi furono perpetuati delitti e violenze contro giacobini o presunti tali, spesso solo nemici personali dei borbonici al comando in quel momento.\nAd ogni modo, l'attacco francese principale inizi\u00f2 il 5 dicembre 1806: le forze assedianti ammontavano a 5000 uomini con un reparto d'artiglieria comandati dai generali Guillaume Philibert Duhesme, Jean Reynier, Jean-Antoine Verdier e dal tenente colonnello di origine amanteota Luigi Amato. I borbonici assediati ammontavano a qualche centinaio, dotati di 12 bocche da fuoco in tutto, e capitanati da Ridolfo Mirabelli, che alla fine dell'assedio sar\u00e0 decorato con il grado di tenente colonnello dal re Ferdinando IV di Borbone. La piazza di Amantea resistette strenuamente fino al 7 febbraio 1807, quando Mirabelli e Reynier firmarono una capitolazione onorevole.\nDalla Restaurazione ad oggi.\nDopo l'Unit\u00e0 d'Italia (1861), l'area del castello venne assegnata dal demanio militare al 5\u00ba Corpo d'Armata, ed in seguito ad un ente assistenziale napoletano. Negli anni settanta, con il progressivo ridimensionamento di questi enti in vista del loro scioglimento (stava nascendo il Servizio Sanitario Nazionale affidato alle regioni, legge quadro n\u00b0 883 del dicembre 1978), l'area fu messa in vendita. Cos\u00ec il castello nel 1974 fu acquistato dalla famiglia Folino.\nDescrizione.\nIl castello occupa un \"plateaux\" con bella visuale sia sul piccolo golfo del fiume Oliva sul mar Tirreno (e nei giorni di tramontana \u00e8 possibile vedere addirittura l'isola di Stromboli e Pizzo), sia sulla valle del fiume Catocastro, inoltrandosi attraverso la quale si arriva a Cosenza lungo l'antico tracciato della via Popilia.\nProbabilmente fu in et\u00e0 normanna e sveva che venne fortificata pesantemente la parte meridionale del colle, decentrata rispetto all'abitato ma rivolta verso gli obiettivi che interessava tenere sotto controllo in quell'epoca, ossia le vie di comunicazione tra la costa e l'interno.\nLa torre mastia ovoidale rivolta a nord-ovest, detta di San Nicola, fu realizzata in et\u00e0 angioina, a giudicare dallo stemma recante i gigli di Francia che vi rimane sopra; e pure in et\u00e0 angioina, pare sotto il regno di Giovanna I d'Angi\u00f2, fu costruita la torre circolare con vista mare, isolata dal complesso propriamente fortificato. Questa torre \u00e8 simile per tecnica costruttiva a quella del castello di Paola.\nIn et\u00e0 aragonese il castello fu riammodernato secondo i dettami di Francesco di Giorgio Martini e della \"fortificazione alla moderna\", per resistere ai colpi delle nuove armi da fuoco: le mura furono abbassate ma rinforzate in spessore, fu costruito un rivellino d'accesso sul lato orientale (oggi completamente crollato) e realizzato uno spalto che precedeva il fossato in tutta la sua lunghezza. Il castello fu bastionato, come gi\u00e0 detto, nel 1538-1544, a cura di architetti conosciuti come il Buzzacarrino e Gian Giacomo dell'Acaya: oggi \u00e8 quasi interamente conservato il grande bastione rivolto a sud, a scarpa con rodendone, poggiante sulla viva roccia della rupe, gi\u00e0 di per s\u00e9 formidabile difesa.\nOggi restano davvero pochi avanzi degli ambienti interni del castello, perci\u00f2 \u00e8 possibile saperne qualcosa di pi\u00f9 solo scorrendo le planimetrie e le vedute settecentesche. Il castello aveva un perimetro quadrangolare, svolto intorno alla piazza d'armi, sotto la quale si trovavano tre cisterne per la raccolta delle acque piovane. Gli alloggiamenti del castellano e degli ufficiali erano disposti lungo il lato meridionale, comunicanti con il bastione cinquecentesco; i soldati con famiglia erano alloggiati nel lato occidentale, mentre gli altri alloggiavano nel lato settentrionale, dove si trovava anche l'armeria. Lungo il lato orientale si trovavano le carceri e la cappella. La polveriera era situata anch'essa sul lato orientale, presso l'ingresso principale. Erano stati previsti tre grandi locali per le artiglierie: uno nel bastione meridionale, uno all'angolo verso sud-ovest rivolto verso il quartiere Paraporto, l'altro presso la torre mastia all'angolo nord-ovest.\nQuesto grande quadrilatero era tutto circondato da un fossato, gi\u00e0 invaso da erbacce nel Settecento, ed ancora oggi esistente: in particolare, rimane la parte in muratura dell'accesso secondario al castello, sul lato settentrionale. Il ponte levatoio \u00e8 andato distrutto. Oltre il fossato, il resto dell'altopiano era circondato da un muretto diroccato gi\u00e0 nel Settecento, che formava una sorta di \"cittadella\" o \"avanzata\" concepita per intrappolare il nemico che fosse riuscito a penetrarvi (struttura analoga a quella del vicino castello di Aiello Calabro). Ad occidente dell'altopiano sorge la torre angioina, la parte forse meglio conservata del castello e la pi\u00f9 visibile dalla citt\u00e0 moderna, sviluppatasi verso il mare.\nAl castello attualmente (2011) \u00e8 possibile salire da almeno quattro sentieri, piuttosto difficoltosi: uno parte dalla Strada Tirrena poco prima della confluenza con corso Umberto I, un altro incomincia a destra della chiesa del Carmine in corso Umberto I, un terzo (Salita San Francesco) si sviluppa dall'antica porta urbica fino a toccare anche le rovine del complesso francescano sottostanti la torre angioina, un quarto infine parte dalla chiesa del Collegio (a cui sono annesse le imponenti rovine dell'ex-collegio gesuitico).\nPresidio ed armamento.\nNel 1288 il presidio del castello era composto da 200 uomini, di cui 100 balestrieri; nel 1559, in periodo viceregnale, era sceso a 4 soldati ed 1 castellano; nel 1584 il presidio assommava a 6 posti inclusi un castellano e degli ufficiali; nel 1611 a 5 posti inclusi un castellano e degli ufficiali.\nIn quello stesso anno l'armamento del castello era composto da 2 \"sacrograndi\", 1 \"mezzo sacro\", 1 falconetto, 19 \"smerigli\". Sette anni dopo, nel 1618, il castello contava 10 cannoni di bronzo \"scalnaccati e rotti\". Nel 1619 furono inventariati 54 archibugi, 22 barili di polvere da sparo, 10 quintali di piombo, 98 palle di piombo da undici libbre, 30 palle di piombo di sei libbre, 47 palle di piombo di due libbre, 321 palle di piombo da otto once, 250 palle di piombo piccole, 50 palle per moschetti, un cassone con corazze, armi e bracciali di ferro \"arruzzati\", 11 barili di zolfo e 2 di salnitro, un monte di palle di pietra, una mazza di ferro; nel 1624 54 archibugi, 43 fiasche da polvere da sparo, 22 barili di polvere, 2 \"sacrograndi\" (cannoni), 1 falconetto, palle da cannone di grande e medio calibro, 11 barili di zolfo e 10 di salnitro, una mazza ferrata. Nel 1806, infine, durante l'assedio di Amantea, il castello e l'abitato furono difesi da 3 cannoni di grosso calibro pi\u00f9 9 di minor calibro dislocati sulle mura e sulle porte cittadine."}
{"id": "1834378", "revid": "71505365", "url": "https://it.wikipedia.org/wiki?curid=1834378", "title": "DnaA", "text": "DnaA \u00e8 una proteina presente nei procarioti che promuove la denaturazione del DNA nel sito oriC, durante la replicazione.\nLa formazione del complesso oriC/DnaA e la denaturazione del DNA richiedono l'idrolisi dell'ATP.\nL'origine di replicazione di Escherichia coli, nota come oriC, consiste di ripetizioni di una sequenza di tredici nucleotidi seguite da ripetizioni di una sequenza di nove. La DnaA \u00e8 una proteina deputata al riconoscimento e al legame alle ripetizioni da nove, legame che induce l'avvolgimento del DNA intorno alla proteina stessa a formare un core proteico. Questo avvolgimento favorisce l'accessibilit\u00e0 alla regione ricca in AT (presente nelle ripetizioni da tredici), permettendo cos\u00ec ad enzimi ed altri fattori di legarsi ed avviare la replicazione."}
{"id": "1834380", "revid": "320578", "url": "https://it.wikipedia.org/wiki?curid=1834380", "title": "Rod Dyachenko", "text": ""}
{"id": "1834381", "revid": "114844925", "url": "https://it.wikipedia.org/wiki?curid=1834381", "title": "Geometria combinatoria", "text": "Con il termine geometria combinatoria (o combinatorica) si intende il settore della matematica che studia insiemi finiti o al pi\u00f9 numerabili di oggetti (interi, stringhe, nodi e collegamenti, punti e linee, configurazioni discrete, insiemi finiti, ...) che soddisfano propriet\u00e0 tendenzialmente legate solo a relazioni di appartenenza e di ordine. Branche della geometria combinatoria sono la teoria dei grafi, la teoria dei disegni, il calcolo combinatorio, la teoria dei codici.\nSi propone di studiare sul piano matematico le situazioni pratiche ed i relativi problemi i cui aspetti essenziali si possono esprimere con modelli discreti. Esempi di queste situazioni sono una rete, le disposizioni delle persone intorno ad un tavolo circolare, le estrazioni di palline di colori diversi da un'urna, le disposizioni dei pezzi del gioco degli scacchi su una scacchiera, i codici utilizzati per trasmettere dati nello spazio, nei compact disc, nel DNA, etc."}
{"id": "1834391", "revid": "762947", "url": "https://it.wikipedia.org/wiki?curid=1834391", "title": "Personaggi di Paso adelante", "text": "Il seguente \u00e8 un elenco dei personaggi della serie televisiva spagnola \"Paso adelante\", andata in onda dal 2002 al 2005.\nStudenti.\nPedro Salvador.\nPedro Salvador (Stagioni: 1-5, ricorrente 6) \u00e8 interpretato da Pablo Puyol, e doppiato in italiano da Davide Chevalier. Pedro Salvador proviene dalle Asturie ed \u00e8 figlio di un pescatore e di una casalinga. Da qui viene il suo soprannome, \"bifolco\" (\"paleto\" nella versione spagnola), affibbiatogli da Rober, suo compagno di stanza, il giorno in cui si sono conosciuti. Fra i due ragazzi nel corso della serie si svilupper\u00e0 un'amicizia molto profonda, sebbene piuttosto complicata. Infatti Pedro e Rober sono come cane e gatto, non fanno altro che litigare, attaccarsi per ogni minima sciocchezza, e spesso approfittare l'uno dell'altro, bench\u00e9 poi in pi\u00f9 di un'occasione, i due si sono sostenuti ed aiutati a vicenda. La sua pi\u00f9 grande aspirazione \u00e8 quella di diventare un ballerino: per questo motivo, il suo arrivo a Madrid \u00e8 un passo molto importante per la sua carriera.\nInizialmente Pedro non riesce ad entrare nella scuola, essendosi presentato tardi alle selezione, tuttavia grazie alla propria testardaggine, riuscir\u00e0 a convincere la direttrice, Carmen Arranz, a farsi ammettere. \u00c8 molto dotato nel ballo, ed \u00e8 sicuramente uno degli elementi migliori della classe. \u00c8 anche un provetto attore ed ha dato prove di essere anche un discreto cantante. Provenendo da una famiglia modesta \u00e8 costretto a lavorare per poter pagare le rette scolastiche. Infatti Pedro diventer\u00e0 cameriere nella mensa dell'istituto, ed aiutante tuttofare di Antonio Mil\u00e1, con il quale sviluppa un rapporto quasi di padre-figlio. Inoltre spesso e volentieri Pedro dovr\u00e0 accettare lavoretti al di fuori della scuola per poter racimolare un po' di soldi.\nSi tratter\u00e0 anche di lavori piuttosto squallidi, del tipo spogliarellista. Nella prima stagione, Lola ha una tremenda cotta per lui, che invece ha occhi soltanto per Silvia. Quando fra Pedro e Silvia sar\u00e0 tutto finito, Pedro si \"accorger\u00e0\" di Lola e, dopo diversi tentennamenti e diverso tempo, i due si metteranno finalmente insieme (a partire dalla puntata numero 62 spagnola). Questa sar\u00e0 la relazione pi\u00f9 lunga ed importante per Pedro, che durer\u00e0 praticamente per tutta la serie, salvo alcuni periodi, in cui Pedro avr\u00e0 una relazione dapprima con Marta, ed in seguito con la sorella di lei, la professoressa Adela Ramos, creando incomprensioni tra le due sorelle. Tra l'altro, Pedro avr\u00e0 anche una storia con Erika, che di lui rester\u00e0 incinta ma sceglier\u00e0 poi di abortire volontariamente, essendosi accorta che il ragazzo fosse innamorato solo di Lola.\nAlla fine della serie Pedro lascia la scuola dopo aver accettato una parte ad Hollywood (in un film con Keanu Reeves). Tale esperienza doner\u00e0 a Pedro una certa popolarit\u00e0, anche se metter\u00e0 la parola fine alla sua storia con Lola a causa di un fraintendimento; la casa produttrice del film di Pedro gli chiede, infatti, di inscenare una relazione con un'attrice famosa del momento, al fine di incrementare la popolarit\u00e0 di entrambi. Lola verr\u00e0 informata troppo tardi circa la verit\u00e0 dei sentimenti di Pedro, - che la ama ancora al punto di chiederle di sposarlo - e lo tradir\u00e0 con Nacho, suo coinquilino. Pedro Salvador \u00e8 l'unico studente protagonista della serie ad aver ottenuto fama e successo perch\u00e9, quando la serie viene definitivamente chiusa, gli altri protagonisti, impegnati in un ennesimo corso di perfezionamento, sono piuttosto male in arnese e comunque ben lontani dall'agognato successo.\nRoberto \"Rober\" Arenales.\nRoberto El\u00edas Arenales, detto Rober, (Stagioni: 1-6), \u00e8 interpretato da Miguel \u00c1ngel Mu\u00f1oz, e doppiato in italiano da Davide Lepore. Roberto \"Rober\" Arenales (che ama chiamarsi anche \"zio Rober\" o \"lo zio\", dallo spagnolo \"tio\", che oltre a \"zio\" pu\u00f2 significare \"fico\") \u00e8 il settimo figlio di una facoltosa famiglia di San Sebastian. I suoi genitori sono stati poco affettuosi e comprensivi nei suoi confronti e, a causa di questa situazione, Rober tenta di richiamare l'attenzione su di s\u00e9 in qualunque modo. Non per nulla, il suo ingresso alla scuola \u00e8 frutto di una decisione improvvisa: dopo aver scoperto di essere portato per la carriera artistica, Rober ha immediatamente abbandonato la famiglia che lo ostacolava. I genitori, ed in particolare il padre, consideravano infatti questa attivit\u00e0 come il frutto di un capriccio momentaneo.\nPer questa ragione in pi\u00f9 di una occasione il padre di Rober tenter\u00e0 di far allontanare il figlio dalla sua passione per le arti, e fargli percorrere il suo stesso percorso nel mondo degli affari, anche a costo di ricorrere a inganni e sotterfugi. Il conflittuale rapporto fra Rober e il padre sar\u00e0 uno dei temi ricorrenti all'interno della serie, anche se fino alla fine non si arriver\u00e0 mai ad una \"soluzione\" definitiva. Un'altra figura ricorrente nella vita di Rober \u00e8 Sergio, suo figlio, avuto da una relazione adolescenziale, finita in malo modo.\nRober \u00e8 un seduttore e un impulsivo, che vuole essere sempre al centro della scena. Ha spesso un atteggiamento indisponente e facile all'ira. Inoltre ha anche una certa tendenza all'arrivismo, cosa che in pi\u00f9 di una occasione l'ha messo nei guai e gli ha fatto avere la reputazione di \"cattivo ragazzo\". Tuttavia dietro l'arroganza manifestata, si nasconde un ragazzo vulnerabile ed insicuro, che nasconde la propria debolezza dietro una facciata. Rober nel corso della serie avr\u00e0 numerose avventure e relazioni con le compagne o con ragazze esterne all'istituto, tutte colpite dal suo carisma e dalla sua fisicit\u00e0. Nonostante la sua fama di \"latin lover\", Rober avr\u00e0 per\u00f2 due veri amori.\nIl primo con Silvia, con la quale avr\u00e0 un'appassionante storia che nascer\u00e0 lungo il corso della prima stagione, e che dovr\u00e0 contendersi con Pedro. A fine prima stagione, Silvia sceglier\u00e0 Rober ed i due daranno inizio alla loro relazione. Questa finir\u00e0 principalmente a causa di un aborto spontaneo avvenuto in seguito ad una gara di ballo sostenuta dalla ragazza, rimasta per l'appunto incinta di Rober. Ad ogni modo, anche dopo la fine della storia, Rober ne rimarr\u00e0 a lungo innamorato ed i due resteranno molto vicini, cedendo talvolta all'attrazione nonostante essersi gi\u00e0 lasciati. Dopo la fine della terza stagione, ci sar\u00e0 l'immotivato distacco definitivo. Il secondo con Marta, nato a seguito di un'amicizia quasi fraterna. Grazie a queste due relazioni, verr\u00e0 fuori un lato del carattere di Rober insospettabile.\nInfatti, di fronte ai numerosi problemi e le numerose difficolt\u00e0 di entrambe le ragazze nei rispettivi periodi di fidanzamento con Rober, quest'ultimo con loro, oltre che con suo figlio Sergio, mostrer\u00e0 il suo lato tenero e le sue fragilit\u00e0 nascoste. Inoltre, Rober svilupper\u00e0 una profonda amicizia con il compagno di stanza Pedro, nonostante i due non facciano altro che litigare ed ostacolarsi l'un l'altro. Sotto sotto, diventeranno pian piano amici per la pelle e Pedro sar\u00e0 pi\u00f9 di una volta un vero e proprio punto di riferimento per Rober.\nLola Fernandez.\nDolores 'Lola' Fern\u00e1ndez (Stagioni: 1-6) \u00e8 interpretato da Beatriz Luengo, e doppiata in italiano da Rossella Acerbo. Lola \u00e8 cresciuta dedicando tutta la sua esistenza al ballo. Appena diciottenne riesce ad entrare nella scuola di Carmen Arranz, ma non lega molto con i suoi coetanei. \u00c8 timidissima, insicura e profondamente ingenua, e diventa spesso oggetto di scherno dei suoi compagni. Si lega sin dal primo episodio ad Ingrid, e nonostante le evidenti differenze di carattere, le due diverranno amiche inseparabili. Ingrid in diverse occasioni l'aiuter\u00e0 a vincere la propria timidezza. L'amicizia con Ingrid \u00e8 forse l'unico rapporto veramente stabile che sviluppa, anche se nel corso della seconda serie rafforzer\u00e0 anche un legame di amicizia con l'altra sua compagna di stanza Silvia, standole vicino nel periodo della sua difficile gravidanza durante la sua storia con Rober.\nLola si sente in dovere di aiutare la propria famiglia, costituita da suo padre e da suo fratello minore Jorge, dopo la morte della madre, avvenuta quando Lola era appena una ragazzina. Da allora, Lola ha dovuto prendersi cura del padre e del fratellino ed ha maturato un forte senso di responsabilit\u00e0, dovendo crescere in fretta e rinunciando ad una svagata adolescenza. \u00c8 molto legata al padre, che nel corso degli episodi le dar\u00e0 diversi motivi di preoccupazione: dalla disoccupazione, alla depressione, fino ad arrivare a un tentativo di suicidio. Inizialmente Lola non vedr\u00e0 di buon occhio neppure la relazione del padre con Puri, sua nuova compagna, ma col tempo imparer\u00e0 ad accettarla.\n\u00c8 bravissima nel canto, ma ama maggiormente la danza classica. Diventer\u00e0 una delle studentesse dai maggiori risultati, e di conseguenza una delle pi\u00f9 \"gettonate\" nelle esibizioni rappresentative della scuola, come ad esempio i musical.\nNonostante il suo carattere timido, Lola ha diverse relazioni sentimentali nel corso degli episodi. La prima \u00e8 con Jero, con il quale la ragazza, durante un viaggio a Londra, perde la verginit\u00e0, iniziando a vivere con lui un rapporto molto tenero ma soprattutto altalenante, fino al momento in cui la ragazza lo tradir\u00e0 con il cubano Pavel, conosciuto mentre lavorava nelle cucine di un ristorante. Jero e Lola si rimetteranno insieme, ma si lasceranno nuovamente quando Jero la tradir\u00e0 con Erika. In seguito Lola intreccia con Pedro, ragazzo per il quale ha da sempre avuto un forte debole, una storia d'amore piuttosto stabile e duratura, che per\u00f2 si incrina negli ultimi episodi, quando entrer\u00e0 in scena Nacho, coinquilino di Lola, Ingrid e Silvia, con il quale finir\u00e0 per andare a letto.\nIngrid Mu\u00f1oz.\nIngrid Mu\u00f1oz (Stagioni: 1-6) \u00e8 interpretato da Silvia Marty, e doppiata in italiano da Eleonora De Angelis.\nIngrid Mu\u00f1oz \u00e8 una ragazza molto ottimista e socievole. Si distingue fra le sue compagne per la solarit\u00e0, l'intraprendenza e la sfacciataggine, che in qualche occasione finiranno anche per metterla nei guai. \u00c8 molto dotata nella danza, e meno, almeno inizialmente, nel canto. Dopo le lezioni private di Juan, imparer\u00e0 anche a cantare molto bene.\nIngrid ha avuto un passato molto difficile e doloroso. Sua madre fu ricoverata per gravi disturbi psichici. La donna infatti, in seguito ad una grave esaurimento nervoso, alterna momenti di lucidit\u00e0 ad altri di incapacit\u00e0, che hanno segnato profondamente l'infanzia di Ingrid. Il padre della ragazza invece \u00e8 omosessuale, e Ingrid non riuscendo ad accettare la situazione, ha posto fra loro un muro. Soltanto in seguito riuscir\u00e0 a recuperare il rapporto con il genitore.\nFin dal primo episodio si lega profondamente a Lola, sua compagna di stanza. La loro amicizia si pu\u00f2 ritenere uno dei rapporti pi\u00f9 profondi e duraturi dell'intera serie. In seguito nella stanza delle due ragazze si trasferir\u00e0 anche Silvia, e nell'ultima stagione le tre andranno a vivere in un appartamento, che divideranno con Nacho. Nella prima stagione Ingrid si innamora del professore di musica Juan Taberner, con il quale intreccia una relazione clandestina, che non verr\u00e0 rivelata per diverso tempo per evitare imbarazzi all'interno della scuola.\nQuando la relazione verr\u00e0 scoperta, i due decideranno di sposarsi per dimostrare a tutti che fanno sul serio, ma alla fine capiranno che non \u00e8 quello che vogliono veramente, quindi rinunceranno al matrimonio restando semplicemente insieme. Diana de Miguel, ex fidanzata di Juan ed insegnante di danza moderna, prova una forte gelosia nei confronti della ragazza, al punto di bocciarla ingiustamente agli esami di fine anno, per poi ritrattare accortasi dell'ingiustizia professionale che stava per commettere.\nLa relazione fra Juan ed Ingrid finir\u00e0 quando Juan avr\u00e0 un figlio proprio da Diana, con la quale l'uomo l'aveva tradita. Ingrid ha avuto anche altre storie durate molto poco. Tra le tante, ha avuto una breve relazione, mai davvero andata in porto, con Rober, ed una con Junior. Nel corso della serie torner\u00e0, anche se per poco tempo, con il suo primo ragazzo con il quale ha perso la verginit\u00e0 ad appena 15 anni. Nella prima stagione ha inoltre trascorso una notte d'amore con l'insegnante di recitazione Cristobal.\nSilvia J\u00e1uregui.\nSilvia J\u00e1uregui (Stagioni: 1-6) \u00e8 interpretato da M\u00f3nica Cruz, e doppiata in italiano da Ilaria Latini.\nSilvia J\u00e1uregui \u00e8 una delle migliori ballerine della scuola di Carmen Arranz, imparentata con la co-direttrice Alicia (di cui \u00e8 la nipote). Suo padre \u00e8 un ricco uomo d'affari sempre in giro per il mondo, con il quale la ragazza non riesce ad avere alcun tipo di rapporto d'affetto. Egli infatti, non si fa vedere mai dalla figlia, pensando solo a mantenerla economicamente. Silvia sviluppa un carattere poco socievole e ritenuto da tutti molto snob. Pedro \u00e8 inizialmente l'unico che le presta attenzione e la tratta con amicizia.\nIn seguito Silvia diventer\u00e0 amica anche di Ingrid e Lola, con le quali dal secondo anno divider\u00e0 la stanza, ed in seguito anche un appartamento. Lola aiuter\u00e0 Silvia in un momento difficile della sua vita, ovvero una gravidanza non cercata. Rispetto alle altre ragazze, tuttavia, Silvia si pu\u00f2 definire uno spirito indipendente, fondamentalmente libera da qualunque tipo di legame. Sin dall'inizio della serie, deve lottare per raggiungere l'indipendenza dalla zia, che le ingombra costantemente qualsiasi percorso scelga d'intraprendere, \"pilotando\" la sua vita. Per questa ragione, \u00e8 da tutti etichettata come \"raccomandata\", cosa che a Silvia pesa parecchio. Fa infatti di tutto per scrollarsi di dosso tale appellativo. Molto brava nella danza sia classica che moderna, ma molto meno nella recitazione.\nNella parte finale della prima stagione, Silvia allaccer\u00e0 una relazione con Pedro, al quale tuttavia quasi subito subentrer\u00e0 Rober. Con lui, Silvia tradir\u00e0 lo stesso Pedro dopo appena un giorno di fidanzamento. Dopo un periodo di \"indecisione\" fra i due ragazzi, Silvia accantoner\u00e0 Pedro, che alla fine si riveler\u00e0 un buon amico, e sceglier\u00e0 Rober, del quale rimarr\u00e0 anche incinta. Purtroppo la gravidanza si interromper\u00e0 prima del previsto, per via di un aborto spontaneo avvenuto durante una gara di ballo all'interno della scuola. La gravidanza sar\u00e0 la principale causa che porr\u00e0 fine alla loro storia d'amore. Rober le chieder\u00e0 pi\u00f9 volte una seconda opportunit\u00e0, ma Silvia lo respinger\u00e0 perch\u00e9 convinta dell'eccessiva immaturit\u00e0 del ragazzo.\nFinita la relazione con Rober, al quale tuttavia rester\u00e0 parecchio legata fino alla fine della terza stagione, Silvia riscoprir\u00e0 l'amore con un suo ex ragazzo di nome Alvaro, che si riveler\u00e0 poi essere un cocainomane. La loro relazione terminer\u00e0 a breve con il suo arresto. In seguito conoscer\u00e0 Pavel, nuovo studente cubano amico di Lola, al quale dar\u00e0 ripetizioni di danza classica. Pavel dopo aver perso l'interesse per Lola, intreccer\u00e0 un'altalenante relazione con lei, nonostante i continui dissensi e impedimenti da parte del padre e della zia. Alla fine si lasceranno a causa dell'incompatibilit\u00e0 dei loro mondi. Infine avr\u00e0 un'ultima relazione, con Horacio, nuovo insegnante di recitazione, e \"quasi marito\" di sua zia Alicia. I due finiranno per sposarsi, ma alla fine del telefilm si chiuder\u00e0 anche la loro storia.\nJeronimo \"Jero\" Ruiz.\nJeronimo Ruiz, detto Jero, \u00e8 interpretato da Raul Pe\u00f1a (Stagioni: 2-5), e doppiato in italiano da Francesco Pezzulli.\nEntrato nella scuola di Carmen Arranz, soltanto dalla seconda stagione, Jero \u00e8 un promettente autore di canzoni, soprattutto di genere elettronica, ed in generale \u00e8 particolarmente interessato a tutto ci\u00f2 che ha che fare con la tecnologia. Non \u00e8 molto alto, e per tale ragione viene spesso preso in giro, soprattutto da Rober e Jorge, il fratello di Lola. Tuttavia, pur non avendo la prestanza fisica dei suoi compagni, si dimostrer\u00e0 un ottimo ballerino.\nIn pi\u00f9 di una occasione si \u00e8 dimostrato pronto a tutto per arrivare al successo, anche di intraprendere strade e mezzi poco morali o dignitosi. Di carattere, infatti, Jero \u00e8 piuttosto intraprendente e sicuro di s\u00e9. All'interno della scuola Jero sviluppa, quasi immediatamente, un forte sentimento nei confronti di Lola, che per\u00f2 inizialmente ha occhi soltanto per Pedro. Capiter\u00e0 che, durante un viaggio a Londra, quando Pedro ha deciso di dichiararsi a Lola, quest'ultima invece si conceda a Jero, iniziando una lunga e tenera storia d'amore.\nLa relazione fra Jero e Lola tuttavia si concluder\u00e0 piuttosto presto, quando Lola lo tradir\u00e0 con Pavel. I rapporti fra i due in seguito andranno rasserenandosi, ed alla fine Lola e Jero torneranno insieme. In questa occasione per\u00f2 Jero finir\u00e0 per lasciarsi sedurre dalla compagna di scuola Erika. Lola coglier\u00e0 i due amanti sul fatto, e la loro storia finir\u00e0 definitivamente, anche se per un lungo periodo Lola continuer\u00e0 a soffrire nel vedere Jero ed Erika insieme. Jero esce di scena alla fine della quinta serie, senza alcuna spiegazione.\nMarta Ramos.\nMarta Ramos \u00e8 interpretato da Dafne Fern\u00e1ndez, (Stagioni: 2-6) e doppiata in italiano da Alessia Amendola.\nMarta Ramos \u00e8 una eccellente ballerina di danza classica, sorella di Adela Ramos, insegnante di danza nella scuola di Carmen Arranz. Entra in scena nel primo episodio della seconda serie, facendo parte della nuova classe della scuola. Marta fin dal principio cerca un rapporto con la sorella, che abbandon\u00f2 la propria famiglia anni addietro, quando Marta era ancora piccola. Inizialmente per una serie di ragioni, soprattutto legate al rapporto conflittuale fra Adela ed i propri genitori, la donna tende ad evitare un rapporto con l'affettuosa sorella minore. Tuttavia man mano che la serie procede, Marta ed Adela giungeranno ad avere un bellissimo rapporto, e Marta contribuir\u00e0 anche a mettere pace fra Adela e la famiglia. Appena entrata nella scuola, Marta si innamorer\u00e0 di Pedro, con il quale rimarr\u00e0 per un certo periodo legata, con grande dispiacere di Lola. Le cose in seguito andranno a rotoli, quando Pedro avr\u00e0 una storia proprio con Adela. In seguito Marta stringer\u00e0 una forte amicizia con Rober, del quale finir\u00e0 per innamorarsi, intrecciandovi una relazione. Marta ha avuto problemi di anoressia e bulimia, che riuscir\u00e0 a superare grazie all'aiuto della sorella. Nell'ultima stagione per\u00f2, la ragazza si scoprir\u00e0 essere anche cardiopatica. Dopo una delicata operazione, Marta riuscir\u00e0 infine a risolvere i propri problemi e ritorner\u00e0, seppur con molta fatica, a danzare.\nBenito \"Beni\" Lopez.\nBenito Lopez, detto Beni, \u00e8 uno studente del primo anno che verr\u00e0 bocciato, al posto di Ingrid. Omosessuale dichiarato, Beni \u00e8 molto dotato per la recitazione comica, ed in particolar modo per le imitazioni. Nei primi episodi lo si vede esibirsi in un locale, vestito da drag queen. Divide la stanza con Rafa, ed esce di scena alla fine della prima serie dopo essere stato bocciato.\nRafael \"Rafa\" Torres.\nRafael Torres, detto Rafa, \u00e8 uno studente che entra nella scuola durante l'anno. Diventer\u00e0 amico e compagno di stanza di Beni. All'inizio ha molti problemi con tutte le materie, tranne che in musica perch\u00e9 particolarmente talentuoso nel suonare la chitarra, ed \u00e8 questo il motivo per cui \u00e8 stato ammesso alla scuola. Riveste un po' il ruolo del \"giullare\" della scuola, e la maggior parte degli interventi comici sono dovuti a lui. Le sue apparizioni si diradano dalla seconda stagione, per poi scomparire senza alcuna spiegazione.\nLuisa Ruiz.\nLuisa inizialmente \u00e8 la compagna di stanza di Silvia, e nella prima stagione riveste un ruolo abbastanza primario, comparendo spesso insieme alle tre protagoniste femminili, Silvia, Ingrid e Lola. In seguito, nelle stagioni successive il suo ruolo diverr\u00e0 pi\u00f9 marginale, limitandosi ad essere la \"voce del gossip\" della scuola, e diradando le proprie apparizioni, pur rimanendo presente fino agli ultimi episodi. La si vede spesso insieme ad Erika. \u00c8 nota per il suo caratteraccio ed il suo fare da \"vipera\".\nErika Sanz.\nParticolarmente riconoscibile fin dai primi episodi per via dei suoi capelli multicolore, Erika rimarr\u00e0 un \"personaggio sullo sfondo\" nel corso delle prime stagioni, per poi acquisire importanza nella quarta, in occasione dell\"'affair\" con Jero. Dopo aver mostrato particolare attenzione nei suoi confronti in diverse puntate, Erika sedurr\u00e0 il ragazzo e lo porter\u00e0 a letto, rompendo definitivamente la relazione fra Jero e Lola. Erika e Jero faranno coppia fissa per qualche episodio, ma alla fine anche la loro storia finir\u00e0. Caratterialmente Erika si dimostra piuttosto perfida, soprattutto per gelosia nei confronti di Lola. Ha avuto una relazione con Pedro che, durante un lavoro come ballerini in Costa Azzurra, la lascer\u00e0 incinta. Ma Erika, una volta compreso che Pedro \u00e8 in realt\u00e0 follemente innamorato di Lola, decider\u00e0 di abortire, nonostante Pedro si mostri disponibile a riconoscere e mantenere il bambino.\nCuriosamente il suo personaggio ha lo stesso nome e cognome dell'attrice che la interpreta.\nSonia.\nCos\u00ec come Erika, Sonia \u00e8 un personaggio \"sullo sfondo\" per le prime due stagioni. In seguito il suo personaggio acquista un ruolo maggiore nel corso della terza stagione, quando rivelatasi lesbica, dichiara il proprio amore a Silvia, che reagir\u00e0 violentemente ad un suo bacio. In seguito Silvia avr\u00e0 modo di recuperare e chieder\u00e0 scusa alla compagna. \u00c8 un'ottima violinista.\nJunior M\u00edguez.\nJunior \u00e8 l'unico ballerino maschio ad avere un minimo di caratterizzazione nel telefilm. Di lui si sa che divide la stanza con Jero, e va molto d'accordo con Rober, per una certa tendenza al maschilismo ed all'arrivismo di entrambi i ragazzi. Avr\u00e0 una brevissima relazione con Ingrid. Il suo personaggio scompare nel corso della quarta stagione senza alcuna spiegazione.\nJos\u00e9.\nJos\u00e9 entra nella scuola durante i primi episodi, in seguito all'espulsione di Carlos P\u00e9rez. Infatti Jos\u00e9, grande amico di Rober, non aveva passato le prime selezioni. Ci\u00f2 nonostante Jos\u00e9 non passer\u00e0 l'esame per accedere al secondo anno, anche per via di alcuni problemi legati alla droga, insorti nel corso dell'anno.\nPavel Rodr\u00edguez.\nPavel \u00e8 un giovane cubano che lavora in un ristorante per potersi mantenere. Conosce Lola nelle cucine del ristorante e se ne innamora, parzialmente ricambiato. In seguito Pavel sar\u00e0 ammesso alla scuola di Carmen Arranz, grazie al proprio talento nella musica. Qui conoscer\u00e0 Silvia, che gli dar\u00e0 ripetizioni di danza classica. I due ragazzi si innamoreranno ed intraprenderanno una relazione, contrastata fortemente dalla famiglia J\u00e1uregui per via dell'incolmabile differenza sociale. Alla fine Pavel verr\u00e0 cacciato dalla scuola per eccesso di assenze ingiustificate, dopo la riforma di Mariano Cuellar, nonostante le proteste di Silvia, uscendo cos\u00ec di scena. Pavel preferir\u00e0 dunque chiudere con lei, giustificando il tutto dicendo di essere troppo lontano dall'ambiente della ragazza.\nTania.\nTania \u00e8 la nipote di Puri, che arriva a Madrid con l'idea di emanciparsi rispetto al paesino in cui \u00e8 nata e cresciuta. Sar\u00e0 assunta come cameriera nella scuola. Anche se vorrebbe diventare parrucchiera, non disdegna affatto il ballo e il canto per cui \u00e8 particolarmente dotata. Sar\u00e0 proprio per questa sua dote che sostituir\u00e0 la cardiopatica Marta nel gruppo musicale che quest'ultima aveva creato assieme a Rober e a Cesar.\nCesar Mart\u00edn.\nCesar non \u00e8 fra i personaggi storici, infatti compare solo nell'ultima stagione del telefilm. Omosessuale, creer\u00e0 con Rober e Marta (e successivamente con Tania) un gruppo musicale.\nStaff scolastico.\nCarmen Arranz.\nCarmen Arranz \u00e8 la direttrice della scuola. Proviene da una famiglia di artisti ed aspira a diffondere nei giovani l'amore per l'arte. \u00c8 energica e molto esigente, ma ha poco senso dell'umorismo. Gli alunni hanno un grande rispetto per lei, per\u00f2, da quando \u00e8 morto suo marito ha il terrore di vivere la sua vecchiaia in solitudine, perci\u00f2 quando arriver\u00e0 il figlioccio Horacio lei lo ospita anche se creer\u00e0 non pochi problemi.\nAlicia J\u00e1uregui.\nFinanziatrice principale della scuola di danza di Carmen Arranz, fin dai primi episodi non viene vista di buon occhio n\u00e9 dagli studenti, n\u00e9 dai professori e neppure da Carmen, che la ritengono troppo intransigente nelle regole, ed invadente nel lavoro dei professori. Diventata codirettrice della scuola, sar\u00e0 lei a decidere di licenziare Cristina, per tagliare i costi della scuola. Ex-ballerina della scala, sar\u00e0 anche professoressa di danza classica in sostituzione di Adela, durante il suo periodo di infortunio. \u00c8 la zia di Silvia, con la quale accender\u00e0 una forte competizione per il cuore di Horacio, che Alicia lascer\u00e0 ad un passo dall'altare.\nNelle prime stagioni si dimostra acida e quasi senza cuore, ma poi con l'amore per Horacio si scioglie diventando pi\u00f9 sentimentale. Con quest'ultimo arriva quasi a sposarsi, ma lo abbandoner\u00e0 davanti all'altare in quanto gelosa di una passata e irrilevante relazione tra Horacio e la professoressa Irene. Il cuore di Horacio, infatti, \u00e8 sempre stato fedele ad Alicia.\nJuan Taberner.\nJuan Taberner \u00e8 un uomo che ama la vita sregolata dei cantanti ma il lavoro presso la scuola lo riporta a condurre una vita pi\u00f9 ordinata e responsabile. A volte passa le notti componendo canzoni o suonando. Si considera molto indipendente e allergico alle regole. \u00c8 stato fidanzato con Diana, dalla quale avr\u00e0 anche un figlio, Juanito. Questo provocher\u00e0 la definitiva rottura della sua lunga e complicata storia d'amore con Ingrid. Successivamente si innamorer\u00e0 di Jojo. Infine diventer\u00e0 il manager degli U.P.A. Dance, gruppo musicale creato dai ragazzi della scuola. Dalla sesta stagione conduce un programma radiofonico, soffiando il posto a Mariano Cuellar.\nCrist\u00f3bal Soto.\nCrist\u00f3bal Soto \u00e8 l'insegnante di recitazione. Ama insegnare ai ragazzi e spesso inventa \"metodi alternativi\" per avvicinarli al mondo del teatro. \u00c8 convinto che la diversit\u00e0 delle persone sia la loro forza. Lui si innamorer\u00e0 prima di Adela, con cui avr\u00e0 una breve relazione, poi di Diana con la quale lascer\u00e0 la scuola e si sposer\u00e0. Con Rober avr\u00e0 un rapporto professore-alunno piuttosto complicato, ma alla fine si mostrer\u00e0 come una sorta di padre per lui.\nAdela Ramos.\nAdela Ramos \u00e8 la professoressa di danza classica della scuola. \u00c8 sorella maggiore di Marta. \u00c8 severa ma molto amata da tutti. Ha avuto un passato molto difficile che non riesce a dimenticare e, per questo motivo, \u00e8 diventata alcolizzata. A causa di un incidente, ha perso la possibilit\u00e0 di diventare una ballerina di successo. \u00c8 in cattivi rapporti con Alicia in quanto quest'ultima \u00e8 diventata famosa sostituendo proprio Adela quando non poteva pi\u00f9 ballare. Tutti questi problemi hanno influito negativamente anche sul rapporto tra Adela e la sua famiglia. A scuola si innamorer\u00e0 di Cristobal ma avr\u00e0 anche una relazione con Pedro e questo le creer\u00e0 problemi con la sorella; anche Horacio ci prover\u00e0 con lei. Alla fine se ne andr\u00e0 a New York dove avr\u00e0 l'occasione di diventare una grande ballerina.\nDiana de Miguel.\nDiana de Miguel \u00e8 la professoressa di danza moderna all'interno della scuola, ma spera sempre di sfondare nel mondo dello spettacolo. \u00c8 ottimista, ambiziosa ed idealista. Avr\u00e0 innumerevoli contrasti con Ingrid. Ha avuto un figlio dal suo ex fidanzato Juan di nome Juanito, ma alla fine si sposer\u00e0 con Cristobal.\nGaspar Ruiz.\nGaspar Ruiz, insegnante di storia del teatro, \u00e8 un tipo molto rigido e metodico. Dopo essere stato abbandonato dalla moglie, decide di andare a vivere con Juan e Cristobal. Decide successivamente di abbandonare la scuola di Carmen Arranz quando si viene a scoprire che la scuola non \u00e8 assicurata proprio perch\u00e9 egli stesso si \u00e8 dimenticato di inviare la polizza all'assicurazione, trover\u00e0 poi come riportato in una lettera a Carmen, un posto come insegnante in una universit\u00e0 di Parigi. Avr\u00e0 una sorta di relazione con Carmen, mai realmente intrapresa.\nHoracio Alonso.\nHoracio si fa assumere nella scuola come professore di recitazione, attraverso uno stratagemma: si finge infatti Horacio Dalmaso, figlioccio di Carmen, invece lui \u00e8 Horacio Alonso, cambiando quindi nome e paese (infatti viene dall'Argentina) per sfuggire ai suoi debitori. Instaurer\u00e0 una relazione con l'algida Alicia. Scoperto l'inganno, i due si lasceranno per poi rimettersi assieme (al punto di preparare il matrimonio) e lasciarsi nuovamente. Nell'ultima stagione si sposer\u00e0 con Silvia a Las Vegas, ma anche questa relazione finir\u00e0 per naufragare a causa dei continui inganni a scopo economico di Horacio.\nIrene Mir\u00f3.\nIrene \u00e8 l'insegnante di danza classica che sostituisce Alicia. \u00c8 la migliore amica di Alicia con la quale sar\u00e0 in competizione per conquistare Horacio ed a causa di una notte di sesso con Juan, far\u00e0 spezzare per un po' il legame tra lui e Jojo.\nJacinta \"Jojo\" Jim\u00e9nez.\nJacinta Jim\u00e9nez, detta \"Jojo\", \u00e8 l'estrosa insegnante di attivit\u00e0 speciali. \u00c8 una donna mascolina e particolare. \u00c8 stata sposata e ha fatto parte dell'esercito. Sebbene instaurer\u00e0 un legame con Salvador (un suo amico ecologista come lei, non Pedro Salvador, come verrebbe da pensare), \u00e8 innamorata e ricambiata di Juan. Una fugace notte di passione di quest'ultimo con Irene, insegnante di danza classica, li allontaner\u00e0 quasi definitivamente, ma poi si riavvicineranno dopo qualche tempo. Proprio la scena finale del telefilm, riguarda la riconciliazione dei due.\nMariano Cuellar.\nMariano \u00e8 il direttore didattico della scuola, un uomo goffo, autoritario e inizialmente un po' antipatico. Diventer\u00e0 amico di Juan e si innamorer\u00e0 ricambiato dell'impacciata Eva.\nEva Ruiz.\nEva \u00e8 l'insegnante di danza moderna che sostituisce Diana, quando quest'ultima si trasferir\u00e0 a Siviglia con Cristobal e il piccolo Juanito. \u00c8 una donna goffa, trascurata e impacciata e ci\u00f2 la fa sottovalutare dagli allievi. Acquister\u00e0 pi\u00f9 polso con il trascorrere del tempo. Si legher\u00e0 sentimentalmente a Mariano.\nClaudia Romero.\nClaudia \u00e8 l'insegnante di canto nella prima stagione. \u00c8 la migliore amica e confidente di Diana. Durante la vacanze estive del primo anno, se ne va dalla scuola perch\u00e9 dice di aver incontrato l'uomo della sua vita.\nCristina.\nCristina \u00e8 l'insegnante di canto che sostituisce Claudia, diventer\u00e0 un'amica per Diana e l'aiuter\u00e0 a fare scelte difficili, come avere un bambino. Verr\u00e0 licenziata, dopo la riforma di Alicia.\nAntonio Mil\u00e1.\nAntonio Mil\u00e1 \u00e8 l'inserviente ed \u00e8 anche la memoria storica della scuola. Possiede un ricordo di ogni studente. Ascolta pazientemente tutti i problemi degli alunni e considera la scuola come la sua grande famiglia, perch\u00e9, in realt\u00e0, \u00e8 l'unica che ha. Instaurer\u00e0 un rapporto quasi paterno con Pedro.\nPurificaci\u00f3n \"Puri\" La Carino.\nPuri ha avuto un passato molto difficile da prostituta. Poi per\u00f2 incontrer\u00e0 il padre di Lola, mettendo la testa a posto e sposandolo. Ha una figlia della stessa et\u00e0 di Jorge, Jennifer. Nella quarta stagione inizier\u00e0 a lavorare nella scuola di Carmen Arranz come segretaria e nell'ultima stagione girata aspetter\u00e0 un figlio, che, a causa della fine anticipata (tutti si aspettavano una settima stagione), non \"nascer\u00e0\".\nAltri personaggi.\nRoman Fern\u00e1ndez.\nPadre di Lola e vedovo da diversi anni, Roman \u00e8 sempre stato un padre presente e premuroso, a cui i figli sono stati sempre attaccatissimi. Tuttavia cade in depressione perch\u00e9 disoccupato, arrivando persino a tentare il suicidio. Uscir\u00e0 dalla depressione soprattutto grazie a Lola, ed in seguito alla sua nuova compagna Puri.\nNacho Salinas.\nNacho \u00e8 uno dei personaggi comparsi nell'ultima stagione. \u00c8 il coinquilino di Silvia, Ingrid e Lola, con la quale avr\u00e0 una fugace relazione. Egli \u00e8 per\u00f2 sinceramente innamorato di Lola e costituir\u00e0 una delle cause principali per cui il rapporto idilliaco della ragazza con Pedro, si incriner\u00e0. Insegna, con Juan, musica. Il suo strumento preferito \u00e8, infatti, la chitarra. Molto spesso organizza infatti delle piccole esibizioni in pub e locali per guadagnare qualche soldo."}
{"id": "1834393", "revid": "106456", "url": "https://it.wikipedia.org/wiki?curid=1834393", "title": "Ludhiana", "text": " \nLudhiana (punjabi: \u0a32\u0a41\u0a27\u0a3f\u0a06\u0a23\u0a3e) \u00e8 una suddivisione dell'India, classificata come \"corporazione municipale\", di 1.395.053 abitanti, capoluogo del distretto di Ludhiana, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su). Secondo l'Economist, nel 2009, \u00e8 la zona pi\u00f9 inquinata al mondo.\nGeografia fisica.\nTerritorio.\nLa citt\u00e0 \u00e8 situata a 30\u00b0 53' 60 N e 75\u00b0 50' 60 E e ha un'altitudine di 242 .\nSociet\u00e0.\nEvoluzione demografica.\nAl censimento del 2001 la popolazione di Ludhiana assommava a 1.395.053 persone, delle quali 789.868 maschi e 605.185 femmine. I bambini di et\u00e0 inferiore o uguale ai sei anni assommavano a 163.209, dei quali 89.758 maschi e 73.451 femmine. Infine, coloro che erano in grado di saper almeno leggere e scrivere erano 981.872, dei quali 570.096 maschi e 411.776 femmine."}
{"id": "1834397", "revid": "167080", "url": "https://it.wikipedia.org/wiki?curid=1834397", "title": "Grifone araldico", "text": ""}
{"id": "1834398", "revid": "167080", "url": "https://it.wikipedia.org/wiki?curid=1834398", "title": "Arpia araldica", "text": ""}
{"id": "1834399", "revid": "92723", "url": "https://it.wikipedia.org/wiki?curid=1834399", "title": "Episodi di Paso adelante (prima stagione)", "text": "La prima stagione della serie televisiva spagnola Paso adelante \u00e8 andata in onda in Spagna dall'8 gennaio 2002 al 2 aprile dello stesso anno, mentre in Italia \u00e8 andata in onda dal 6 settembre all'11 ottobre 2004.\nLa stagione \u00e8 composta da 26 episodi in Italia, mentre \u00e8 di 13 in Spagna.\nInizia l'avventura.\nTrama.\nCentinaia di ragazzi si presentano ai provini per l'ammissione nella pi\u00f9 importante scuola di arti sceniche della Spagna tra cui Lola, Pedro, Rober, Silvia e Ingrid. I ragazzi sono molto agitati per questa selezione, ma siccome i posti sono riservati solo a 20 studenti, ce la mettono tutta per essere quanto pi\u00f9 competitivi possibile. Nel frattempo Carmen Arranz, la direttrice della scuola, \u00e8 alla ricerca di un insegnante di danza classica e affida l'incarico al suo collega Gaspar. Al colloquio si presenta Adela, un'ex ballerina famosa, che dopo un tragico incidente che l'ha costretta ad allontanarsi dalla danza ha cominciato a vivere un periodo difficile diventando un'alcolizzata e guadagnandosi da vivere facendo la spogliarellista. Adela \u00e8 tentata di accettare il lavoro, in parte convinta da Carmen, per dare una regolata alla sua vita e riavvicinarsi alla danza. Intanto Juan e Diana, dopo 3 anni di convivenza, litigano per l'ennesima volta e lei decide di lasciarlo e mandarlo via di casa. Juan, non sapendo dove andare, chiede a Carmen il permesso per poter alloggiare temporaneamente nelle stanze della scuola. A fine giornata escono i risultati delle prime prove e i ragazzi ammessi, tra cui Lola, Pedro, Rober, Silvia e Ingrid, vanno a festeggiare in discoteca.\nUna dura selezione.\nTrama.\nAl ritorno dalla discoteca, Pedro subisce una rapina e non avendo i soldi per pagarsi un hotel, dorme per strada. Svegliandosi in ritardo percorre a piedi tutta la citt\u00e0, ormai in subbuglio dal traffico, per arrivare a scuola per sostenere l'ultima prova che determiner\u00e0 l'ammissione. Purtroppo per\u00f2 arriva tardi e i professori non gli consentono di sostenere l'esame. Ma Pedro non si arrende ed esordisce in un balletto cercando di attirare l'attenzione di tutti verso di s\u00e9. Alla fine Carmen si complimenta e acconsente ad ammetterlo nella scuola.\nPedro e Lola in difficolt\u00e0.\nTrama.\nComincia il primo giorno di scuola e i ragazzi, ancora attoniti per la sveglia delle sei e un po' in difficolt\u00e0 per i bagni in condivisione, si preparano per andare a lezione. Appena entrano nell'aula di recitazione vedono il loro professore, Crist\u00f3bal, completamente nudo: non \u00e8 altro che un esercizio e quindi ogni studente dovr\u00e0 preparare una scena in cui si mostrer\u00e0 nudo. Lola, imbarazzata dalla richiesta del professore, si confida con la sua amica Ingrid e con suo padre. Nel frattempo Pedro scopre che la sua famiglia ha problemi economici e non pu\u00f2 permettersi di pagare la retta scolastica, cos\u00ec per ovviare al problema comincia a lavorare. Stremato dal lavoro, Pedro torna a scuola e incontra Silvia e mentre le confida il periodo di crisi che sta passando, vengono distratti dalle voci di Ingrid e Crist\u00f3bal che stanno per passare una notte insieme...\nInganni e guai.\nTrama.\nIl giorno prima della prova di recitazione in cui gli studenti dovranno affrontare una scena di nudo, Lola si rinchiude in bagno perch\u00e9 non si sente pronta e il solo pensiero di spogliarsi davanti alla classe la terrorizza. Ingrid viene in suo soccorso e cerca di convincerla a parlare direttamente con il professore. Nel frattempo Juan chiede a Diana di dargli un'altra possibilit\u00e0, ma lei \u00e8 ormai restia sulla decisione di ritornare con lui. Intanto Pedro cerca in tutti i modi di racimolare soldi per pagarsi la retta scolastica e arriva persino a rubare l'orologio di Rober per venderlo, ma quando lui si accorge che l'orologio \u00e8 sparito va su tutte le furie e appicca un incendio nel corridoio della scuola che Antonio riesce a spegnere in tempo. Lola si confida direttamente con Crist\u00f3bal sulla scena di nudo, lui le spiega che \u00e8 un modo per liberarsi dalle paure e dai pregiudizi e le consiglia di pensarci bene. Durante la lezione di musica, Juan si lamenta della scarsa attenzione dei suoi alunni, cos\u00ec decide di cambiare programma e impone l'obbligo di imparare a suonare uno strumento musicale a scelta. Pedro, preso dai sensi di colpa, riprende l'orologio di Rober che aveva venduto e senza dirgli nulla lo rimette tra le sue cose. In un secondo momento si reca dalla direttrice per chiederle del tempo in pi\u00f9 per pagare la retta scolastica siccome non ha soldi, ma Carmen lo tranquillizza dicendogli che un'allieva ha gi\u00e0 pagato per lui. Pedro, tirando un respiro di sollievo, intuisce che \u00e8 stata la sua amica Silvia cos\u00ec la ringrazia e le promette di saldare il debito. Intanto Carmen, per permettere a Pedro di mantenersi, gli offre di lavorare come inserviente assieme ad Antonio. Stanchi per la rigidit\u00e0 delle regole della scuola, i ragazzi rinchiudono Antonio nella cella frigorifera della mensa e organizzano una festa, ma vengono scoperti dalla direttrice che decide di punirli facendogli fare le pulizie nella scuola.\nLiberare le emozioni.\nTrama\nA scuola arriva un nuovo ragazzo, Rafael T\u00f3rrez che ha solo il talento della musica e tutti i professori riscontrano problemi con lui. Mentre Pedro svuota i sacchetti della spazzatura nell'ufficio dei professori, si ritrova ad ascoltare la conversazione tra Carmen e Gaspar nella quale lei dice di aver ricevuto un invito in cui viene richiesta l'assunzione di un coreografo per la realizzazione di un balletto promozionale di una marca di orologi. Siccome non le interessa, butta l'invito nel cestino che verr\u00e0 raccolto in un secondo momento da Pedro che decidere di cogliere l'occasione di quel lavoro al volo e ingaggia Lola, Ingrid, Silvia e Luisa come ballerine. Durante la lezione di recitazione, i ragazzi devono affrontare una scena in cui esprimere al meglio le loro emozioni. Tutti ci riescono tranne Rober che, essendo un tipo duro, difficilmente si lascia trasportare dalle emozioni. L'unica cosa che riuscir\u00e0 finalmente a farlo emozionare sar\u00e0 quella di vedere per la prima volta suo figlio, concepito in una precedente relazione complicata. Intanto Crist\u00f3bal decide di organizzare una cena a casa sua invitando tutti i suoi colleghi, ma alla quale parteciper\u00e0 solo Adela.\nUno straordinario talento.\nTrama\nAdela e Crist\u00f3bal trascorrono una piacevole serata, al punto che lui comincia a provare qualcosa per la sua collega. Lei per\u00f2, che sta cercando di uscire da un periodo complicato, preferisce non cominciare ad avere relazioni per il momento tenendogli nascosto il suo passato. Intanto Lola, Ingrid, Silvia e Luisa provano la coreografia creata da Pedro che va in scena con grande successo.\nGrease.\nTrama\nLa scuola di Carmen Arranz viene scelta per effettuare i provini per il musical di Grease. Diana vuole a tutti costi e avere la parte da protagonista, a tal punto da scoraggiare le sue allieve del primo anno a partecipare ai provini dicendole che hanno poca esperienza. Lola, Ingrid e Silvia per\u00f2 non si arrendono e decidono di partecipare lo stesso. Per essere sicura di avere la parte, Diana cerca di arruffianarsi un po' il regista, nonch\u00e9 il suo ex, ma lui alla fine sceglie Silvia. Dopo le lezioni, Crist\u00f3bal segue Adela e scopre che frequenta gli alcolisti anonimi. Il giorno dopo lui le confessa di averla vista e le promette di non farne voce con nessuno.\nVolere \u00e8 potere.\nTrama\nDopo aver scoperto che Silvia ha ottenuto la parte della protagonista nel musical, Diana comincia a manifestare tutta l'invidia nei suoi confronti dubitando su come abbia ottenuto la parte, ma Silvia le risponde a tono di essersi guadagnata onestamente il ruolo da protagonista, siccome si ritiene un'eccellente ballerina. Diana per\u00f2 non si d\u00e0 per vinta e si fidanza con il regista per raggiungere il suo scopo. Quando Silvia scopre che le hanno tolto la parte va su tutte le furie. Il giorno seguente Diana comunica ai ragazzi che lascer\u00e0 che alcune sue lezioni vengano svolte da Adela perch\u00e9 \u00e8 impegnata col musical, vantando di aver ottenuto la parte della protagonista nel musical\nFuga pericolosa.\nTrama\nGli studenti intuiscono subito che Diana ha sottratto ingiustamente la parte della protagonista a Silvia e per ripicca le fanno trovare un'immagine sarcastica sul sito della scuola. Quando Diana lo scopre se la prende ingiustamente con Silvia pensando sia lei l'artefice dello scherzo, ma l'allieva le risponde che non \u00e8 capace di abbassarsi a questi livelli. Juan riceve degli inviti per un evento importante, ma non essendo interessato li regala ad Antonio. Ingrid, che si trovava l\u00ec per chiedere una copia della chiave dell'armadietto, ascolta la loro conversazione e appena Antonio si distrae e Juan se ne va, lei ne approfitta per rubare i biglietti e invitare Lola ad accompagnarla all'evento. Intanto Crist\u00f3bal continua a provarci spudoratamente con Adela, ma lei, frenata dalle sue insicurezze, non si lascia andare facilmente. Nel frattempo i ragazzi preparano l'esercizio di recitazione e Silvia decide di fare gruppo con Rober, destando il malcontento di Pedro che comincia a essere geloso perch\u00e9 \u00e8 attratto da lei.\nBravata notturna.\nTrama\nLola e Ingrid escono di nascosto dalla scuola per andare ad un evento importante dove sperano di conoscere personaggi famosi. Alla fine della festa se ne vanno amareggiate, ma solo allora incontrano due personaggi famosi e si fanno dare un passaggio per tornare a scuola. Una volta scese dall'auto, a loro insaputa, vengono paparazzate e finiscono in televisione facendosi scoprire dalla direttrice che le punisce gravemente decidendo di non far sostenere loro gli esami del semestre, ma giocarsi tutto direttamente agli esami finali del semestre successivo.\nLa paura di fallire.\nTrama\nIniziano i preparativi per il musical annuale incentrato su Hair, coordinato da Diana e Juan che trovano ogni pretesto per litigare. Vengono scelti come protagonisti Lola e Pedro che trascorrono molto tempo insieme per provare e questo spinge sempre di pi\u00f9 la ragazza a provare a dichiararsi a Pedro. Durante le lezioni di canto Claudia dice a Ingrid che non \u00e8 in grado di cantare bene e Juan si offre per darle ripetizioni extrascolastiche. Pedro riceve una telefonata da sua madre e gli comunica che suo padre vuole venire a trovarlo. Il problema \u00e8 che suo padre non sa che lui frequenta una scuola di arti sceniche, ma \u00e8 convinto che stia studiando per diventare avvocato. \nI preparativi di \"Hair\".\nTrama\nPer la scuola gira la voce che Ingrid prende ripetizioni private da Juan, ma Diana comincia a pensare che la ragazza ci stia provando col professore di musica solo per passare gli esami, cos\u00ec decide di torturarla a lezione rimproverandola su qualsiasi cosa. Lola \u00e8 insicura su come dichiararsi a Pedro e si confida con Ingrid che le consiglia di fare la prima mossa. Intanto alle lezioni di canto si cominciano a notare i miglioramenti di Ingrid, anche se i suoi compagni di corso pensano che lei abbia una relazione con Juan. I genitori di Pedro arrivano a Madrid e per confessare la verit\u00e0 al padre, invita lui e la madre a vedere un musical. Solo quando lo spettacolo va in scena il padre scopre che il figlio studia per diventare un ballerino. Dopo il musical Pedro litiga col padre perch\u00e9 non \u00e8 d'accordo che spenda i soldi in una scuola di arti sceniche. In un secondo momento Lola si avvicina a Pedro e prova a confessargli il suo amore, ma lui essendo nervoso per il litigio col padre la ignora, ferendo i suoi sentimenti.\nEsami in vista.\nTrama\nDiana invita i suoi colleghi a vedere la prima del musical di cui \u00e8 protagonista. Per l'occasione saranno presenti tanti personaggi importanti e critici noti. Al termine dello spettacolo Diana e i suoi colleghi vanno a festeggiare in un locale e Crist\u00f3bal prende un giornale per leggere notizie sul musical. Si scopre che la critica l'ha ritenuto un pessimo spettacolo a causa della protagonista. Di conseguenza Diana entra in crisi, per\u00f2 non si scoraggia e continua a recitare nel musical, trascurando il suo lavoro a scuola. Intanto gli studenti si danno da fare per preparare gli esami.\nLola e l'amore.\nTrama\nCarmen, notando le numerose assenze di Diana che \u00e8 impegnata col musical, intima l'insegnante di danza moderna a lasciare la scuola. Lola decide di dichiararsi a Pedro, cos\u00ec si veste in modo provocante e lo aspetta in camera sua. Non sapendo per\u00f2 che lui rimarr\u00e0 con Silvia tutta la notte a provare una coreografia per l'esame, finisce per addormentarsi nel letto di Pedro. Nel frattempo rientra Rober, che non la nota, e si mette a dormire completamente nudo. Il giorno seguente i due si svegliano e improvvisamente entra Pedro in camera e fraintende che Lola sia andata a letto con Rober. \nArrendersi mai.\nTrama\nA scuola circola la voce che Rober sia stato a letto con Lola e chiunque la incontri le fa i complimenti. La ragazza, oltre a essere imbarazzata, \u00e8 infastidita dal fatto che Rober dica una cosa non vera, cos\u00ec durante l'esercizio di recitazione lei ne approfitta per dargli uno schiaffo. Dopo il fallimento del musical Grease, Diana decide di partire per Londra e affida a Juan il suo gatto. Nel frattempo Adela che ha preso il posto di Diana, nota che i ragazzi sono un po' svogliati. Cos\u00ec assegna un esercizio: divide la classe in due gruppi, ciascuno dei quali preparer\u00e0 una coreografia e sar\u00e0 capeggiato uno da Lola e l'altro da Silvia. Le due ragazze si danno da fare per convincere quelli pi\u00f9 bravi a ballare nel proprio gruppo anche se questo porter\u00e0 a litigi e incomprensioni. Intanto Rafael porta a scuola un video che mostra le spogliarelliste dei locali pi\u00f9 trasgressivi di Madrid e in una scena del video compare Adela. Quando la professoressa porta in aula il videoregistratore per mostrare un video sulla danza, Rober scambia la videocassetta di Adela mettendo quella delle spogliarelliste. Adela, inizialmente in imbarazzo, alla fine fa guardare il video ai professori in modo che ormai anche loro sappiano cosa faceva prima di insegnare. \nScandalosa Adela.\nTrama\nLa notizia di Adela fa scalpore e Alicia Jauregi, socia della scuola, decide di licenziare Adela poich\u00e9 ritiene scandaloso che un'ex spogliarellista insegni in una scuola di prestigio. Ma i ragazzi, arrabbiati per la decisione di Alicia, si spogliano in segno di protesta che alla fine decide di far restare Adela.\nUna proposta imbarazzante.\nTrama\nAdela comunica ai ragazzi che stanno cercando un sostituto per un musical e che tutti possono partecipare ai provini. Pedro e Rober entrano subito in competizione per ambire alla parte, ma Rober sa gi\u00e0 che non pu\u00f2 competere con Pedro perch\u00e9 lui \u00e8 pi\u00f9 bravo, cos\u00ec chiede a Silvia di aiutarlo a migliorare. Pedro litiga con Silvia perch\u00e9 scopre che lei d\u00e0 ripetizioni a Rober e che in questo modo non ha possibilit\u00e0 certe di vincere il provino. Ritorna Diana dal suo viaggio a Londra e si sfoga con la sua collega, nonch\u00e9 migliore amica, Claudia dicendole che le va tutto storto e che non riesce a trovare un lavoro. Quando incontra Juan, finge che le vada tutto bene, ma lui sa gi\u00e0 la verit\u00e0 cos\u00ec le d\u00e0 conforto e cerca di convincere Carmen a riassumerla come insegnante.\nL'ostacolo dei pregiudizi.\nTrama\nDurante le lezioni di danza, Adela nota che Rober \u00e8 molto migliorato. Di conseguenza Pedro comincia a preoccuparsi seriamente per il suo nuovo potenziale rivale, ma non si arrende. L'obiettivo di Rober non \u00e8 solo quello di migliorare nel ballo per ottenere la parte nel musical, ma vuole in tutti i modi conquistare Silvia. Alla fine Carmen decide di riassumere Diana.\nIl postino suona sempre due volte.\nTrama\nFinalmente Rober ha l'occasione di conoscere suo figlio e la sua ex fidanzata glielo lascia con la scusa che verr\u00e0 a riprenderlo al pi\u00f9 presto, ma ben presto Rober scopre che dovr\u00e0 occuparsi di lui per un paio di giorni fino a quando la sua ex non trova un lavoro. Intanto Pedro va in un negozio di antiquariato per comprare un regalo a Silvia e spende 120 euro per un carillon, ma alla fine non trova il coraggio di darglielo. Lola sta affrontando un periodo di stress e ha il terrore di non impegnarsi abbastanza, cos\u00ec alcuni dei suoi compagni le consigliano di prendere dell'efedrina, una sostanza stimolante che produce effetti benefici nelle performance sportive. Si tratta per\u00f2 di un farmaco pericoloso se assunto in parecchie dosi. Lei dopo molti dubbi accetta di prenderle e comincia gi\u00e0 a sentire la differenza e a sentirsi pi\u00f9 energica. Adela per\u00f2 scopre che Lola fa uso di quella sostanza e decide di parlarle della pericolosit\u00e0 del farmaco che sta assumendo.\nRitrovarsi padre.\nTrama\nDiana e Juan tornano insieme e lei gli propone di andare a vivere insieme. Durante una lezione Jose sviene e si scopre che faceva uso di efedrina, la stessa sostanza usata da Lola. Cos\u00ec Carmen per evitare che si ripetano altri episodi del genere, decide di perquisire le camere degli studenti ed espellere dalla scuola chiunque facesse uso di sostanze sospette. Nel frattempo Rober si occupa di suo figlio saltando le lezioni e facendosi giustificare le assenze dai suoi amici, in questo modo per\u00f2 rischia di essere bocciato.\nLa borsa di studio.\nTrama\nGli insegnanti riflettono secondo quali criteri assegnare la borsa di studio agli studenti: se in base al merito o al reddito. Alla fine decidono di assegnarla allo studente con i voti pi\u00f9 alti. Ingrid chiede a Juan di riprendere le lezioni di canto extrascolastiche e lui prima la bacia e poi si scusa. La ragazza non sa come comportarsi ma comincia a provare qualcosa per lui. Intanto Juan non sa che posizione assumere dal momento che sta con Diana, ma si sente attratto da Ingrid.\nCaccia al ladro.\nTrama\nLa borsa di studio viene vinta da Silvia e i suoi compagni pensano che l'abbia ottenuta lei solo perch\u00e9 \u00e8 raccomandata. Stufa delle critiche, Silvia va dalla direttrice e chiede se \u00e8 stata sua zia Alicia, la socia della scuola, a far in modo che la nipote ottenesse la borsa di studio, ma Carmen le dice che la borsa di studio \u00e8 stata assegnata per merito e che lei era l'allieva coi voti pi\u00f9 alti. Cos\u00ec per attestare la validit\u00e0 dell'assegnazione della borsa di studio, vengono esposti i voti. Carmen annuncia agli studenti che hanno solo una settimana di tempo per pagare le tasse scolastiche e Pedro, che ha di nuovo problemi economici, arriva a compiere un atto grave: ruba dei soldi che trova in una borsetta incustodita a mensa. Si scoprir\u00e0 poi che quei soldi erano di Carmen Arranz e che erano fondi della scuola per comprare un pianoforte. Intanto Lola continua a stare appresso a Pedro, che la vede solo come un'amica, e siccome lei \u00e8 a conoscenza della sua situazione economica gli regala un paio di scarpe nuove.\nAmici per sempre.\nTrama\nDiana ormai \u00e8 decisa nel voler ricominciare una storia con Juan, ma lui non sembra contraccambiare, anzi, ha da poco cominciato una relazione segreta con Ingrid. Intanto Pedro convince Lola a lavorare per qualche giorno in una discoteca in modo tale che con una scusa possa restituire i soldi alla scuola. Dopo il provino i due non riescono a tornare in tempo a scuola, cos\u00ec Lola ospita Pedro a casa sua. Finalmente Lola prende coraggio ed \u00e8 sul punto di dichiararsi a Pedro, ma lui capisce subito cosa vuole dirle e le risponde che preferisce rimanere suo amico. Lola scoppia in lacrime e intuisce che lui \u00e8 attratto da Silvia. Diana comunica ai suoi colleghi che torna a vivere con Juan, Ingrid viene a saperlo e si arrabbia con lui. Pedro \u00e8 costretto ad abbandonare il lavoro che aveva ottenuto perch\u00e9 riceve una telefonata in cui la madre gli comunica che il padre si \u00e8 perso in mare. \nPrigionieri di un sogno.\nTrama\nPedro decide di tornare a casa e si fa accompagnare da Silvia. Mentre continuano le ricerche del padre, Pedro trova l'occasione per confessare il suo amore a Silvia e si baciano. Diana affronta Juan perch\u00e9 scopre che va a letto con un'altra e pensa che sia Adela. \nPromossi o bocciati.\nTrama\nDiana scopre che Juan la tradisce con Ingrid e va su tutte le furie. Dopo aver ritrovato il padre di Pedro, lui chiarisce con quest'ultimo e gli dice che da adesso in poi pu\u00f2 contare sul suo appoggio economico per la scuola. Intanto a scuola \u00e8 tempo di esami. Lola e Ingrid stanno aspettando che Silvia ritorni a scuola per dare l'esame che hanno preparato insieme. Quando finalmente arriva Silvia, le ragazze vengono subito chiamate per sostenere l'esame e siccome si sono esercitate poco la performance non va come dovrebbe. Rober \u00e8 preoccupato per gli esami e Silvia lo consola, cos\u00ec lui approfitta del momento per baciarla e andare a letto con lei. Anche Pedro ritorna a scuola e scopre che Rober \u00e8 andato a letto con Silvia, cos\u00ec durante l'esame di recitazione ne approfittano per prendersi a schiaffi. \nIl gioco delle coppie.\nTrama\nSilvia si scusa con Pedro dicendogli che la relazione con Rober non aveva alcuna importanza, cos\u00ec per rimediare lo invita a trascorrere le vacanze estive insieme. Quando finalmente vengono comunicati i risultati, Ingrid scopre di esser stata bocciata cos\u00ec va da Gaspar e chiede spiegazioni. Lei con grande meraviglia scopre di essere stata bocciata in danza moderna, ma capisce subito che si tratta di una bocciatura ingiusta che ha a che fare con questioni extrascolastiche e chiede che vengano ridiscussi i suoi voti. Gli insegnanti acconsentono a rivedere i voti e in effetti notato che Ingrid \u00e8 stata bocciata ingiustamente da Diana solo perch\u00e9 ha scoperto che l'allieva andava a letto con Juan, cos\u00ec decidono di promuoverla. \nI ragazzi si organizzano per le vacanze: Lola rimane a Madrid, Ingrid va in campeggio con Juan, Crist\u00f3bal invita Adela a trascorrere le vacanze insieme ma lei rifiuta perch\u00e9 \u00e8 gi\u00e0 stata invitata da Carmen su una crociera. Pedro e Silvia sono sul punto di partire ma lui vuole essere sicuro che tra lei e Rober non ci sia nulla. La ragazza non ce la fa a mentire perch\u00e9 effettivamente prova qualcosa per Rober, cos\u00ec Pedro la lascia. Lola ne approfitta per vedersi con Pedro durante le vacanze. "}
{"id": "1834400", "revid": "114225111", "url": "https://it.wikipedia.org/wiki?curid=1834400", "title": "Episodi di Paso adelante (seconda stagione)", "text": "Inizia l'anno nuovo.\nTrama\nTrascorse le vacanze estive, i ragazzi tornano a scuola per affrontare il secondo anno. Nel frattempo nella scuola si stanno svolgendo le prove di ammissione per gli studenti del primo anno, alle quali partecipa Marta Ram\u00f2s che viene subito notata per il suo talento. Pedro, pentendosi di aver lasciato Silvia, non vede l'ora di incontrarla e di riavvicinarsi a lei. Intanto Lola cerca in tutti i modi di provarci con Pedro, ma appena vede che sta cercando di riallacciare i rapporti con Silvia scatta subito la gelosia. Ingrid consiglia a Lola di dimenticarsi Pedro e di provarci con altri ragazzi, cos\u00ec lei fa finta di provarci con uno studente del primo anno sperando di far ingelosire Pedro. Carmen decide che ormai \u00e8 giunto il momento per Juan di lasciare gli alloggi della scuola sia perch\u00e9 quello che doveva essere un soggiorno temporaneo \u00e8 finito per durare un anno e sia perch\u00e9 le infastidisce vedere l'allieva Ingrid nella stessa stanza del professore. Come insegnante di canto viene assunta una nuova docente, Cristina, molto amica di Diana. Nel frattempo Cristobal decide di fare i lavori in casa, ma per sbaglio fa demolire un muro portante e gli crolla la casa. Una volta cominciate le lezioni, Diana nota che gli allievi del secondo anno hanno perso l'allenamento e sono molto peggiorati, cos\u00ec decide di sottoporli a un esame e chi non lo supera rischia di ritornare al primo anno.\nAttenzione ai nuovi arrivati.\nTrama\nCristobal e Juan, rimasti senza casa, si fanno ospitare da Gaspar che vive da solo. La convivenza non \u00e8 semplice dal momento che il proprietario di casa impone delle regole. Ingrid \u00e8 dispiaciuta del trasferimento di Juan e non sopporta dover vivere la loro relazione di nascosto. Carmen affida le preparazioni del musical annuale ad Adela e Cristobal, ma quando Diana viene a saperlo va su tutte le furie e litiga con Adela, siccome quel ruolo \u00e8 stato sempre suo. Durante le prove di ammissione Marta Ram\u00f2s incontra Adela e le confessa di essere sua sorella. Marta non vede Adela da 11 anni e non sa che sua sorella in quel periodo di tempo \u00e8 stata alcolizzata e ha fatto la spogliarellista. Alla fine Diana decide di rimandare al primo anno Silvia, Ingrid, Erika e Luisa. Gaspar viene a sapere che deve lasciare casa sua poich\u00e9 col divorzio la casa spetterebbe alla moglie. Quando escono i risultati per le prove di ammissione dei ragazzi del primo anno, un ragazzo che ha scoperto di essere stato bocciato se la prende con Diana, a un certo punto Pedro interviene in sua difesa e scoppia una rissa. Antonio cerca di calmare i ragazzi, ma viene spinto e cade dalle scale finendo in ospedale. Nel frattempo a scuola si festeggia l'inizio dell'anno e Marta ci prova con Pedro. Intanto Gaspar, Cristobal e Juan sono alla ricerca di una casa e alla fine finiscono per prendere la stessa casa insieme.\nConvivenza difficile.\nTrama\nIngrid vorrebbe passare la notte a casa di Juan, ma Gaspar non \u00e8 d'accordo e la manda via. Dopo un periodo di lezioni di recupero al primo anno, Diana riammette Silvia, Ingrid, Erika e Luisa al secondo anno. Carmen confida a Juan di trovare assurda la sua relazione con un'allieva, ma il professore chiarisce che non si tratta di una storia passeggera, anzi, comunica pubblicamente che ha intenzione di sposare Ingrid. Appena Diana lo scopre, scoppia in lacrime ed \u00e8 tormentata perch\u00e9 continua a provare qualcosa per Juan. Intanto Pedro decide di partecipare ad una sfilata di intimo in segreto, ma una volta l\u00ec incontra Rober e Marta. I due ragazzi per\u00f2 raccomandano Marta di non dire in giro che hanno fatto una sfilata d'intimo, ma purtroppo viene a saperlo Adela e di conseguenza anche Lola e Silvia.\nSfilata di intimo.\nTrama\nJuan regala un anello a Ingrid facendole una proposta di matrimonio e lei accetta. Adela non vuole che la sorella partecipi a sfilate d'intimo perch\u00e9 teme che finisca per fare la spogliarellista, ma Marta risponde che ha partecipato al provino solo per esperienza di lavoro e che ha intenzione di sfilare. Intanto Diana continua a star male per Juan al punto da distrarsi anche durante le sue lezioni. Durante la sfilata Marta si distrae e cade dal palco slogandosi una caviglia, ma per fortuna non \u00e8 niente di grave. Tra Juan e Ingrid cominciano a nascere dei dubbi sul matrimonio, cos\u00ec decidono di ripensarci.\nL'anello della discordia.\nTrama\nAlicia impone a Carmen di far entrare un nuovo ragazzo, Jero Juiz, direttamente al secondo anno poich\u00e9 ritiene che abbia molto talento come musicista. Appena arrivato lo prendono in giro perch\u00e9 si mostra una frana nella recitazione e Cristobal gli chiede di fare uno sforzo per migliorare. Lola decide di fare una sorpresa a suo padre e si presenta a cena, ma scopre che \u00e8 stato a letto con una prostituta. Lei scappa via arrabbiata e cerca di evitare il padre. Dopo le lezioni Lola, Ingrid e Silvia si recano in uno studio radiofonico per ritirare un premio, ma siccome c'\u00e8 un'enorme fila di gente, Lola finge di svenire distraendo la folla, per recuperare i biglietti prima che ricomincino le lezioni. Marta ha perso completamente la testa per Pedro e lo confessa a sua sorella Adela che a sua volte vuole assicurarsi che lui non faccia soffrire Marta, cos\u00ec decide di invitarlo a cena fuori, ma lui fraintende e la bacia. Nel frattempo Ingrid si accorge di aver perso l'anello che le ha regalato Juan e viene trovato da Diana che nel tentativo di provarlo gli rimane incastrato al dito. Silvia riceve la proposta di lavorare come dj alla radio ma durante il concorso si dimostra una frana. Per salvare la situazione interviene Rober che vince il concorso al posto della fidanzata.\nAmor sacro e amor profano.\nTrama\nRober comincia a lavorare alla radio e litiga con Silvia perch\u00e9 voleva il suo posto. Juan scopre che Diana ha trovato l'anello di Ingrid cos\u00ec l'aiuta a sfilarlo e lo riporta alla sua fidanzata. Marta, con la scusa di esercitarsi, coinvolge Pedro a ballare e lo bacia. Nel frattempo Jero si sta esercitando in teatro per provare una scena in cui finge di morire con un cappio attorno al collo, purtroppo l'esperimento va a male e rischia veramente di morire. Fortunatamente per\u00f2 Antonio, durante il suo giro di perquisizione, lo trova in difficolt\u00e0 e lo salva. Il giorno seguente Carmen rimprovera Cristobal per aver assegnato una prova troppo azzardata che avrebbe potuto compromettere la vita di un alunno, ma il professore si giustifica dicendo che non \u00e8 un suo problema se gli alunni arrivano a fare cose estreme. Carmen non accetta il comportamento di Cristobal e decide di sospendere le sue lezioni.\nIl compleanno.\nTrama\nPedro, Rober, Ingrid, Silvia e Luisa organizzano una festa di compleanno a sorpresa per Lola, ma lei non \u00e8 in vena di festeggiamenti sia perch\u00e9 \u00e8 ancora molto triste per quello che \u00e8 successo col padre e sia perch\u00e9 la madre mor\u00ec il giorno dopo il suo compleanno. Durante la lezione di Juan, Jero gli fa ascoltare un pezzo di musica elettronica composta da lui e il professore lo accusa di non saper suonare e che quella non \u00e8 vera musica, cos\u00ec Jero esce dall'aula e comincia a suonare il pianoforte in modo eccellente, dimostrando a Juan che si sbagliava su di lui. Carmen comunica ad Adela che deve scegliere una ragazza con cui ballare al teatro Real in nome della scuola. Dopo i provini Adela decide di scegliere la sorella Marta, ma quando la sente parlare al telefono coi genitori dicendogli che se sarebbe riuscita a vincere il provino, li avrebbe invitati, allora Adela cancella il suo nome dalla lista e sceglie Lola. Marta ci rimane male e litiga con la sorella. Cominciano le prove per l'esibizione, ma Lola \u00e8 parecchio distratta per il brutto periodo che sta passando.\nChi \u00e8 di scena?\nTrama\nLola rinuncia a ballare con Adela e alla fine lei propone a Marta di prendere il suo posto, a patto per\u00f2 che non vengano i suoi genitori a vederla siccome non \u00e8 in buoni rapporti. Jero nota che Lola ha una voce stupenda e le propone di cantare una canzone che ha scritto lui. Marta e Pedro vanno a letto insieme, nel frattempo Silvia va a trovare Rober alla radio, lui pensa sia venuta per fare pace e la sorprende con un bacio ma lei lo spinge facendolo cadere sulla console della radio dove per sbaglio preme alcuni tasti che attivano il microfono, motivo per cui la loro discussione viene ascoltata in radio. A scuola Pedro, Marta, Jero e Erika che stavano ascoltando la radio si ritrovano a sentire Rober e Silvia che litigano. Durante la discussione Rober chiede a Silvia perch\u00e9 non ha confessato a Pedro che stavano insieme e lei risponde che non aveva intenzione di ferirlo. Di conseguenza Marta capisce che Pedro \u00e8 innamorato di Silvia. Lola e Jero si esibiscono a lezione con una canzone scritta da lui e ricevono i complimenti dei professori, in particolare di Juan che vuole aiutarlo a migliorare i suoi pezzi. Alla fine Lola si chiarisce col padre e gli chiede scusa.\nBaciami!\nTrama\nJuan chiede ai ragazzi di scrivere una canzone in due giorni. Lola chiede a Jero di passargli la canzone che le ha fatto cantare, lui dapprima non vuole ma infine cede, cos\u00ec lei approfitta della presenza di Pedro per dare un bacio a Jero nel tentativo di farlo ingelosire. Mentre Pedro cerca di scrivere una canzone trova casualmente uno spartito che Jero aveva buttato e decide di presentarlo a Juan, ma quando Jero scopre che Pedro sta cantando la sua canzone lo interrompe e si arrabbia con lui. Carmen comunica ad Adela e Cristobal che hanno 3 giorni di tempo per preparare il musical siccome verranno a vederli quelli del ministero per dare un importante finanziamento alla scuola. Di conseguenza Adela cerca di portare avanti il musical a ritmi pazzeschi ma Lola, sforzandosi troppo nel cantare, perde la voce e viene sostituita da Ingrid.\nUn mare di pettegolezzi.\nTrama\nAdela e Cristobal si incontrano a casa di lui per organizzare il musical. Mentre Cristobal \u00e8 impegnato nel prendere le sue cose, Adela cede a un bicchiere di alcol lasciato incustodito da Cristobal, tra un bicchiere e l'altro i due finiscono per ubriacarsi e vanno a letto insieme. Il giorno dopo Adela si rende conto di aver fatto un errore e chiede a Cristobal di dimenticare tutto. Poche ore prima del musical Lola riacquista la voce, ma finge di essere ancora afona perch\u00e9 non vuole togliere il ruolo di protagonista a Ingrid. Alla fine per\u00f2 si fa scoprire e decidono di farla esibire.\nIn nome della cultura.\nTrama\nI ragazzi si esibiscono nel musical e riscuotono un grande successo. Per festeggiare Lola, Pedro e Jero si esibiscono davanti a tutta la scuola con la loro canzone, ma vengono interrotti da Antonio. Marta viene a conoscenza della morte di una sua cara zia e la madre le incarica di prendere le sue ceneri provenienti dalle Filippine per poi venire a prenderle a scuola, cos\u00ec si fa aiutare da Adela. Silvia e Rober sono stati invitati allo spettacolo della zia Alicia, ma la nipote essendo stanca finisce per addormentarsi e viene fotografata dai giornali, facendo uno scoop contro lo spettacolo. Cristobal incarica i suoi allievi di interpretare e riprendere una scena in un luogo pubblico. Lola e Pedro decidono di girare la scena vicino a un monumento e vengono fermati dai vigili che li intimano di allontanarsi perch\u00e9 senza permessi non possono fare riprese. Pedro si ribella e finisce in galera ma dopo due giorni riesce a uscire. Jero fa ascoltare a Juan la canzone modificata e chiede se \u00e8 possibile incidere un demo coi fondi della scuola, ma il professore gli fa capire che non \u00e8 possibile. Ma Jero non si d\u00e0 per vinto, cos\u00ec si mette alla ricerca una sala per incidere a prezzi convenienti e chiede ai ragazzi del gruppo (Lola, Pedro, Ingrid, Silvia e Rober) di dividere la spesa. Purtroppo per\u00f2 non tutti accettano perch\u00e9 hanno problemi economici e di questo passo Jero teme di non poter realizzare il suo sogno. Durante le lezioni Silvia comincia ad accusare problemi di stanchezza, non riesce a dare il meglio di s\u00e9 e finisce per litigare con Rober. Gaspar viene a conoscenza che uno dei importanti teatri della Spagna sta per essere demolito cos\u00ec decide di darsi da fare.\nSegreto.\nTrama\nGaspar assieme ai ragazzi va in giro per Madrid per raccogliere firme contro la demolizione di un teatro storico. Pedro e gli altri notano pochissime adesioni cos\u00ec decidono di occupare il teatro e ballare al suo interno. Appena Carmen viene a saperlo si infuria con Gaspar e lo obbliga a mettere fine alla protesta. Lola scopre un test di gravidanza in bagno e Silvia le confessa di essere incinta, ma le fa promettere di non dirlo a nessuno. I genitori di Marta arrivano a scuola per trovare la figlia e incontrano anche Adela. Marta nota immediatamente che tra Adela e i suoi genitori c'\u00e8 qualcosa che non va e vuole sapere per quale motivo non si parlano da anni, cos\u00ec Adela confessa alla sorella il suo burrascoso passato da alcolizzata e spogliarellista. Lola cerca di convince Silvia a confessare a Rober che \u00e8 in stato d'attesa, ma lei non vuole. Carmen incarica Diana di scegliere i pi\u00f9 bravi ragazzi della scuola per farli esibire in una gara di danza tra le migliori scuole della Spagna. Jero si fa aiutare da Lola per incidere un demo che poi d\u00e0 a Rober per farlo passare alla radio, ma i suoi superiori non glielo permettono. Cos\u00ec Jero va alla radio e approfitta dell'assenza di Rober per mandare in onda il demo.\nUna grande opportunit\u00e0.\nTrama\nLola, Pedro e Silvia gioiscono nel sentire la loro canzone alla radio, ma Rober appena scopre che Jero ha cambiato il cd e mandato in onda il demo si infuria con lui. Poco dopo interviene un superiore di Rober e decide di licenziarlo. Dopo i provini per la gara di danza, i ragazzi si rendono conto che Diana non ha scelto nessuno del secondo anno, cos\u00ec arrabbiati chiedono aiuto ad Adela che organizza un secondo gruppo e sfida quello di Diana.\nL'ultimo tango.\nTrama\nComincia la gara e in finale arrivano i gruppi di Diana e Adela che dovranno affrontare una prova resistenza: il gruppo che riuscir\u00e0 a ballare pi\u00f9 a lungo vince la gara. Durante la prova finale Silvia si sforza troppo e sviene. Viene portata d'urgenza in ospedale dove purtroppo scopre di aver perso il bambino. Rober cerca di parlare con Silvia ma lei lo ignora e vuole lasciarlo. Presa dallo sconforto comincia a saltare le lezioni rischiando la bocciatura. Intanto Jero convince i ragazzi a metter su un gruppo musicale (U.P.A Dance) di cui Juan sar\u00e0 il manager. Marta litiga con Pedro perch\u00e9 capisce che le piace Silvia e decidono di lasciarsi. Intanto il pi\u00f9 importante ballerino spagnolo cerca una ballerina per la sua nuova tourn\u00e9e da inserire nella compagnia, e dopo un provino sceglie Ingrid. Durante la lezione di recitazione Cristobal vuole che i ragazzi si confrontino con le loro paure, cos\u00ec chiede a Pedro cosa lo spaventa e lui risponde di essere claustrofobico. Il professore gli fa svolgere l'esercitazione chiudendolo in un armadio, ma lui non riesce a resistere e spacca le ante per uscire.\nLe fobie.\nTrama\nCarmen rimprovera per l'ennesima volta i metodi che Cristobal usa nelle sue lezioni e che rischiano di compromettere la sicurezza degli allievi. In sala professori Adela trova una rosa con un biglietto con su scritto \"ti amo\" accanto alla sua borsa e intuisce che sia stato Cristobal a regalargliela. Silvia \u00e8 sempre pi\u00f9 triste ed \u00e8 entrata ormai in una sorta di depressione: non vuole n\u00e9 mangiare, n\u00e9 ballare e n\u00e9 partecipare alle lezioni. Rober cerca di consolarla ma con scarsi risultati. Intanto Jero riunisce il gruppo e comunica ai ragazzi che dovranno esibirsi, ma purtroppo ognuno ha i propri impegni e quasi tutti gli danno buca tranne Lola. Durante la lezione di recitazione Pedro si sfoga con Cristobal definendolo un sadico che si diverte coi suoi originali metodi di fare teatro solo per umiliarli, ma il professore gli risponde che lo fa per aiutarli e insegnargli qualcosa. Mentre Pedro mette a posto il ripostiglio viene improvvisamente chiuso a chiave ed \u00e8 costretto a passarci la notte vivendo attimi di terrore e pensando che sia stato Christobal a rinchiuderlo. Il giorno dopo Antonio apre lo stanzino e Pedro ne esce terrorizzato, poi corre in mensa e aggredisce il professore di recitazione. Antonio cerca di fermare Pedro e gli dice che \u00e8 stato lui a chiudere erroneamente il ripostiglio senza controllare. Intanto Ingrid informa Juan che dovr\u00e0 stare fuori un anno intero per la tourn\u00e9e, ma lui non \u00e8 d'accordo e finiscono per litigare. Adela invita a cena Cristobal per parlare della loro situazione. Alla fine Silvia si riprende e torna a frequentare le lezioni.\nIngrid e Rafael in tourn\u00e9e.\nTrama\nAdela e Cristobal devono preparare il nuovo musical \"La febbre del sabato sera\" e la protagonista sar\u00e0 Silvia. A breve ci saranno i provini per decidere chi sar\u00e0 il protagonista maschile e Rober vuole ottenere il posto a tutti i costi per stare accanto a Silvia, cos\u00ec chiede a Pedro il favore di non presentarsi, ma lui non accetta. Il ballerino della tourn\u00e9e comunica a Ingrid che debutteranno tra due mesi e che lei deve prendere la difficile decisione di lasciare la scuola. Silvia chiede scusa a Rober per avergli mentito sulla gravidanza, lui accetta le scuse e chiede di ritornare assieme, ma lei non vuole. Marta confessa ad Adela che la rosa col biglietto \u00e8 opera sua e non di Cristobal. Dopo la cena Adela e Cristobal tornano a casa di lui, ma la trovano senza mobili e realizzano di aver subito un furto. Il giorno prima dell'iscrizione ai provini, Rober rinchiude Pedro in lavanderia, ma lui riesce a liberarsi e a iscriversi per il provino. Il produttore del gruppo convoca il manager Juan e i ragazzi per comunicargli che vuole chiudere i contatti con loro siccome nell'ultimo periodo non sono stati molto uniti. Di conseguenza Lola se la prende con Pedro, Silvia e Rober ricordando loro che se non sfruttano queste opportunit\u00e0 non potranno mai arrivare da nessuna parte.\nProvino importante.\nTrama\nCristobal invita i suoi colleghi ad un suo spettacolo che non riscuote grande successo e appena il produttore teatrale viene a saperlo lo manda via. Cristobal per\u00f2 non si arrende, vorrebbe cercare un altro produttore ma non ha i soldi, cos\u00ec Gaspar si offre di aiutarlo ma a patto che lui accetti i suoi consigli. Juan comunica al gruppo che Diana sar\u00e0 la loro coreografa, ma Ingrid non \u00e8 d'accordo siccome non \u00e8 in buoni rapporti con la docente. Diana per non complicare le cose decide di ritirarsi. Alla fine Pedro decide di rinunciare a sostenere il provino per il protagonista del musical e aiuta Rober a esercitarsi nel ballo. Durante i provini, Carmen Arranz comunica ai ragazzi che la televisione verr\u00e0 a riprendere il loro musical e Pedro si pente di non aver fatto il provino. Lola litiga con Ingrid perch\u00e9 per colpa sua non hanno una coreografa e se non ne trovano un'altra in tempo rischiano di perdere quest'altra occasione per avere successo. Cos\u00ec Silvia convince Ingrid a chiedere scusa a Diana e a riammetterla come coreografa. Di conseguenza Ingrid decide di lasciare il gruppo. Pedro si presenta ai provini per il musical e litiga con Rober per aver infranto la promessa. Intanto Cristobal scopre che Adela sta frequentando un altro e muore dalla gelosia.\nArriva la televisione.\nTrama\nCristobal e Gaspar cominciano ad avere problemi per la messa in scena dello spettacolo, cos\u00ec decide di abbandonare tutto. Jero escogita un metodo per esibirsi col gruppo a un evento dove potrebbero guadagnarsi un po' di visibilit\u00e0, il problema \u00e8 che per riuscire a farlo dovranno travestirsi da camerieri. Quando Jero fa partire la musica i ragazzi smettono di servire ai tavoli e salgono sul palco per esibirsi, ma vengono cacciati. Fortunatamente per\u00f2 un produttore li nota e gli comunica che vuole incidere un disco con loro. Il giorno dopo Adela riceve numerosi fiori dal tipo che sta frequentando e Cristobal continua a essere sempre pi\u00f9 geloso. Intanto si avvicinano gli esami e i professori cominciano a essere sempre pi\u00f9 pretenziosi, specialmente Cristobal che sta facendo montare un'impalcatura all'interno della scuola. Appena Carmen viene a saperlo, per evitare che il professore rischi di mettere in pericolo la sicurezza degli allievi, comunica agli alunni che sar\u00e0 lei a sostenere gli esami di recitazione. Il ballerino della tourn\u00e9e comunica a Ingrid che tra 3 giorni partiranno per Caracas e lei deve al pi\u00f9 presto prendere una decisione sulla scuola. Intanto a scuola giungono dei fotografi che vogliono realizzare un servizio fotografico al gruppo per la copertina del CD e cominciano a scattare delle foto ai componenti. Il produttore nutre molta simpatia per Lola e la prende da parte dicendole che lei \u00e8 la leader del gruppo\nCaracas \u00e8 lontana.\nTrama\nDurante gli esami, mentre Lola e Ingrid si esibiscono in danza moderna le ragazze notano che Diana lancia verso di loro degli sguardi di disapprovazione. A un certo punto Ingrid si ferma, aggredisce verbalmente la professoressa e decide di andarsene comunicando a tutti i professori presenti che lascer\u00e0 la scuola per andare a Caracas. Adela dice a Cristobal di amarlo. La sera stessa Lola riceve una chiamata dal produttore che la passa a prendere per invitarla a una festa dove conosce altri personaggi famosi e durante la quale il produttore le consegna una copia della copertina del CD. Lola nota che nella copertina manca Jero e il produttore le spiega che ha deciso di non farlo comparire perch\u00e9 \u00e8 poco fotogenico. Intanto Silvia, Pedro e Rober sono preoccupati per l'esame di recitazione che verr\u00e0 organizzato da Carmen, cos\u00ec durante la notte decidono di introdursi di nascosto nel suo ufficio per prendere una copia dell'esame e prepararsi in anticipo. Il giorno seguente Lola mostra al gruppo la copertina che le ha dato il produttore, Jero nota che manca la sua foto e ci resta molto male.\nEspulsione collettiva.\nTrama\nPer Silvia, Pedro e Rober non c'\u00e8 alcun problema se Jero non compare in copertina, ma Lola lo difende ricordando ai suoi amici che \u00e8 stato merito suo se stanno per avere successo. Il giorno seguente Carmen fa capire ai ragazzi che qualcuno ha rubato una copia dell'esame e sul momento decide di cambiare tema. Rober si ribella perch\u00e9 vuole che sia Cristobal a sostenere gli esami di recitazione e a nome di tutti dice di non voler sostenere gli esami. Allora Carmen decide di espellere gli allievi ma fortunatamente si tratta di una messa in scena organizzata dalla direttrice e Cristobal. Juan non vuole stare lontano da Ingrid ma a sua volta non vuole impedirle questa grande opportunit\u00e0 di andare in tourn\u00e9e, cos\u00ec decide di lasciarla ma lei non \u00e8 d'accordo e finiscono per litigare. Jero ha intenzione di sciogliere il gruppo, ma Juan gli consiglia di non prendere decisioni avventate e pensarci bene a rifiutare questa grande opportunit\u00e0. Adela ritratta i suoi sentimenti per Cristobal e lui rimane molto deluso da lei. Intanto all'aeroporto, il volo di Ingrid per Caracas sta per partire ma pochi istanti prima della partenza decide di mollare tutto, scusandosi col ballerino della tourn\u00e9e, e ritorna a scuola chiedendo a Carmen di essere riammessa. Il produttore contatta i ragazzi del gruppo e comunica loro di preparare una coreografia per debuttare in televisione. Intanto Diana \u00e8 contenta che Ingrid sia finalmente partita per Caracas, cos\u00ec ha campo libero per riprovarci con Juan. Poco dopo per\u00f2 scopre che Ingrid \u00e8 tornata e che Carmen l'ha riammessa e vuole ritornare nel gruppo e questo la manda su tutte le furie. Quando escono i risultati degli esami Lola scopre di essere stata bocciata perch\u00e9 ha dedicato pi\u00f9 tempo al gruppo e meno agli esami, cos\u00ec comunica a Jero di voler abbandonare il gruppo. Alla fine dei provini per il musical, Cristobal sceglie Rober come protagonista.\nNon posso andare via.\nTrama\nAdela litiga con Cristobal perch\u00e9 ha scelto Rober come protagonista senza avere il suo parere. Lola si confida con suo padre e gli confessa di aver lasciato il gruppo, ma lui le consiglia di non prendere decisioni affrettate e di cercare di trovare il tempo sia per gli esami che per il gruppo. Dopo la lezione di danza classica, Adela decide di dare un'altra possibilit\u00e0 a Lola per recuperare l'esame, ma lei le d\u00e0 buca, mancandole di rispetto, poich\u00e9 doveva esibirsi in tv con il gruppo. Cristobal \u00e8 seriamente seccato da Silvia che non si impegna nella sua materia, cos\u00ec viene convinta da Pedro a partecipare ad una pubblicit\u00e0 di materassi che suscita la gelosia di Rober. Gaspar decide di metter su con Cristobal lo spettacolo de \"La Celestina\" ingaggiando un famoso produttore, poi propongono a Carmen di recitare come protagonista nel loro spettacolo. Dopo l'esibizione in tv Lola comincia a montarsi la testa e litiga con i suoi amici.\nStregata dal successo.\nTrama\nCristobal per farsi perdonare porta Adela a una cena col produttore teatrale. Lui per\u00f2 riconosce subito Adela, ricordandosi di quando faceva la spogliarellista e il suo obiettivo \u00e8 quello di sedurla. Adela fa capire al produttore teatrale che non ci sta e lui, sentendosi offeso, le rivolge una battuta volgare. Cristobal prende le difese di Adela e molla un pugno al produttore. Il giorno dopo Cristobal dice ad Adela di amarla e le d\u00e0 un bacio. Lola trova in camera sua un regalo e pensa sia stato Pedro a regalarglielo, cos\u00ec decide di scrivergli una lettera di ringraziamenti durante la lezione di Gaspar, ma il professore se ne accorge e la legge ad alta voce umiliandola pubblicamente. Pedro di conseguenza risponde che non le ha fatto nessun regalo e lei, imbarazzata, scappa via dall'aula.\nMisterioso ammiratore.\nTrama\nDiana sta ogni giorno sempre pi\u00f9 male perch\u00e9 vuole tornare con Juan, cos\u00ec con una scusa riesce a sedurlo e portarlo a letto. Il padre di Rober va a trovare il figlio e lo porta con s\u00e9 per convincerlo ad avvicinarsi all'azienda del padre, ma Rober gli ripete pi\u00f9 volte che non \u00e8 interessato alla sua azienda e che vuole realmente diventare un attore. Il giorno dopo Lola riceve un altro biglietto anonimo che le dice di presentarsi in teatro per conoscere il suo ammiratore, purtroppo per\u00f2 si tratta di uno scherzo e Lola ci rimane male. Il produttore decide di licenziare Juan come manager e Diana come coreografa, ma nonostante questo il professore di musica consiglia ai suoi allievi di andare avanti lo stesso. Lola, offesa per lo scherzo dei suoi compagni, resta un paio di giorni a casa. Pedro, preoccupato per lei, va a trovarla e la convince a tornare dicendole che non deve dar troppa importanza agli altri poich\u00e9 lei \u00e8 una bella ragazza e ha molto talento. La sera stessa Lola trova un altro regalo in camera sua e Jero si fa avanti dicendo che \u00e8 lui l'ammiratore segreto che le manda i regali e che le piace molto, anche se intuisce che a Lola piace Pedro. Ingrid va a casa di Juan per fargli una sorpresa, ma accidentalmente ascolta un messaggio della sua segreteria telefonica in cui capisce che \u00e8 stato a letto con Diana.\nTradimenti e piazzate.\nTrama\nLola \u00e8 finalmente contenta di ricevere attenzioni da parte di un ragazzo e vuole condividere la sua felicit\u00e0 con Ingrid che \u00e8 amareggiata per il tradimento di Juan. Ingrid per\u00f2 non si lascia abbattere e si vendica del suo ormai ex ragazzo rompendogli i dischi in vinile a cui lui teneva tanto. Adela e Cristobal sono in giro per Madrid e mentre scherzano lei si distrae e viene investita da un'auto. L'incidente le procura una grave ferita alla gamba e la costringe a stare ferma per un mese. I ragazzi del gruppo ricevono dei biglietti aerei per andare a Londra per registrare il CD e pubblicarlo. Pedro chiede a Jero di lasciare lui e Lola da soli quando saranno a Londra, inconsapevole che anche lui prova qualcosa per lei. Prima di partire per\u00f2 Jero chiede a Carmen il permesso di assentarsi dai corsi, ma lei rifiuta. Siccome per lui \u00e8 un'occasione imperdibile non si d\u00e0 per vinto e mente ai ragazzi del gruppo dicendogli di aver ottenuto il permesso. Intanto Adela \u00e8 preoccupata e spera di rimettersi al pi\u00f9 presto per tornare a ballare. Cos\u00ec Cristobal per farla sentire meno sola la ospita a casa sua. Nel frattempo Carmen cerca una sostituta per le lezioni di danza classica e Alicia si offre volontaria.\nUna sostituta ingombrante.\nTrama\nCominciano le lezioni di danza classica tenute da Alicia che si mostra molto severa con gli allievi. Cristobal e Carmen sono preoccupati per Adela e temono che possa ricadere in depressione. Nel frattempo Diana, che sostituisce Adela nella preparazione del musical, comunica a Carmen che \u00e8 tutto pronto e che verr\u00e0 la tv a riprendere il musical, ma Cristobal preferisce rimandare lo spettacolo fino a quando Adela non si sar\u00e0 rimessa. Diana non \u00e8 d'accordo e litiga con i suoi colleghi. Quando Adela scopre che la sua sostituta \u00e8 Alicia va su tutte le furie e comincia a pensare che le voglia rubare il posto, ma Carmen la rassicura. Lola, Pedro e Jero arrivano a Londra, registrano il disco e durante la loro permanenza i due ragazzi cercano di provarci con Lola. A un certo punto Pedro riceve una telefonata da Antonio e scopre che Jero non ha ottenuto i permessi per partire, cos\u00ec finiscono per litigare perch\u00e9 rischiano l'espulsione. Adela non sopporta di dover stare a casa, cos\u00ec senza preavviso si presenta a scuola per fare lezione ma Carmen la esorta a uscire dall'aula perch\u00e9 non pu\u00f2 fare lezione in quelle condizioni. Rober viene a sapere da Cristobal che il musical \u00e8 rimandato, ma lui e altri allievi non sono d'accordo sulla decisione di rimandare lo spettacolo e decidono di metterlo in scena. Inoltre Rober chiama un canale televisivo, fingendosi Cristobal, e lo invita a girare le riprese del musical.\nLa prima volta.\nTrama\nPedro e Jero si dividono. In un secondo momento Lola incontra Jero che si fa perdonare proponendole di accompagnarla in giro per Londra. Trascorrono una piacevole giornata e la sera stessa passano la notte insieme. Il giorno dopo Pedro scopre che Lola \u00e8 andata a letto con Jero e ci rimane male. Intanto Cristobal \u00e8 molto preoccupato per Adela che in un momento di rabbia l'ha accusato di essere responsabile dell'incidente. Carmen e Cristobal scoprono che Rober, Silvia e gli altri allievi del secondo anno mettono in scena il musical facendosi riprendere dalla televisione e rilasciando interviste. Appena Lola, Pedro e Jero tornano a scuola vanno da Carmen per chiarirsi, ma lei in realt\u00e0 non sa che i ragazzi sono gi\u00e0 stati a Londra cos\u00ec decidono di non dirle nulla scampando il rischio dell'espulsione. Intanto Adela decide di ritornare a casa per stare da sola, ma Cristobal non la lascia andare via e si ostina per aiutarla. Si avvicina il Natale e Carmen chiede a Diana di realizzare degli originali biglietti d'auguri. Cos\u00ec pensa di fare delle foto artistiche e si mette alla ricerca di volontari tra gli allievi, ma nessuno si fa avanti e alla fine viene scelta, tramite un sorteggio, Ingrid. Nel frattempo Alicia si lamenta dello scarso livello degli allievi del secondo anno e avvisa loro che se non si impegneranno a fondo sar\u00e0 costretta a bocciarli. Pi\u00f9 tardi Alicia convoca professori e allievi in teatro per comunicare dei cambiamenti poich\u00e9 ritiene che n\u00e9 i professori e n\u00e9 gli allievi abbiano la preparazione sufficiente per insegnare in una scuola di prestigio e obbliga i docenti a sostenere degli esami di aggiornamento, anche se loro non sono d'accordo.\nLa festa di Natale.\nTrama\nAdela va in ospedale per farsi togliere il gesso alla gamba, ma il dottore le comunica che la sua lesione \u00e8 ancora molto grave e dovr\u00e0 tenere la gamba ingessata per un altro po'. Adela comincia ad agitarsi perch\u00e9 non vede l'ora di tornare a camminare ma Cristobal cerca di tranquillizzarla. Alicia che ha ormai preso il controllo della scuola, comunica agli allievi che dopo le vacanze natalizie dovranno sostenere degli esami extra per verificare la loro preparazione. Rober capisce che Pedro sta male per Lola, ma gli rivela che lei \u00e8 andata a letto con Jero, cos\u00ec lui gli consiglia di fare il possibile per riuscire a riconquistarla. Durante il servizio fotografico Diana non perde l'occasione di lanciare frecciatine a Ingrid, cos\u00ec dopo aver terminato Ingrid decide di vendicarsi facendosi scattare una foto nuda in posa sexy che andr\u00e0 poi sulla copertina dei biglietti d'auguri. Intanto Lola, Pedro, Rober, Silvia e Erika vanno a trovare Adela per trascorrere un po' di tempo con lei. Rober finisce per raccontarle i cambiamenti che Alicia ha imposto alla scuola e Adela ci rimane male perch\u00e9 nessuno l'ha avvisata.\nConfusione di cuore.\nTrama\nPedro va a trovare Lola alla vigilia di Natale, ma appena vede Jero se ne va. Adela stufa di portare il gesso alla gamba compie una pazzia e decide di toglierselo da sola e di andare a fare lezione. Arrivano i biglietti di auguri dalla copisteria che fanno scalpore in tutta la scuola. Finalmente Pedro ha l'occasione di parlare con Lola e dice di amarla, ma la ragazza gli fa capire che ormai \u00e8 troppo tardi anche se \u00e8 stata innamorata di lui per 2 anni. Comincia lo spettacolo natalizio degli allievi in cui Lola canta e gli altri ballano. Rober litiga con suo padre perch\u00e9 vuole obbligarlo a lasciare la scuola, ma lui insiste nel voler diventare un attore. Di conseguenza il padre di Rober prende la decisione di non pagargli pi\u00f9 la retta scolastica. I genitori di Jero si presentano a scuola assieme a una ragazza bionda che si presenta come la sua fidanzata. Lola rimane sconvolta e litiga con Jero. Ingrid viene a sapere che sua madre \u00e8 finita in un ospedale psichiatrico a causa di una forte depressione. Cristobal sorprende Adela senza il gesso alla gamba e insiste nel riportala in ospedale, lei invece non vuole andarsene e vuole dimostrare a tutti che sta bene, ma finisce per cadere aggravando di pi\u00f9 la sua ferita. Nel frattempo gli allievi fanno le valigie per tornare a casa e godersi le feste di Natale. "}
{"id": "1834402", "revid": "114225149", "url": "https://it.wikipedia.org/wiki?curid=1834402", "title": "Episodi di Paso adelante (terza stagione)", "text": "Gli esami non finiscono mai.\nTrama.\nDopo le vacanze natalizie riprendono le lezioni, gli allievi vengono sottoposti a degli esami extra in presenza di Alicia J\u00e0uregui che attribuisce la loro scarsa preparazione all'incompetenza degli insegnanti. I professori, offesi dai giudizi della co-direttrice, si arrabbiano con lei. Adela ritorna a insegnare anche se la sua lesione \u00e8 ancora grave, ma Alicia ha intenzione di mandarla via perch\u00e9 non la ritiene adatta per insegnare in quelle condizioni di salute. Lola \u00e8 arrabbiata con Jero perch\u00e9 ha scoperto che aveva gi\u00e0 un'altra ragazza che lui per\u00f2 aveva intenzione di lasciare, ma alla fine lo perdona e ritornano insieme. Diana chiede scusa a Ingrid per come si \u00e8 comportata con lei in passato. Cristobal \u00e8 molto preoccupato per le condizioni di Adela e vuole che si prenda un periodo di riposo pi\u00f9 lungo, ma lei dice di stare bene. Intanto Ingrid continua a evitare Juan e non ha intenzione di perdonarlo. Lola scopre che suo padre ha problemi economici. Diana desidera diventare madre e chiede a Juan di darle un figlio, ma lui non vuole. Pedro pensa ancora a Lola, ma nonostante questo, si sente attratto da Adela e la bacia.\nVorrei essere mamma.\nTrama.\nAlicia, essendo convinta che il livello della scuola si sia abbassato, propone un questionario agli allievi sulla didattica. La vice direttrice con questo test \u00e8 convinta di poter allontanare Adela dalla scuola, ma non ci riuscir\u00e0. Infatti scoprir\u00e0 che non solo la professoressa di danza classica \u00e8 una delle pi\u00f9 amate dagli alunni, ma lei risulta tra l'altro la migliore. Non \u00e8 lo stesso invece per Juan: la sua materia viene giudicata noiosa e inutile e quindi Alicia \u00e8 costretta a licenziarlo, ma quando poi dai test risulta che la meno idonea \u00e8 Cristina, quest'ultima va via e Juan prendere il suo posto come insegnante di canto. Lola sorprende il padre a vendere i gioielli di famiglia per ovviare ai suoi problemi economici, ma lei fa in tempo a fermarlo. In un secondo momento il padre le confessa di aver perso il lavoro da 3 mesi e di avere difficolt\u00e0 economiche. Intanto l'attrazione di Pedro si fa sempre pi\u00f9 forte nei confronti di Adela e approfitta di ogni momento in cui stanno da soli per baciarla e portarla a letto, ma lei, nonostante sia attratta dal suo allievo, non vuole avere una storia con lui. Juan nota che Diana \u00e8 ancora gi\u00f9 di morale per il fatto di non poter diventare madre, cos\u00ec si offre per aiutarla ad avere un bambino. Il padre di Lola, sopraffatto dai debiti, tenta il suicidio percorrendo in tutta velocit\u00e0 un'autostrada a senso inverso. Quando poi scopre che nell'auto c'\u00e8 anche suo figlio Jorge, decide di fermarsi. A scuola, sotto la volont\u00e0 di Alicia, arriva una nuova professoressa molto giovane, JoJo, che insegner\u00e0 ai ragazzi una nuova materia chiamata \"attivit\u00e0 speciali\", si tratta di un corso per controfigure, arti marziali e sport estremi. Adela, per evitare distrazioni con Pedro, propone a Cristobal di andare a vivere insieme.\nSenza via d'uscita.\nTrama.\nLola viene a sapere che il padre stava per fare un incidente e, preoccupata, decide di saltare le lezioni per stargli accanto, ma lui dice alla figlia che non ha motivo per preoccuparsi e la convince a tornare a scuola. Quando poi dopo pochi giorni riceve una sua lettera con un'assicurazione sulla vita, lei capisce che il padre voleva tentare il suicidio ma non ci era riuscito. Pedro scopre che Adela vuole andare a vivere insieme a Cristobal e le esprime il suo disaccordo dicendole che il professore di recitazione non fa per lei. Jero regala un anello a Lola per ufficializzare la loro relazione. Carmen nota che Adela, ancora con la gamba infortunata, ha difficolt\u00e0 a fare lezione cos\u00ec nomina Pedro come suo assistente. Cristobal incarica Rober e Silvia di recitare in uno spettacolo per bambini dove incontra suo figlio Sergio. Durante lo spettacolo Rober nota che un uomo sta portando via il piccolo e, credendolo un malintenzionato, lo aggredisce. Poco dopo scoprir\u00e0 che si tratta del futuro patrigno di Sergio. Intanto Marta ci riprova con Pedro e confessa a sua sorella Adela di essere ancora innamorata di lui, ma lei le consiglia di lasciarlo stare per concentrarsi sugli studi. Alicia presenta agli allievi la nuova insegnante di attivit\u00e0 speciali che sorprende tutti sparando a Juan con una pistola.\nNuove discipline.\nTrama.\nLa situazione di Lola \u00e8 sempre pi\u00f9 complicata dato che ormai suo padre non sa come portare avanti la famiglia, cos\u00ec Carmen si offre di darle il suo appoggio. Rober viene a sapere che la sua ex fidanzata Bea si sposa e si trasferir\u00e0 con Sergio a New York, ma lui non vuole separarsi dal figlio e cerca di convincere la sua ex ma con scarsi risultati. Pedro comunica a Carmen che non vuole fare pi\u00f9 l'assistente di Adela e lei ha il sospetto che lui abbia rifiutato perch\u00e9 attratto dalla professoressa. Cos\u00ec Adela confessa a Carmen di aver avuto una relazione con Pedro, ma si rende conto di aver fatto uno sbaglio. Cristobal comunica ad Adela di aver trovato una casa dove andare a vivere insieme, ma lei non sembra convinta. Lola nota che la situazione economica della famiglia peggiora e decide di trovare un lavoro. Viene scelta Silvia come assistente di Adela, ma durante la lezione litiga con Pedro e lei lo caccia dall'aula.\nRomeo e Giulietta.\nTrama.\nCristobal organizza una cenetta romantica per festeggiare la nuova casa e la convivenza con Adela. Pensando di fare un gesto romantico, nasconde il suo anello di fidanzamento nella torta che offre ad Adela, la quale lo ingoia e finisce all'ospedale. Per il musical di fine anno che verter\u00e0 su Romeo e Giulietta vengono scelti come protagonisti Pedro e Marta. Jero trova un lavoro a Lola come ballerina di flamenco in un locale etnico, ma un cliente la palpeggia e lei va via. Adela confessa a Cristobal che ha una relazione con un altro perch\u00e9 non \u00e8 pi\u00f9 innamorata e lui si arrabbia con lei. Alicia sta per organizzare una festa e vuole che il gruppo UPA Dance vi si esibisca. I ragazzi per\u00f2, avendo in antipatia la co-direttice, rifiutano l'offerta, ma non appena lei dice di pagarli, accettano al volo. Appena Pedro viene a sapere che Adela ha lasciato Cristobal, corre da lei a mensa e, senza pensarci, la bacia davanti a tutta la scuola lasciando allievi e professori di stucco.\nRitorno di fiamma.\nTrama.\nMarta viene a sapere che Adela ha una relazione con Pedro e litiga con lei, definendola un'egoista. Lola, dopo essere stata licenziata come ballerina di flamenco, si fa assumere come lavapiatti e conosce Pavel, un ragazzo cubano appassionato di ballo. Gli UPA Dance si esibiscono alla festa di Alicia, ma durante l'esibizione Rober viene preso in giro da alcuni invitati e scoppia una rissa. Adela chiarisce a Pedro che non vuole avere una relazione con lui e gli chiede di lasciarla stare. Lola, che ha un urgente bisogno di soldi, va da Alicia e chiede di essere pagata per l'esibizione alla festa ma lei non ne ha intenzione siccome la rissa ha causato parecchi danni ed inoltre le hanno rubato un oggetto di valore. A questo punto non le resta che rassegnarsi e decide di vendere i gioielli di famiglia. Durante il debutto del musical, Marta, ancora arrabbiata per la storia tra Adela e Pedro, rovina lo spettacolo e abbandona il palco. Diana, dopo vari segnali, decide di fare il test di gravidanza e scopre di essere incinta.\nPadre in prestito.\nTrama.\nIngrid scopre casualmente che Diana \u00e8 incinta, ed \u00e8 contenta poich\u00e9 a breve la professoressa che le sta pi\u00f9 antipatica dovr\u00e0 prendersi una pausa dal lavoro. Pavel invita Lola a partecipare a una gara di ballo in cui c'\u00e8 in palio un premio di mille euro che farebbero molto comodo a entrambi, siccome stanno attraversando un periodo di crisi economica. Adela chiede scusa a Cristobal per averlo tradito, ma lui \u00e8 ancora arrabbiato e non ha intenzione di perdonarla. Ingrid ritorna con Juan e gli dice che Diana \u00e8 in dolce attesa, ma lui non la prende bene perch\u00e9 sperava che non lo venisse a sapere. Solo dopo si rende conto di aver sbagliato ad accettare di aiutare Diana a rimanere incinta. Pedro vuole far capire ad Adela che \u00e8 innamorato e che ha intenzioni serie, ma lei \u00e8 ancora confusa. Ritorna l'ex fidanzato di Silvia, Alvaro, che vuole ricominciare una relazione con lei, ma Rober \u00e8 geloso. Lola e Pavel partecipano alla gara e vincono, per\u00f2 scoprono che per ottenere il premio dovranno affrontare un'altra gara di ballo a Barcellona. Jero, vedendo Lola che trascorre molto tempo con Pavel, comincia a essere geloso e le fa capire che se lei parte tra loro due \u00e8 finita.\nMomenti difficili.\nTrama.\nJuan confessa a Ingrid che il figlio che aspetta Diana \u00e8 suo, ma lei rimane talmente scioccata dalla notizia che ha difficolt\u00e0 ad affrontare le lezioni. Pedro prepara una cena a lume di candela per Adela e insiste per avere un'altra opportunit\u00e0, ma lei nel tentativo di liberarsi si ferisce una guancia. Lola va a trovare Pavel, ma scopre che la polizia lo ha sfrattato da casa cos\u00ec lui decide di rifugiarsi nella scuola. Il giorno dopo Jero litiga con Lola perch\u00e9 scopre che Pavel ha dormito in camera sua. Marta, ancora arrabbiata con la sorella, smette di frequentare le lezioni e Adela le dice che se non torner\u00e0 a frequentarle al pi\u00f9 presto sar\u00e0 espulsa dalla scuola. Intanto Lola scopre che il padre ha molti pi\u00f9 debiti di quanto immaginasse.\nMarta contro Adela.\nTrama.\nDurante la lezione di nuoto di attivit\u00e0 speciali, JoJo scopre che Ingrid non sa nuotare e le consiglia di frequentare un corso di nuoto per imparare. Lola viene a sapere che suo padre \u00e8 talmente sommerso dai debiti che gli hanno pignorato la casa e a breve verranno sfrattati. Pedro, per aiutare il padre di Lola, rompe le tubature della scuola per poi chiamare lui a ripararle. Ma Lola capisce che \u00e8 stato lui e ci rimane male. Marta, ancora arrabbiata con Adela, decide di saltare le sue lezioni ma Alicia se ne accorge e vuole farla espellere. Ingrid decide di riappacificarsi con Juan e lui le promette di darle lezioni di nuoto.\nIl furto di Lola.\nTrama.\nMentre Ingrid aspetta Juan in piscina, cade accidentalmente in vasca rischiando di annegare. Quando lui le dice che era in compagnia di Diana, lei comincia a diventare fredda nei suoi confronti. Il capo di lavoro di Lola chiede a lei e Pavel di andare a versare in banca l'incasso della giornata, ma lei decide di scappare via coi soldi per poter pagare i suoi debiti. Arrivata a scuola, Lola cerca un posto dove poter nascondere il denaro e, pentita, confessa a Silvia di aver compiuto un furto, cos\u00ec lei le consiglia di restituirli per non cacciarsi nei guai. Cristobal \u00e8 ancora depresso per esser stato lasciato da Adela. Marta ritorna alle lezioni di danza per non essere espulsa e alla fine torna a far pace con la sorella. Ingrid dice a JoJo che non vuole imparare a nuotare perch\u00e9 ha avuto un trauma infantile, ma la professoressa le d\u00e0 tempo un mese per riuscirci. Lola torna in tempo per consegnare i soldi ed evitare il licenziamento. Carmen comincia ad avere una corrispondenza con un uomo conosciuto su un forum di teatro. Pavel ospita la famiglia di Lola nella sua gi\u00e0 affollata dimora, ma il padre non si trova tanto bene e litiga coi coinquilini. Intanto continuano i dissapori tra Pedro e Cristobal che durante una lezione finiscono per prendersi a pugni.\nRissa d'amore.\nTrama.\nSilvia decide di cedere ai corteggiamenti di Alvaro e si fidanza con lui. Carmen confessa ad Adela di aver conosciuto una persona di cui non conosce l'identit\u00e0 su un forum di teatro che la invita ad incontrarlo, ma lei non \u00e8 sicura di farsi avanti. Alvaro confessa a Silvia che andr\u00e0 a vivere a Parigi e vuole portarla con s\u00e9, lei inizialmente non vuole ma dopo averci ripensato accetta. Tra Jero e Lola ci sono sempre pi\u00f9 incomprensioni e problemi. Il padre di Lola si fa assumere come inserviente nello stesso ristorante in cui lavora la figlia. Adela sorprende Cristobal e Pedro che si prendono a pugni in teatro. Carmen decide di andare all'appuntamento al buio con l'uomo conosciuto in chat e scopre che \u00e8 Gaspar, ma quando i due si incontrano fanno finta di niente e vanno via. Rober viene a sapere che Silvia si trasferir\u00e0 a Parigi con Alvaro, cos\u00ec la ferma, dice di amarla ancora e che vuole un'altra possibilit\u00e0 ma lei non vuole saperne pi\u00f9 niente di lui. Il padre di Lola, stanco di vivere in una casa condivisa, fa le valigie e se ne va all'insaputa della figlia.\nAppuntamento al buio.\nTrama.\nCarmen e Gaspar continuano a far finta di niente sull'accaduto. Silvia decide di partire assieme ad Alvaro, ma prima di imbarcarsi prende la sua auto per tornare a casa per prendere le sue cose. Durante il tragitto per\u00f2 buca una ruota e viene aiutata dalla polizia, ma nel momento in cui prendono la ruota di scorta trovano della droga e Silvia viene arrestata. Il padre di Lola comunica alla figlia che va a vivere lontano dalla citt\u00e0 per guadagnare un po' di soldi con cui mantenere la famiglia. Alicia e Carmen corrono in aiuto di Silvia per dimostrarla innocente, ma le cose si complicano in quanto si scopre che la macchina \u00e8 stata rubata e Alvaro sparisce. Intanto la madre di Juan viene a fargli visita per qualche giorno, ma non sa che non sta pi\u00f9 con Diana. Intanto a scuola circola la voce sull'arresto di Silvia che manda in bestia Rober.\nL'apparenza inganna.\nTrama.\nLa madre di Juan va a trovare Diana e, convinta che lei sia ancora fidanzata col figlio, vuole intromettersi nelle loro faccende. Ingrid si arrabbia con Juan perch\u00e9 non le ha ancora presentato la madre. Nel frattempo, durante la scelta dei costumi per il musical, Lola e Marta litigano per contendersi un vestito che alla fine prende Lola. Durante i provini del musical, Marta per ripicca spinge Lola dalle scale e le provoca un infortunio, motivo per il quale non potr\u00e0 ballare per lo spettacolo. La madre di Juan dice al figlio di stare poco bene e lui, preoccupato per lei, cerca di starle accanto. Intanto Silvia torna in libert\u00e0 ma si trova in una situazione complicata con la giustizia e rischia nove anni di galera. Alla fine Juan cerca di raccontare tutta la verit\u00e0 a sua madre, ma lei viene colta da un malore e una volta in ospedale Juan viene a sapere che la madre ha un tumore. Quando Lola scopre che Marta ha avuto la parte della protagonista al musical, l'accusa e l'affronta davanti ai professori. Carmen le dice per\u00f2 che se non ha prove o testimoni non la pu\u00f2 accusare. Pedro confessa a Lola di aver visto Marta che la spingeva e viene convinto da Lola a testimoniare. Alvaro torna da Silvia e le confessa che spacciava droga per guadagnare soldi, cos\u00ec le propone di scappare via con lui negli Stati Uniti, ma lei non vuole. Continua l'inchiesta per l'incidente di Lola, che chiede una riunione a Carmen insieme a Pedro, il quale per\u00f2 nel momento in cui si ritrova davanti anche Adela si tira indietro. Viste le difficolt\u00e0, Silvia decide di lasciare la scuola e scappare con Alvaro. Alla fine Marta confessa alla sorella di aver spinto Lola dalle scale e Adela entra in agitazione perch\u00e9 questo le pu\u00f2 causare l'espulsione.\nLa visita medica.\nTrama.\nJuan accompagna sua madre a prendere l'autobus per tornare al suo paese. Nel momento in cui sale, lui decide di dirgli come stanno le cose con Diana, ma parlandole attraverso un vetro insonorizzato la madre non sente niente. Alvaro, prima di scappare con Silvia, viene finalmente arrestato. Cristobal porta i suoi allievi a fare lezione in un nightclub dove si esibiscono un gruppo di ballerini che imitano i Village People, ma lo spettacolo non piace molto ai ragazzi, in particolare a Ingrid, cos\u00ec Cristobal le dice di andare a intervistarli. Una volta in camerino, Ingrid scopre che uno dei ballerini \u00e8 suo padre. Il giorno dopo a scuola insegnanti e allievi vengono sottoposti a delle visite mediche, ma Marta scappa via prima del controllo ed insospettisce Antonio ed Adela. Durante la lezione di scherma Rober si prende gioco di Jero, cos\u00ec lui lo sfida per metterlo a tacere. Nel duello Rober viene ferito, ma decide di vendicarsi. Cristobal si lamenta coi suoi allievi del fatto che abbiano mancato di rispetto ai ballerini che imitavano i Village People cos\u00ec li invita alla sua lezione e divide i ragazzi in pi\u00f9 gruppi per preparare una scena con ciascun ballerino. Quando Ingrid scopre di esser capitata nel gruppo con suo padre, Eugenio, si arrabbia perch\u00e9 non vuole pi\u00f9 vederlo siccome non le \u00e8 mai stato accanto sin dalla nascita. Pavel va da Lola per darle la sua parte di mancia per il ristorante in cui lavora e ne approfitta per baciarla, ma vengono sorpresi da Rober. Adela viene a sapere che Marta non ha fatto la visita medica e mentre l'aspetta in camera sua, fruga tra le sue cose e scopre dal suo diario segreto che prende dei medicinali sospetti.\nAl galoppo.\nTrama.\nDurante la prima lezione di equitazione con JoJo, Rober e Jero perdono il controllo dei cavalli e si perdono nel bosco. Adela affronta Marta e vuole sapere che farmaci assume, ma lei arrabbiata le risponde di non intromettersi. Intanto Ingrid, Lola e Silvia provano una scenetta con Eugenio. Ingrid si ritrae sempre di pi\u00f9, ma arrivata in mensa confessa ad alta voce e con parole sprezzanti che Eugenio \u00e8 in realt\u00e0 suo padre. Juan riceve il responso del test medico e scopre di avere dei problemi. Nel frattempo Rober, Jero e JoJo sono ancora dispersi nel bosco e si danno da fare per passare la notte al riparo. Rober, ancora arrabbiato con Jero per la ferita provocatagli alla lezione di scherma, si lascia scappare che Lola lo ha tradito con Pavel, ma lui stenta a crederci e lo prende a botte. Di conseguenza decidono di allontanarsi l'un dall'altro, lasciando sola JoJo. Pedro sorprende Marta a vomitare in bagno e capisce che soffre di bulimia, cos\u00ec decide di riferirlo ad Adela. La squadra di soccorso riesce a trovare JoJo e una volta arrivata a scuola scopre che Rober e Jero sono arrivati prima di lei, cos\u00ec decide di punirli per averla lasciata sola nel bosco. Intanto Jero \u00e8 arrabbiato con Lola per il suo tradimento.\nPaura della verit\u00e0.\nTrama.\nLola confessa a Jero che tra lei e Pavel c'\u00e8 stato solo un bacio e che inoltre non ha significato niente, ma lui continua a nutrire poca fiducia nei suoi confronti. Eugenio, prima di lasciare la scuola ed il paese, si chiarisce finalmente con Ingrid. Adela scopre che Marta \u00e8 bulimica e cerca di aiutarla. Carmen e Diana invitano a scuola Aida Gomez, un'importante ballerina che tiene delle audizioni per un corso di danza alla Scala di Milano. Alla fine dei provini Aida sceglie Pedro, ma quando Carmen gli consegna i moduli da compilare scopre che ci sono da pagare le spese di viaggio, cos\u00ec per non perdere l'occasione si mette subito alla ricerca di un lavoro. Lola e Pavel vengono a sapere che il ristorante dove lavoravano ha chiuso i battenti e disperati cercano un altro lavoro. A scuola, Juan scambia Pavel per un famoso musicista, Habram Fuertes, chiamato dalla scuola per tenere delle lezioni di musica, ma il ragazzo, sul punto di dire al professore che ha equivocato, appena riceve i soldi da Juan ne approfitta e finge di essere un musicista. Gaspar comunica ai professori che per il momento la scuola ha pochi fondi e che dovranno arrangiarsi col materiale che hanno. Allora JoJo decide di sospendere le sue lezioni perch\u00e9 ritiene che si spenda troppo poco per i materiali che le servono e che tra l'altro sono difettosi, ma Gaspar le comunica che non \u00e8 possibile spendere di pi\u00f9 perch\u00e9 la sua materia \u00e8 ritenuta meno importante. Marta viene beccata a rubare in un supermercato. Il padrone del negozio l'accompagna a scuola e parla ad Adela. Gaspar, rimasto solo a casa, scopre una telecamera nascosta che lo sorveglia; si tratta di uno scherzo di Diana e JoJo.\nAffamata d'amore.\nTrama.\nDurante un provino, Pedro conosce Susanna. La donna lo invita a uscire e finiscono a letto. Al risveglio per\u00f2 Pedro trova una busta con dei soldi e pensa di essere stato usato e frainteso. Mentre Jero cerca di smascherare Pavel, il vero Habram arriva a scuola e viene mandato via con un astuto piano di Lola. Dopo aver scoperto di avere una telecamera in casa, Gaspar diventa paranoico e se la prende con Juan e Cristobal. Poi capisce che la colpevole \u00e8 JoJo e le fa uno scherzo. Marta si rende conto di essere malata e cerca aiuto nella sorella.\nLa rivalsa.\nTrama.\nAbram Fuertes parla con Juan e Pavel che viene smascherato. A Pedro mancano dei soldi per pagarsi il viaggio studio, cos\u00ec sotto consiglio di Susanna accetta di fare l'accompagnatore di una sua amica, ma alla fine ci ripensa e decide di regalare il viaggio studio a Rober. Intanto Marta sta sempre pi\u00f9 male ed ha un collasso. Cristobal offre un lavoro a Pedro come attore protagonista in una miniserie, ma al provino si presenta Rober spacciandosi per lui. Alla lezione di JoJo, Sonia bacia Silvia e quest'ultima reagisce male. Pavel viene assunto nella scuola come cameriere grazie a Lola e quando Jero viene a saperlo si arrabbia perch\u00e9 non vuole che lei stia in contatto con lui. Durante la lezione di Adela, Marta non riesce a ballare e abbandona l'aula. Silvia litiga con Sonia per l'accaduto e la infastidisce che i suoi compagni di corso pensino che sia lesbica. Agli scrutini si scopre che Marta ha parecchie insufficienze in quasi tutte le materie e rischia la bocciatura.\nComportamento scorretto.\nTrama.\nA scuola \u00e8 tempo di esami e di responsi. Silvia dice a JoJo che non vuole fare gruppo con Sonia e abbandona la classe. La professoressa vuole convincerla a rientrare, ma Silvia si rifiuta e si becca un'insufficienza. Pedro scopre che Rober ha preso il suo posto da attore protagonista in una miniserie e si arrabbia, ma alla fine fa anche lui il provino e ottiene un posto come personaggio secondario. Intanto Alicia \u00e8 sempre pi\u00f9 strana quando vede Pavel; infatti si viene a sapere che i due gi\u00e0 si conoscevano e che hanno avuto un relazione. Carmen informa Adela che Marta rischia seriamente la bocciatura e le consiglia di farle ripetere l'esame poich\u00e9 pensa che lei sia stata troppo generosa coi voti, ma Adela rifiuta e Alicia si offre per esaminarla nuovamente. Silvia, intanto, si sente molto confusa perch\u00e9 il bacio di Sonia non l'ha infastidita pi\u00f9 di tanto. Sonia per scusarsi invita Silvia in un locale per gay e le dice di essere innamorata di lei, ma Silvia chiede di essere lasciata in pace. Juan confessa a JoJo che tutta la scuola, compreso lui, pensa che lei sia lesbica ma lei smentisce e per provarglielo gli d\u00e0 un bacio passionale.\nUn fatale incidente.\nTrama.\nAdela \u00e8 molto nervosa perch\u00e9 Alicia vuole esaminare Marta che rischia l'espulsione, cos\u00ec le chiede di essere pi\u00f9 comprensiva nei confronti della sorella siccome la ragazza \u00e8 temporaneamente instabile sia fisicamente che psicologicamente. Ma Alicia non sembra intenta a fare eccezioni. Tuttavia Carmen crede che la scuola non sia il luogo adatto per una bulimica poich\u00e9 gli esami e le lezioni tengono gli allievi sotto pressione e comunica ad Adela che forse Marta dovrebbe prendersi una pausa. Ma Adela non \u00e8 d'accordo ed \u00e8 convinta che Marta possa recuperare le sue energie e superare i suoi problemi con la danza. Durante la lezione di Diana un ragazzo si infortuna un ginocchio e non potr\u00e0 pi\u00f9 ballare. Diana si sente colpevole, ma il problema \u00e8 che la scuola non \u00e8 assicurata e quando il padre del ragazzo denuncia la scuola, la stessa dovr\u00e0 pagare una multa. Antonio chiede a Pavel di comprare un biglietto della lotteria in comune con lui e Lola, ma alla sera dell'estrazione durante la quale scoprono di essere i vincitori, si rendono conto che lui, possessore del biglietto, \u00e8 sparito. Intanto Rober comincia a montarsi la testa per il successo ottenuto nella miniserie televisiva, ma durante una lezione di recitazione, Cristobal gli fa capire che non \u00e8 ancora maturato nel suo lavoro. Rober si arrabbia e abbandona l'aula andando via con una ragazza conosciuta sul set e con cui passer\u00e0 la notte. Nel frattempo JoJo nota che il suo ex marito \u00e8 sulle sue tracce e chiede il favore a Juan di dirgli che non lavora pi\u00f9 nella scuola, ma lui sembra non arrendersi.\nUn attore di successo.\nTrama.\nRober viene a sapere che la ragazza conosciuta sul set con cui ha passato la notte \u00e8 minorenne e riceve una denuncia dai genitori della ragazza. Alicia comunica ai professori che l'unico modo per ottenere il finanziamento per pagare le spese ospedaliere del ragazzo infortunato \u00e8 farseli dare dal consiglio a patto che l'errore non si ripeta pi\u00f9 e che quindi venga cacciato dalla scuola il responsabile che non ha tenuto in conto l'assicurazione. Si fa avanti Gaspar, ma Carmen non \u00e8 d'accordo. Il consiglio per\u00f2 decide che ad andarsene sar\u00e0 proprio la direttrice e di conseguenza Carmen intuisce che Alicia ha approfittato della situazione per prendere il posto che tanto ambiva. Lola prova a contattare Pavel senza successo e comincia a pensare che sia fuggito con la vincita, quando finalmente lo incontra per\u00f2 scopre che il ragazzo \u00e8 ignaro di aver vinto alla lotteria. E quando gli chiede del biglietto, Pavel si rende conto di averlo perso e con esso la speranza di saldare i loro debiti. I professori sono molto arrabbiati per il licenziamento di Carmen, cos\u00ec Alicia decide di tenerli in pugno proclamando Adela vicedirettrice.\nRivoluzione scolastica.\nTrama.\nLola confessa al padre che non pu\u00f2 riscuotere il premio perch\u00e9 Pavel ha perso il biglietto della vincita. Rober scopre di esser stato espulso dalla miniserie perch\u00e9 denunciato per stupro e Cristobal gli consiglia di trovarsi al pi\u00f9 presto un avvocato per non finire nei guai. Durante una riunione i professori esprimono il loro disappunto per i nuovi cambiamenti e quasi tutti minacciano di lasciare la scuola alla fine dei corsi. Lola va a trovare Pavel durante il suo turno di lavoro in cucina e, amareggiato per la perdita del biglietto vincente della lotteria, si lascia andare e bacia Lola. Lei per\u00f2 lo respinge e trova il biglietto dietro la porta della dispensa. Intanto a scuola si diffonde la falsa notizia su Rober e viene allontanato dai suoi compagni di classe. Intanto Carmen \u00e8 dispiaciuta per esser stata licenziata e anche se non vuole darlo a vedere, si sfoga con Gaspar. Durante una conferenza stampa sul set della serie TV, Rober supera la sicurezza e affronta la ragazza con cui \u00e8 stato, anche se lei per\u00f2 fa credere che il ragazzo l'abbia realmente stuprata. Diana viene contattata da un produttore per un colloquio di lavoro a Siviglia e per ottenere il lavoro chiede a Lola di preparare una coreografia. Juan per\u00f2 vuole mandare in aria i piani di Diana perch\u00e9 non vuole che lei si trasferisca e assegna dei compiti a Lola in modo che non possa organizzare la coreografia. Alla fine sar\u00e0 Ingrid ad aiutare la professoressa di danza moderna, ma litigher\u00e0 con Juan. Di conseguenza la ragazza capisce che Juan prova ancora qualcosa per Diana perch\u00e9 non vuole separarsi da lei.\nPresunto colpevole.\nTrama.\nPavel annuncia le sue dimissioni e Lola ci resta male. Rober viene a sapere che la falsa notizia che lo accusa di essere uno stupratore finisce sui giornali e Cristobal gli comunica che per un'accusa del genere rischia l'espulsione dalla scuola. Adela si dimette dall'incarico di vicedirettrice. Pavel saluta Lola prima di partire ed entrambi si lasciano andare trascorrendo una notte insieme, ma lei si pente di aver tradito Jero.\nLa verit\u00e0 trionfa.\nTrama.\nRober vuole lasciare la scuola, ma Pedro decide di aiutare l'amico tendendo una trappola alla ragazza che l'ha denunciato e riesce a farle dire tutta la verit\u00e0 mentre viene ripresa da una telecamera nascosta. Diana si sente male, ha le contrazioni, e Juan l'accompagna all'ospedale. Per prendersi cura di lei, la invita a stare a casa sua a insaputa degli altri. Intanto cominciano gli esami di fine corso e Alicia sostituir\u00e0 Diana sia nelle lezioni che agli esami. Pavel decide di non partire pi\u00f9 e si iscrive all'audizione per il nuovo anno, facendo sentire a disagio Lola. Inoltre Jero viene a sapere che dovr\u00e0 condividere il suo armadietto proprio con Pavel. Alicia scopre che le iscrizioni per il nuovo anno sono diminuite rispetto all'anno scorso, come anche i fondi della scuola, cos\u00ec propone di assumere allievi con pi\u00f9 flessibilit\u00e0 anche se i professori non sono d'accordo. Silvia riceve una lettera da Alvaro, che \u00e8 in carcere, nella quale le dice che vuole rivederla, ma su consiglio di Lola e Ingrid decide di ignorarlo. Adela viene a sapere che Marta \u00e8 stata bocciata all'esame di recitazione e se la prende con Cristobal.\nUna difficile confessione.\nTrama.\nJuan confessa a Ingrid che ha ospitato Diana a casa sua e lei, arrabbiata e delusa dalla loro relazione, si lascia andare con Rober ma gli fa promettere di non farne parola con nessuno. Silvia va a trovare Alvaro in carcere e lei, ancora innamorata di lui, si rende disponibile per ogni cosa. Lola confessa a Jero il suo tradimento e i due decidono di lasciarsi. Carmen viene a sapere che il consiglio ha deciso di chiudere la scuola e affronta Alicia, dandole la colpa. Adela viene a sapere che Marta non ha sostenuto l'esame di recitazione e per questo rischia l'espulsione, cos\u00ec chiede a Cristobal di promuoverla ma lui non se la sente di compiere un'illegalit\u00e0. Jero scopre che nell'armadietto di Pavel c'\u00e8 una sua foto che lo ritrae con Alicia. Luisa, incuriosita, gli sottrae la foto e decide di inviarla alla nuova direttrice. Quest'ultima, una volta ricevuta la foto, convoca Pavel in presidenza e minaccia di cacciarlo dalla scuola se lui dovesse divulgare cose che riguardano il loro passato. Pedro \u00e8 disperato perch\u00e9 non riesce a trovare lavoro e, per ovviare ai loro problemi, Rober ruba un camion dall'azienda di suo padre per girare in citt\u00e0 con la band, Upa Dance, e farsi conoscere. Purtroppo per\u00f2 la ragazza alla guida perde il controllo e rischia di investire gli spettatori.\nLa scuola \u00e8 in crisi.\nTrama.\nIl padre di Rober viene a sapere dell'incidente scampato e dopo aver fatto una ramanzina al figlio riesce a toglierlo dai guai. Pavel affronta Jero, convinto che sia stato lui a inviare la sua foto alla direttrice, ma sul nascere di una rissa accidentalmente viene colpita Lola. Carmen viene a conoscenza che vogliono vendere la scuola, ma lei non vuole arrendersi, cos\u00ec decide di vedere i suoi oggetti di valore e addirittura ipotecare la sua casa, ma i soldi non bastano. Tutto sembra perduto finch\u00e9 Alicia decide di aiutarla e salvare la scuola. Adela vede Marta che affronta Cristobal perch\u00e9 il professore non vuole darle una seconda opportunit\u00e0 per ripetere l'esame, cos\u00ec i due finiscono per litigare. Adela cerca di intromettersi senza successo salvo poi scoprire che in realt\u00e0 era una messa in scena. Dopo una festa al teatro, i risultati sono ormai pronti e tutti i ragazzi scoprono di aver superato l'anno."}
{"id": "1834403", "revid": "1714743", "url": "https://it.wikipedia.org/wiki?curid=1834403", "title": "Giovanni Adolfo I di Sassonia-Weissenfels", "text": "Biografia.\nI primi anni.\nEra il figlio primogenito del duca Augusto di Sassonia-Weissenfels e di sua moglie Anna Maria, figlia a sua volta del duca Adolfo Federico I di Mecleburgo-Schwerin.\nDopo la morte del padre nel 1680 e l'immediata perdita dell'amministrazione della diocesi di Magdeburgo, termin\u00f2 la costruzione del castello di Weissenfels quale residenza ufficiale della propria famiglia.\nLa consacrazione della cappella del castello ebbe luogo nel 1694, ma il castello era gi\u00e0 pronto dal 1\u00ba novembre del 1682. Qui viene costruito anche un grande e fornito teatro dove venivano ospitate compagnie di commedia e dal 1685 anche le prime opere scritte in lingua tedesca.\nIl castello crebbe negli anni seguenti con uno splendido parco barocco.\nNella citt\u00e0 fece costruire un sistema di acquedotti per trasportare l'acqua nelle case della popolazione e si occup\u00f2 della pavimentazione delle strade. Vennero istituiti due nuovi corpi di vigili del fuoco che prevennero efficientemente lo scoppio di incendi. Fond\u00f2 anche la locale zecca, con sede nel castello di Weissenfels.\nContinu\u00f2 la promozione della musica e delle arti iniziata dal padre come estrema manifestazione dell'assolutismo illuminato. Johann Adolf scopr\u00ec anche il talento musicale di George Frederich H\u00e4ndel, ispirando nei temi numerosi libretti d'opera.\nFu un appassionato cacciatore e venne accolto come il padre nella societ\u00e0 dei Carpofori, una delle accademie letterarie della Germania del tempo.\nControversie circa l'eredit\u00e0 della contea di Barby.\nDopo l'estinzione della casata dei conti di Barby nel 1659 il padre, il duca Augusto di Sassonia-Weissenfels, ne aveva ereditato i possedimenti in quanto legati all'area del Magdeburgo. La contea venne tuttavia rivendicata come attinente alla diocesi di Magdeburgo e, una volta soppressa questa, fu rivendicata dai duchi di Brandeburgo, che avevano rilevato tutti i terreni dell'ex-diocesi.\nPer mettere fine alla disputa, venne formalizzato un acquisto il 3 marzo 1679 da parte dei Sassonia-Weissenfels, dietro pagamento della somma di 16.000 talleri.\nLa citt\u00e0 di Barby, capitale della contea, venne tuttavia legata alla Sassonia. Alla morte di Augusto, infine, la contea venne definitivamente assegnata a suo figlio minore, malgrado che si fosse opposto al pagamento dei 16.000 talleri attuato dal padre ed intendesse riscattare come gratuito il possedimento.\nDispute con l'elettorato di Sassonia.\nIl principe-elettore Giovanni Giorgio II di Sassonia aveva accettato di buon grado la volont\u00e0 paterna di suddividere equamente i territori della famiglia tra i vari eredi maschi, suo figlio Giovanni Giorgio III si rifiut\u00f2 di riconoscere i principati delle linee collaterali dei suoi cugini: Giovanni Adolfo Irischiava di essere privato dei suoi possessi per banno del principe elettore. Il conflitto giudiziario si protrasse dal 12 maggio 1681 al 1688, quando infine i diritti delle linee collaterali vennero riconosciuti.\nGiovanni Adolfo I mor\u00ec il 24 maggio 1697, all'et\u00e0 di 48 anni e venne sepolto nella chiesa degli agostiniani del suo castello di Weissenfels\nMatrimonio e figli.\nGiovanni Adolfo I si spos\u00f2 in prime nozze il 25 ottobre 1671 ad Altenburg con Giovanna Maddalena di Sassonia-Altenburg, figlia del duca Federico Guglielmo II di Sassonia-Altenburg e di Maddalena Sibilla di Sassonia. Alla di lei morte, il 22 gennaio 1686 si rispos\u00f2 il 3 febbraio 1692 morganaticamente con Cristina Guglielmina di B\u00fcnau (4 aprile 1666 ad Altenburg - 24 aprile 1707 a Dahme/Mark), figlia di Rodolfo di B\u00fcnau.\nCristina Guglielmina ottenne un assegno annuo di 6.000 talleri e, dopo la morte del marito, una pensione vedovile di 3.000 talleri, oltre al possesso dei castelli di Dahme e Wittum (nel 1697 venne anche elevata a rango comitale dall'imperatore Leopoldo I) su istanza del marito. Questo matrimonio non diede eredi.\nDalla prima moglie, Giovanni Adolfo ebbe i seguenti eredi:"}
{"id": "1834405", "revid": "2091899", "url": "https://it.wikipedia.org/wiki?curid=1834405", "title": "Episodi di Paso adelante (quarta stagione)", "text": "Una nuova madre.\nTrama\nInizia un nuovo anno e tutti sono pronti a compilare il modulo dell'iscrizione, meno a pagare tra cui Pedro che cerca disperatamente i soldi per pagarsi la tassa d'iscrizione. Cos\u00ec chiede ad Antonio di lavorare nella scuola come inserviente, ma lui gli comunica che la stessa non ha fondi. Jero \u00e8 ancora arrabbiato per il tradimento di Lola e non vuole parlarle. Juan vuole ritornare con Ingrid, dicendo di amarla, ma lei soffre ancora. Carmen viene a sapere che Gaspar ha lasciato la scuola per un'offerta di lavoro migliore a Parigi. Dal ritorno dalle vacanze trascorse in tourn\u00e9e con gli UPA Dance, Lola scopre che suo padre si \u00e8 fidanzato con una donna, Puri, che gi\u00e0 vive in casa con la sua famiglia. Non essendo molto entusiasta di una nuova presenza femminile in casa, Lola comincia a trattarla con freddezza. Carmen e Alicia organizzano una festa in un locale esclusivo di Madrid al fine di attirare qualche sponsor che possa aiutare economicamente la scuola. Cristobal, incrocia sulla strada Horatio Dalmaso (figlio adottivo di Carmen che giunge a Madrid per chiedere aiuto alla madre siccome lui \u00e8 rimasto al verde) che cerca di truffare il professore nel tentativo di un cambio di soldi. Purtroppo Cristobal si rende conto dell'inganno troppo tardi. Nel frattempo Horatio entra nella scuola e va alla ricerca della madre, ma scopre che la persona che ha truffato lavora proprio l\u00ec, cos\u00ec cerca di nascondersi con scarso successo. Juan viene a sapere che Ingrid \u00e8 stata a letto con molti ragazzi durante la tourn\u00e9e e ha dei ripensamenti sul suo conto. Carmen nomina Cristobal vice-direttore e gli comunica che dovr\u00e0 occuparsi di tutte le faccende burocratiche e che inoltre dovr\u00e0 trovare un nuovo professore che sostituisca Gaspar. Una volta incontrati, Carmen e Horatio si fermano a parlare dei loro vecchi tempi e lui le racconta del successo che ha avuto, in giro per il mondo, con la sua compagnia teatrale. Credendolo dunque un professionista, Carmen gli propone di lavorare come professore di storia del teatro nella sua scuola e lui accetta al volo, ma prima dovr\u00e0 affrontare un colloquio con Cristobal. Pavel ha difficolt\u00e0 nella danza classica e chiede aiuto a Lola, ma lei rifiuta e si propone Silvia. Puri propone a Lola di conoscersi meglio per andare d'accordo, ma Lola inventa scuse per ignorarla. Horatio si presenta al colloquio, Cristobal lo riconosce e lui per evitare inconvenienti gli restituisce i soldi. Purtroppo per\u00f2 dopo aver visionato il suo curriculum gli dice che non \u00e8 adatto per insegnare storia del teatro, ma siccome Carmen ritiene Horatio una persona qualificata, nomina Cristobal nuovo insegnante di storia del teatro e cede a Horacio il corso di recitazione.\nUn sostituto per Gaspar.\nTrama\nPedro viene assunto come buttafuori al locale dove si terr\u00e0 la festa organizzata dalle direttrici della scuola e lascia passare Rober e Marta che vogliono farsi notare da qualche produttore, ma risultando troppo importuni finiscono per combinare guai e vengono puniti da Alicia. Lola, fuori da casa sua, assiste ad una discussione tra Puri e un signore sospetto che le parla di un conto da saldare. Incuriosita, quando la donna si allontana, Lola chiede all'uomo se conosce Puri. Lui conferma e le fa capire che era una prostituta. Cristobal e Adela sospettano di Horacio e della facilit\u00e0 con cui \u00e8 stato assunto, cos\u00ec cominciano a fare delle ricerche su di lui e per il momento non scoprono nulla di sinistro. Intanto Diana rimane chiusa fuori dal terrazzo e si rende conto che le si sono rotte le acque. Fortunatamente Cristobal interviene in suo soccorso e la donna riesce a partorire in ospedale. Juan, in stato di ebbrezza, irrompe nella stanza di Ingrid, svegliando le ragazze che dormono, per parlarle di quello che ha fatto in tourn\u00e9e, ma viene interrotto da Antonio che gli comunica che Diana ha partorito. Adela si reca nell'albergo dove alloggia Horatio per consegnargli il contratto di lavoro, ma scopre che \u00e8 scappato senza pagare il conto. Cos\u00ec Adela riferisce tutto a Carmen, ma la direttrice dice che sar\u00e0 lei a prendersi la responsabilit\u00e0 delle azioni di Horatio, confessandole che \u00e8 suo figlio adottivo. Quando Carmen incontra Horacio gli dice che non deve nascondere i suoi problemi economici e, preoccupata per lui, gli d\u00e0 un anticipo del suo stipendio. Alicia per ovviare ai problemi economici della scuola \u00e8 costretta ad abolire una delle materie pi\u00f9 dispendiose: attivit\u00e0 speciali.\nNei panni di una donna.\nTrama\nIl nuovo insegnante di recitazione, Horacio, cerca di legare con i suoi nuovi colleghi, in particolare Adela per la quale nutre simpatia, ma lei non \u00e8 minimamente interessata a lui. Durante una lezione di recitazione, Horatio chiede a Rober di recitare nel ruolo di una donna, ma lui non riesce a interpretarlo al meglio perch\u00e9 lo fa sentire a disagio. Il professore insiste e pretende da Rober un lavoro impeccabile, altrimenti sar\u00e0 costretto a bocciarlo. Lola viene a sapere che Puri e suo padre si sposano e va su tutte le furie, ancor di pi\u00f9 quando nota che Jero continua a ignorarla e poi lo sorprende a letto con Erika. Per esercitarsi nel ruolo femminile, Rober si traveste da donna ma ancora non riesce bene nella parte e fa arrabbiare Horatio che vuole espellerlo dal corso. Rober chiede una seconda possibilit\u00e0 e il professore accetta a patto che rimanga travestito da donna per 48 ore. Cristobal non vuole che Alicia licenzi JoJo, cos\u00ec Juan gli propone di fare un sondaggio e ne risulta che la materia di JoJo \u00e8 molto amata, ma a rimetterci sar\u00e0 proprio Juan, siccome la sua materia viene considerata la pi\u00f9 inutile e quindi Alicia decide di licenziarlo. Carmen scopre che Horacio non ha una dimora e lo sorprende a dormire a scuola, cos\u00ec lo convince a stare a casa da lei.\nUn'idea geniale.\nTrama\nCarmen comunica a Juan il suo licenziamento. Lui ci rimane male e fa notare che con le spese di suo figlio gli sar\u00e0 impossibile tirare avanti. Jero e Lola si chiariscono e si rimettono insieme, ma lui \u00e8 ancora attratto da Erika. Horatio ci prova con Adela ma con scarso successo. Diana torna a casa col bambino che ha deciso di chiamare come il padre. Cristobal e JoJo vanno a trovare Diana per darle una mano e quest'ultima scopre che Juan ha perso il lavoro. Alla fine per\u00f2 Carmen decide di mandare via JoJo e riassumere Juan che propone delle idee per far guadagnare soldi alla scuola. Il padre di Rober invita il figlio a una cena importante e, non essendo trascorse le 48 ore dal patto col professore di recitazione, sar\u00e0 costretto ad andarci vestito da donna. Lola e Ingrid dopo un pomeriggio di shopping vanno al cinema e notano che davanti a loro Jero e Erika che si baciano con passione. Carmen chiede a Horatio e Adela di occuparsi della preparazione dello spettacolo.\nUn matrimonio contrastato.\nTrama\nLola \u00e8 molto distratta durante le lezioni perch\u00e9 pensa ancora al tradimento di Jero. Pedro cerca di consolarla con scarso successo. La scuola organizza un'audizione a sorpresa per un programma in televisione e tutti preparano una coreografia tranne Lola. Al momento degli scrutini finali Adela sceglie Lola, Silvia e Marta, ma Horatio \u00e8 contrario perch\u00e9 preferisce Rober e Ingrid e comincia a litigare con la sua collega. Lola va dal padre per rivelargli che in realt\u00e0 Puri \u00e8 una prostituta, ma decide di non farlo poich\u00e9 vede che il padre \u00e8 felice di stare con la sua nuova donna. Ma Lola non si arrende e prima dell'esibizione scappa via per impedire il matrimonio e a sostituirla nello show ci sar\u00e0 Ingrid.\nIngrid in crisi.\nTrama\nLola torna a casa e dice a Puri che \u00e8 a conoscenza del suo passato e che ha intenzione di dirlo al padre. La donna, che sperava non si venisse a sapere, promette a Lola che confesser\u00e0 la verit\u00e0 al padre prima del matrimonio. Ingrid scappa dallo show televisivo perch\u00e9 stufa di essere considerata come una seconda scelta e va a piangere da Juan. A sostituirla sar\u00e0 Adela e anche se lo spettacolo ha avuto successo, Carmen \u00e8 molto delusa e cerca di convincere Ingrid a dare del suo meglio cos\u00ec le affida il compito di preparare uno spettacolo con tanto di testi e musica. Al termine dello spettacolo Alicia e Horatio finiscono a letto insieme. Il giorno dopo Lola riceve una telefonata dal padre che le comunica che a poche ore da l\u00ec si sposer\u00e0. Lola pensa subito che Puri non abbia detto la verit\u00e0 al padre cos\u00ec decide di intervenire di persona per interrompere il matrimonio. Una volta giunta in comune, Lola prende da parte il padre sul punto di sposarsi e gli racconta la verit\u00e0 su Puri, ma lui le confessa che ne era gi\u00e0 a conoscenza e che vuole sposarla perch\u00e9 la ama. Lola non \u00e8 comunque d'accordo e d\u00e0 un ultimatum al padre: se dovesse sposarla, lei sparir\u00e0 dalla sua vita. Il padre \u00e8 addolorato dalla scelta della figlia, ma sceglie comunque di sposare Puri.\nSenza casa.\nTrama\nJuan \u00e8 stufo di occuparsi del bambino quando Diana non c'\u00e8 e i due finiscono per litigare, cos\u00ec Diana decide di tornarsene a casa sua. Mancano ormai due giorni all'apertura del teatro e JoJo ha gi\u00e0 preparato i manifesti pubblicitari, che mettono al corrente dell'evento: uno spettacolo di blues suonato dagli amici di Juan. Ma lui dice a JoJo che lo spettacolo \u00e8 annullato perch\u00e9 i suoi amici sono impegnati. Carmen comunica a Juan e JoJo che c'\u00e8 stato il boom della vendita dei biglietti per lo spettacolo e che il successo dell'evento dipender\u00e0 da loro, cos\u00ec i due fingono che vada tutto bene ma si danno da fare per trovare una soluzione. Alicia viene a sapere che Silvia d\u00e0 ripetizioni di ballo a Pavel e si rivolge a quest'ultimo chiedendogli di lasciare in pace la nipote. Rober scopre che Pedro lavora come cameriere in un locale di spogliarellisti e per colpa sua perder\u00e0 il lavoro. JoJo chiede aiuto ai suoi colleghi per trovare una soluzione allo spettacolo, cos\u00ec Horatio propone di ballare un tango con Adela, ma l'idea non va gi\u00f9 ad Alicia che propone una coreografia che la vede protagonista. Ad Adela per\u00f2 non vanno gi\u00f9 le manie di protagonismo della nuova direttrice e cos\u00ec scoppiano a litigare. Pedro ottiene lavoro come dogsitter e si imbatte in una cliente che promette di dargli un ingente somma di denaro se lui dovesse accettare di tenere il suo cane per due giorni. Ovviamente Pedro coglie l'occasione al volo siccome ha urgentemente bisogno di soldi. Quando Diana ritorna a casa sua, scopre per\u00f2 che il proprietario l'ha sfrattata siccome non ha pagato l'affitto nel periodo in cui \u00e8 andata a vivere da Juan. La casa ormai \u00e8 occupata da un nuovo inquilino e a Diana non resta che cercare un nuovo appartamento, ma siccome i prezzi sono troppo alti si accontenta di vivere in una pensione che cade a pezzi e fa promettere a JoJo di non dire ai suoi colleghi in che condizioni vive. Pavel invita Silvia a ballare in un locale cubano, ma lei rifiuta perch\u00e9 deve andare al teatro con la zia. Pedro consiglia a Lola di chiarire col padre ma lei non vuole e si limita a rimanere in contatto solo col fratellino.\nTango per tre.\nTrama\nSilvia scappa da teatro per raggiungere Pavel in un locale cubano, con cui trascorre una bella serata fino a quando il ragazzo non litiga con alcune persone e vengono cacciati. Pedro cerca di nascondere in camera sua la cagnolina che gli hanno affidato, ma accidentalmente Rober la fa cadere dalla finestra provocandole una frattura alla zampa. Di conseguenza Pedro non solo dovr\u00e0 pagare le spese mediche al cane, ma non verr\u00e0 pagato e perder\u00e0 il lavoro. Cristobal viene a sapere che Diana vive in un brutto posto e la convince a ritornare a casa sua, ma Juan non \u00e8 d'accordo cos\u00ec decide di andarsene. Juan si rende conto di essere molto legato a suo figlio, ragion per cui decide di rimanere, facendo arrabbiare Ingrid. Alla fine Adela e Alicia si esibiscono assieme per lo spettacolo che va a buon fine e riscuote gran successo. Pedro torna a lavorare nel locale per spogliarellisti, questa volta come ballerino, guadagnando molti soldi. Lola scopre che suo fratello non va a scuola da una settimana e la maestra l'avverte che se Jorge continuer\u00e0 a fare assenze sar\u00e0 costretta a ricorrere ai servizi sociali.\nUna sorpresa sul palco.\nTrama\nLola \u00e8 molto preoccupata per il fratello, ma non vuole tornare a casa per orgoglio. Durante le ripetizioni di danza, Pavel si rende conto di essere attratto da Silvia e i due finiscono per baciarsi. Diana scopre che suo figlio sta male e quando lo porta in ospedale i dottori le comunicano che il piccolo ha problemi respiratori e rischia la vita. Sconfortata, si reca nella chiesa dell'ospedale e per pregare e le giunge la buona notizia dei dottori: il bambino \u00e8 salvo da ogni pericolo. Lola incontra suo padre che le lascia in custodia il fratellino siccome Puri \u00e8 scappata di casa e lui vuole convincerla a tornare. Cos\u00ec nel periodo in cui lui non c'\u00e8, lei ne approfitta per stare a casa e accudire il fratellino con l'aiuto di Pedro. Adela scopre che Marta sta passando gran parte del suo tempo in strada con i vagabondi. Inizialmente pensa sia un compito datole da Horatio, ma poi capisce che lo ha fatto di sua iniziativa per partecipare a un casting.\nIl battesimo.\nTrama\nDopo la miracolosa guarigione del piccolo Juanito, Diana decide di battezzare suo figlio anche se Juan non \u00e8 d'accordo perch\u00e9 la donna non \u00e8 mai stata praticante. Finalmente torna il padre di Lola con Puri che ha portato con s\u00e9 sua figlia avuta con un ex compagno finito in carcere. Puri va a trovare Lola e le chiede di essere comprensiva, ma la ragazza continua a trattare la donna con disprezzo. Marta ci prova con Rober, ma lui la rifiuta. Adela parte per New York per partecipare a una tourn\u00e9e. Cristobal si rende conto che la scuola \u00e8 indebitata e deve trovare una soluzione per ovviare ai problemi economici. Come se non bastasse, a scuola esplode la caldaia del riscaldamento, gi\u00e0 malfunzionante da tempo, ma Carmen dice ad Antonio che non ci sono fondi per comprarne una nuova. Diana torna a lavorare prima che finiscano le sue ferie per maternit\u00e0 e chiede ad Antonio di fare da babysitter al piccolo Juanito.\nDonne in difficolt\u00e0.\nTrama\nIngrid deve ancora preparare lo spettacolo che le ha assegnato Carmen, ma viene a sapere che sua madre \u00e8 scappata dalla clinica psichiatrica e va alla sua ricerca. Pedro lavora molto per cercare di guadagnare soldi che servono al padre, ma ci\u00f2 lo distrae dallo studio. Mentre prepara la sua coreografia per il lavoro da spogliarellista, viene sorpreso da Lola e Rober che scoprono il suo segreto. Pedro spiega a Lola che il lavoro non gli piace ma lo fa solo per soldi, infatti sta mettendo da parte i suoi guadagni e per tenerli al sicuro li custodisce in una lattina vuota che viene accidentalmente presa da Rober e credendola vuota, la butta. Intanto Carmen, al fine di guadagnare soldi da destinare ai fondi della scuola, accetta di recitare in una pubblicit\u00e0 per detergenti igienici. La madre di Ingrid entra nella scuola e sorprende la figlia e le ragazze nel bel mezzo della notte. Anche se Ingrid \u00e8 molto contenta che la madre sia tornata, non pu\u00f2 tenerla a scuola e chiede a Juan di ospitarla a casa sua, ma lui le fa capire che non c'\u00e8 posto per altre persone, tanto meno una persona psicologicamente instabile e fa arrabbiare Ingrid che alla fine riporta la madre in ospedale. Il proprietario del locale di striptease chiede a Pedro di fare un numero finale nel quale deve spogliarsi completamente. Il ragazzo per\u00f2 non \u00e8 d'accordo, ma se non lo fa non verr\u00e0 pagato.\nAlla ricerca della lattina.\nTrama\nJuan umilia Marta e una sua amica durante la lezione di musica. Pedro si accorge che la lattina contenente i soldi \u00e8 sparita e la cerca per tutta la scuola. JoJo invita Diana a uscire per svagarsi un po' e si ritrovano accidentalmente nel locale di stiptease dove lavora Pedro che si esibisce nel numero in cui balla nudo. Il giorno dopo Diana consiglia a Pedro di trovarsi un altro lavoro, altrimenti verr\u00e0 cacciato dal corso, ma a lui servono i soldi per aiutare la sua famiglia e continua a lavorare in quel locale facendo promettere a Rober di non farne voce. Arriva il giorno del debutto dello spettacolo di Ingrid e siccome non ha preparato niente, improvvisa un monologo a sfondo satirico che sintetizza la storia della sua vita e della sua relazione. Lo show diverte tutti tranne Diana, che va via, e Juan al quale dice che la loro storia \u00e8 finita.\nUn nuovo amore.\nTrama\nSilvia riceve una visita inaspettata da suo padre che la invita a cenare assieme alla zia Alicia. Cos\u00ec lei invita anche Pavel. Cristobal intuisce che tra Alicia e Horacio ci sia qualcosa. Durante le prove del gruppo UPA Dance, Lola litiga con Jero e va via. JoJo scopre delle foto pedopornografiche tra le cose di Juan e lo confessa a Diana che non le crede, ma quando le due cominciano a indagare arrivando persino a perquisire il PC e trovano una cartella piena di foto compromettenti. Juan per\u00f2 dice di essere innocente e pensa che qualcuno voglia incastrarlo. Anche Carmen viene a sapere della vicenda e fino a quando non si risolver\u00e0 la questione, il professore sar\u00e0 sospeso.\nLola perde il controllo.\nTrama\nAlicia cerca di far ragionare Silvia dicendole che Pavel sta con lei solo per interesse e che prima di venire a Madrid si prostituiva con le turiste a Cuba poich\u00e9 anche lei ha avuto una relazione con lui. La scuola informa Horatio che ha vinto una borsa di studio per Parigi e Cristobal, che tanto ambiva al premio, ci rimane male. Quando poi scopre che Alicia e Horatio hanno una relazione, pensa che questo possa aver influito sulla decisione. Gli UPA Dance decidono di esibirsi per una gara di canto senza Lola che Jero sostituisce con Erika che, non essendo brava nel canto, prova a cantare in playback con la voce registrata di Lola. Ma quest'ultima si accorge in tempo dell'inganno della sua band e rovina lo show.\nAccusa infame.\nTrama\nMarta vede Juan piangere perch\u00e9 rischia di perdere il lavoro e quando lo rivela alla sua amica, Veronica, quest'ultima le confessa di aver messo sul suo pc delle foto pedopornografiche per vendicarsi di quando lui le ha umiliate davanti alla classe. La verit\u00e0 quindi viene a galla e la ragazza viene punita, anche se Juan \u00e8 molto amareggiato per esser stato considerato colpevole dai suoi colleghi, specialmente dai suoi amici. Gli UPA Dance arrivano comunque in finale alla gara di canto, ma questa volta Pedro vuole fare le cose per bene e convince Jero a chiedere scusa a Lola e di farla cantare. Purtroppo per\u00f2 prima di esibirsi, Rober sfoggia le sue manie di presunzione e i ragazzi abbandonano il palco. Di conseguenza decidono di sciogliere il gruppo UPA Dance. Silvia dopo aver scoperto la verit\u00e0 su Pavel decide di chiudere la loro relazione. Diana consiglia a Cristobal di uscire un po' e rifarsi una vita, cos\u00ec gli organizza un incontro combinato con una sua amica. Intanto Pedro continua a lavorare nel locale di striptease che lo costringe a dormire poco. Di conseguenza il ragazzo \u00e8 poco attento durante le lezioni e viene spesso rimproverato. Diana sceglie Lola e Pedro per preparare una coreografia da presentare a un casting e pretende da loro un lavoro impeccabile. Silvia e Pavel si chiariscono e tornano insieme.\nProfondo turbamento.\nTrama\nRober viene a sapere che la sua ex, Bea, si trasferir\u00e0 a Hong Kong col suo compagno e il piccolo Sergio, cos\u00ec le chiede di affidarglielo per poco prima di partire. Antonio scopre che Pedro fa lo spogliarellista e lo interrompe durante un'esibizione, ma il ragazzo reagisce male e lo manda via. Quando esce dal locale, Pedro viene pestato per difendere una ragazza e rimane ferito gravemente, ma per tenere tutti all'oscuro decide di non dire nulla. Intanto Diana organizza una cena per Cristobal e una sua amica, che per\u00f2 non pare entusiasta. Quando al gruppo si unisce Juan, la donna scopre di avere molte cose in comune con lui. Cristobal \u00e8 stressato perch\u00e9 pensa che i suoi colleghi gli stiano rendendo la vita impossibile per mandarlo via, ma Diana lo consola e cerca di dissuaderlo. Lui per\u00f2 finisce per avere una crisi di nervi.\nLa grande occasione.\nTrama\nLola e Pedro esibiscono la loro coreografia ma lui finisce per sentirsi male e lo portano in ospedale. Cristobal comincia a nutrire dei dubbi su Horatio e, in quanto direttore, gli chiede di presentargli i documenti e diplomi con le sue credenziali. Alicia decide di rimuovere Cristobal dall'incarico di direttore e lui capisce che lo fa perch\u00e9 sa che lui \u00e8 a conoscenza della sua relazione segreta con Horatio. Pedro viene dimesso dall'ospedale e una volta tornato a scuola chiede scusa ad Antonio. A scuola arrivano dei violini di valore che verranno suonati da un quartetto d'archi che si esibir\u00e0 al teatro. Lola e Pedro partecipano a un provino dove cercano comparse, ma alla fine Lola viene scelta come protagonista per un video musicale di un famoso cantante, David Clivera.\nIl furto del violino.\nTrama\nIngrid chiede a Carmen se nella scuola c'\u00e8 un lavoro per lei, in quanto vuole pagare le spese della clinica di sua madre. La risposta negativa della direttrice coincide con la scomparsa del violino. Tutti i sospetti cadono su Ingrid, che non d\u00e0 scuse esaurienti per ritenersi innocente e rischia l'espulsione dalla scuola. In realt\u00e0 a rubare il violino \u00e8 stato Horatio che \u00e8 perseguitato telefonicamente da una persona con la quale deve saldare un debito. Quando nota che in mezzo alla faccenda ci finisce una studentessa innocente, lui interviene in sua difesa e inventa una bugia dicendo alle direttrici di aver passato la notte insieme. Di conseguenza Alicia pensa che Horatio l'abbia tradita e si arrabbia con lui. Lola riceve un dispendioso regalo dal cantante del videoclip in cui recita e Pedro le lancia una frecciatina che la fa arrabbiare. Dopo aver girato le scene del videoclip, David Clivera invita Lola in una camera d'hotel di lusso e lei, sentendosi sola, coinvolge Pedro. Proprio sul pi\u00f9 bello arriva David, ma Pedro lo manda via in modo brusco facendo arrabbiare Lola.\nVibrazioni negative.\nTrama\nMarta \u00e8 triste perch\u00e9 le manca Adela, cos\u00ec Rober le sta vicino per confortarla. Alicia comunica a Carmen che se la scuola non risarcisce il violino sar\u00e0 costretta a chiudere. Intanto i ragazzi stanno preparando il musical \"Jesus Christ Superstar\" per partecipare a un concorso di arti sceniche a Berlino, ma scoprono di non avere i soldi per il viaggio e pensano ad una soluzione per trovare il denaro. A scuola viene assunta Puri come nuova segretaria. Carmen decide di partire per New York per trovare Adela.\nUna colletta per Berlino.\nTrama\nPavel lascia Silvia con parole molto sprezzanti e pensa che sia stato suo padre a intimare il ragazzo di mettere fine alla relazione. Horatio ha una discussione con Carmen e decide di andarsene da casa sua. Mentre prende le valigie, Carmen perde l'equilibrio, cade dalla sedia e sviene. Silvia torna da Pavel per chiedergli spiegazioni ma lui continua a tenere la sua posizione sostenendo che quello che c'\u00e8 stato tra loro \u00e8 stato solo un passatempo. In un secondo momento scopre dal padre che Pavel in realt\u00e0 \u00e8 sposato e ha anche un figlio. I ragazzi per ottenere soldi per il viaggio, coinvolgono la gente del quartiere per chiedere donazioni ma i soldi raccolti non bastano. Cos\u00ec per non demoralizzare i ragazzi, JoJo e Juan decidono di giocarsi i soldi al casin\u00f2 tentando la fortuna, ma perdono tutto.\nUna canzone per mamma e pap\u00e0.\nTrama\nHoratio torna a casa da Carmen, scopre che la donna \u00e8 ferita e corre in suo soccorso. Dopo aver chiarito, Horatio confessa a Carmen di aver rubato il violino per saldare un debito, ma alla fine decide di restituirlo. La donna lo perdona e gli chiede di restare con lei. Pavel dice a Silvia che \u00e8 stato costretto a lasciarla sotto le minacce di suo padre, ma lei non vuole perdonarlo. Juan e JoJo non si perdono d'animo e decidono di recuperare i soldi vendendo la macchina di Diana a sua insaputa e dicendole che in realt\u00e0 gliel'hanno rubata. Carmen riesce a entrare in contatto con Adela che le comunica che rimarr\u00e0 a New York siccome le hanno offerto un'importante proposta di lavoro. Pedro prepara una canzone con Lola da esibire in teatro il giorno in cui verranno i genitori del ragazzo. Purtroppo per\u00f2 i due confidano al figlio che hanno intenzione di separarsi e Pedro ci resta molto male.\nUn bacio e basta.\nTrama\nDiana ringrazia Cristobal per tutte le attenzioni che sta dedicando a lei e a suo figlio e tra i due scappa un bacio, ma vengono sorpresi da Juan che comincia a sentirsi da terzo incomodo. Pedro si sente in colpa per la separazione dei suoi genitori e pensa che il motivo principale siano i gravi problemi economici che affliggono la famiglia. Intanto Diana e Cristobal cominciano a sentirsi a disagio tra loro.\nProve di resistenza.\nTrama\nPedro vuole lasciare la scuola per tornare a casa coi genitori e risistemare le cose, ma la madre non \u00e8 d'accordo. JoJo organizza una prova di resistenza e per incoraggiare i ragazzi a dare il massimo gli dice che gli ultimi due parteciperanno come stuntman in un film; saranno Rober e Jero ad avere la meglio. Carmen riceve una visita da un suo vecchio amico Federico. Intanto Cristobal organizza le prove generali del \"Giardino dei ciliegi\" e come spettatori ci saranno i pazienti dell'ospedale psichiatrico, tra cui la mamma di Ingrid. Ma la ragazza durante le prove si blocca e lo spettacolo viene interrotto. JoJo comincia a preoccuparsi riguardo agli svolgimenti del film: alcune scene vengono girate senza alcun controllo di sicurezza e per questo decide di far ritirare i ragazzi, anche se loro continuano a lavorare di nascosto.\nSalto nel vuoto.\nTrama\nAlicia lascia definitivamente Horatio restituendogli i suoi regali. JoJo viene a sapere che Rober e Jero continuano a lavorare come stuntman sul set del film e si arrabbia con loro. I ragazzi per\u00f2 non si danno per vinti e decidono di girare l'ultima scena del film durante la quale rischiano la vita. Horatio e Alicia si chiariscono e tornano insieme. Ingrid viene a sapere che Cristobal ha dato la sua parte a Erika e ha una crisi isterica. Federico fa una proposta di matrimonio a Carmen, ma lei non accetta.\nUn mare di debiti.\nTrama\nSi avvicina il Natale e i professori non vedono l'ora di ricevere la tredicesima, ma Carmen comunica loro che la scuola continua ad avere problemi economici e che per evitare di licenziare qualcuno, decidono di ritardare i pagamenti degli stipendi. Juan ancora infastidito per il bacio tra Diana e Cristobal continua a litigare coi due. Ritorna la madre di Juan, venuta a far visita alla neomamma e che crede ancora che Juan e Diana stiano insieme. Intanto Rober, Marta e Veronica preparano uno spettacolo con Horatio che dovranno esibire al teatro, ma le prove non vanno bene poich\u00e9 Marta \u00e8 distratta perch\u00e9 attratta da Rober. Pedro e Lola per guadagnarsi qualcosa lavorano come camerieri e cantano nei locali.\nMorte improvvisa.\nTrama\nMarta scopre la sua migliore amica, Veronica, baciarsi con Rober e, presa da un attacco di gelosia, quando sa che la sua amica deve incontrarsi con lui, la chiude nel bagno e va a lei al posto suo. Dopo aver trascorso la notte insieme, Rober si rende conto che la ragazza con cui \u00e8 stato \u00e8 Marta e ci rimane molto male perch\u00e9 non voleva rovinare la bella amicizia che aveva con lei. JoJo, Diana, Cristobal e Juan tornano a casa e quest'ultimo trova sua madre morta. Lola scopre che Puri si vede di nascosto col suo protettore, cos\u00ec si mette a indagare assieme a Pedro, sospettando che la donna lavori ancora come prostituta, per poi farsi dire dalla stessa che fa la cameriera negli alberghi per arrotondare lo stipendio.\nProvino per un musical.\nTrama\nHoratio nota che Marta, Rober e Veronica sono in contrasto tra loro e che trovano ogni scusa per litigare anche durante le prove. Il professore per\u00f2 considera questo atteggiamento poco professionale e decide di sostituirli. Il protettore di Puri continua a perseguitare la donna perch\u00e9 gli deve saldare un vecchio debito, ma lei non ha soldi e gli chiede di essere paziente. Intanto Rober viene notato da un manager che vuole fargli incidere un disco per una casa discografica. Juan \u00e8 ancora depresso per la perdita della madre e per di pi\u00f9 \u00e8 disperato perch\u00e9 non ha abbastanza soldi per organizzarle un funerale degno. JoJo rischia di essere sfrattata dal suo appartamento perch\u00e9 non ha pagato l'affitto per tre mesi. I ragazzi partecipano ad un provino per un importante musical e alla fine vengono scelti solo Lola e Pedro. Ingrid viene incaricata da Carmen di organizzare un evento di beneficenza, ma per svariati motivi tutti gli alunni si rifiutano di partecipare. Il padre di Lola parte per un lavoro di due mesi in Arabia Saudita. Pavel torna da Silvia e le comunica la separazione dalla moglie, sperando che la ragazza possa dargli un'altra possibilit\u00e0.\nVideoclip.\nTrama\nIl manager di Rober fa girare il suo videoclip musicale nella scuola e alcune ragazze, tra cui Marta, vengono scelte come ballerine, ma Rober non \u00e8 d'accordo e la fa mandare via dal suo manager. Marta per\u00f2 si offende e litiga pesantemente con Rober. Juan decide di cremare la salma della madre e di portare le ceneri personalmente nel suo paese natale. Il proprietario di casa di JoJo decide di distruggerle l'appartamento per il mancato pagamento, cos\u00ec Diana la ospita a casa sua. Cristobal ha un urgente bisogno di soldi, cos\u00ec decide di trovare un secondo lavoro retribuito come inserviente in un ristorante per aiutare Diana con le spese per il bambino. Lola e Pedro si esibiscono nell'ultimo provino ma non vengono presi.\nUn bel tatuaggio.\nTrama\nJuan di ritorno dal paese natale della madre, scopre che JoJo \u00e8 diventata la sua nuova coinquilina e si arrabbia con Diana e Cristobal perch\u00e9 la casa \u00e8 troppo piccola per ospitare altre persone. Durante una sua lezione Horatio incarica ai suoi alunni di trovarsi un lavoro attinente ai propri studi e dovranno mantenerlo per due giorni nonostante sar\u00e0 a paga minima. Pedro, Rober e Pavel riescono a trovare un lavoro in un centro commerciale, mascherandosi da Re Magi. Improvvisamente vedo un giovane ladro intento a rubare, che scappa inseguito dalla polizia e riesce a nascondersi, ma viene sorpreso dai ragazzi che l'aiutano a scappare. Lola invece trova lavoro come insegnante di flamenco. Intanto arriva a scuola il padre di Ingrid, ma quest'ultima non ne \u00e8 molto felice, e si arrabbia con lui quando durante uno spettacolo sale sul palco per chiedere il diritto di matrimonio fra coppie omosessuali. A scuola non si parla altro che di una foto pubblicitaria di intimo presente in tutta la citt\u00e0, ma nessuno sa che appartiene proprio a JoJo.\nI re magi.\nTrama\nDiana scopre che il soggetto della foto pubblicitaria di intimo \u00e8 JoJo, che le fa promettere di non farne voce con nessuno, ma purtroppo in pochi giorni viene a saperlo tutta la scuola. Il giorno dopo il ladro ritorna dai ragazzi che si stanno esibendo nel centro commerciale e chiede loro di seguirlo per eseguire lo spettacolo dinanzi ai bambini poveri del suo quartiere. Rober non \u00e8 d'accordo, ma Pedro si lascia impietosire e convince i ragazzi a seguirlo. Arrivati nel quartiere disabitato scoprono che era una trappola e vengono accerchiati da altri ragazzi armati che li derubano. Uno degli allievi di Lola chiede alla ragazza di fargli delle lezioni extra di flamenco e la ragazza accetta, ma quando viene a saperlo Pedro si ingelosisce un po'.\nIronia della sorte.\nTrama\nCristobal e Diana sembrano interessati ad avere un rapporto sentimentale ma sono costretti a tenerlo nascosto. Pedro e Rober chiedono a JoJo e Juan il permesso di partecipare ad una campagna natalizia organizzata dal comune. Con i guadagni ottenuti potrebbero contribuire a salvare la loro scuola. Pedro trova un lavoro a Nizza e chiede a Lola di seguirlo, ma lei non pu\u00f2 pagarsi il biglietto dell'aereo perch\u00e9 Puri ha speso tutti i soldi conservati dal marito per le spese natalizie e per pagare il debito che aveva col suo protettore. Di conseguenza le due hanno una discussione e Lola va via di casa. Intanto Alicia viene a conoscenza di un terribile segreto: Horatio non \u00e8 chi in realt\u00e0 vuol far credere, visto che il vero Horatio Dalmaso \u00e8 appena arrivato dall'Argentina con il suo gruppo, i Los Prodigiosos per esibirsi a teatro.\nScherzi del destino.\nTrama\nAlicia per vendicarsi di Horatio racconta la verit\u00e0 al vero Horatio Dalmaso e, nel momento in cui il gruppo dei Los Prodigiosos viene presentato ai professori, tutti vengono a conoscenza della verit\u00e0. Si scopre che Horatio Alonso, ex componente dei Los Prodigiosos, ha rubato l'identit\u00e0 ad Horatio Dalmaso per scappare dai debiti. Cacciato da scuola, tenta di chiedere scusa ma senza successo. Il fratellino di Lola scappa di casa e la ragazza comincia a cercarlo per tutta la citt\u00e0, ma alla fine lo trovano a scuola. Puri e Lola si chiariscono e lei decide di rimanere a casa per le feste di Natale. I ragazzi partecipano alla campagna natalizia organizzata dal comune e ricevono in premio un ingente somma di denaro che andr\u00e0 a risolvere i problemi economici della scuola. Lola confessa a Pedro che non pu\u00f2 partire e lui ci rimane male, anche perch\u00e9 ne voleva approfittare per dichiararle tutto il suo amore. Decide cos\u00ec di partire con Erika. Carmen viene colta da un infarto e finisce in ospedale. "}
{"id": "1834406", "revid": "287204", "url": "https://it.wikipedia.org/wiki?curid=1834406", "title": "Episodi di Paso adelante (quinta stagione)", "text": "Un fulmine a ciel sereno.\nTrama\nTrascorrono le vacanze natalizie. Diana \u00e8 stufa di vivere segretamente la sua relazione con Cristobal, cos\u00ec durante una cena assieme a Juan e JoJo confessano ai loro colleghi di amarsi. Poi a un certo punto Cristobal fa una proposta di matrimonio molto precipitosa che far\u00e0 arrabbiare Diana. Carmen viene finalmente dimessa dall'ospedale e viene a sapere da Puri che Horatio si \u00e8 presa cura di lei mentre era incosciente, ma la donna non vuole saperne pi\u00f9 di niente di lui. Cristobal ritorna ad essere insegnante di recitazione e affida ai ragazzi il compito di fare da registi ai ragazzi del secondo anno che dovranno preparare una commedia. A Rober capita un gruppo in cui c'\u00e8 anche Marta e quando viene a saperlo non vuole collaborare. Marta scopre attraverso internet che un'agenzia di pubblicit\u00e0 sta cercando nuove modelle per uno spot di costumi da bagno, ma in realt\u00e0 \u00e8 tutta una messa in scena per filmare le ragazze nude nei camerini a loro insaputa. Lola \u00e8 intenta a riconquistare Pedro, cos\u00ec lo invita a una cena romantica durante la quale scoprir\u00e0 che lui \u00e8 andato a letto con Erika e che adesso \u00e8 incinta.\nProposte di matrimonio.\nTrama\nCristobal irrompe nell'aula di danza dove Diana sta facendo lezione e davanti a tutti le chiede di sposarla, ma Diana lo manda via in modo brusco. Pedro confessa a Rober di aver messo incinta Erika e ha intenzione di lasciare la scuola, ma Rober cerca di dissuaderlo. Horatio, che adesso lavora facendo volantinaggio, conosce una ragazza, Irene, con cui passer\u00e0 la notte. La donna riceve un'offerta di lavoro, dalla sua amica Alicia, come insegnante di danza classica nella scuola di Carmen Arranz, ma appena Horatio viene a saperlo si allontana da lei. Lola dice a Ingrid che Pedro ha messo incinta Erika. Jero sente accidentalmente la conversazione tra le due e va di matto quando chiede spiegazioni alla sua ragazza. Pedro assicura a Erika che riconoscer\u00e0 il bambino e Lola ha uno scatto di gelosia. Rober scopre su internet un video di Marta che si spoglia e avverte la ragazza dell'inganno che le ha fatto l'agenzia. Lola affronta Pedro perch\u00e9 pensava che i due potessero finalmente stare assieme. Erika ascoltando la loro discussione si rende conto che non vuole rovinare la vita a nessuno e dice a Pedro che \u00e8 libero di stare con chi vuole.\nDue scuole in competizione.\nTrama\nLa scuola di arti sceniche di Madrid \u00e8 in competizione con quella di Barcellona per una gara. Il direttore della scuola di Barcellona, Mariano, trovando negli allievi della scuola di Carmen dei potenziali rivali, si imbuca nella scuola per rubare le coreografie che gli allievi vogliono mettere in scena. Cristobal rif\u00e0 la proposta di matrimonio a Diana e lei finalmente accetta. A scuola arriva Irene e Juan si sente subito attratto da lei. Horatio per guadagnarsi qualcosa finisce per fare il venditore ambulante, ma viene beccato da un controllo di polizia che lo arresta, ma viene subito rilasciato. Puri assiste alla scena e informa Carmen dell'accaduto. Lola e Pedro vengono contattati da un manager che li scrittura per un evento importante: cantare al palazzo reale di Madrid. Qui Lola fa la conoscenza di un duca che ci prova con lei, ma la ragazza lo rifiuta e lui per ripicca li licenzia. Juan trova per caso i documenti di un procedimento giudiziario attraverso cui Cristobal adotti il figlio di Juan. Quest'ultimo chiede spiegazioni al suo amico e finiscono per litigare e prendersi a botte. La casa discografica assegna a Rober una stilista con cui ci prova per poi scoprire che \u00e8 la madre di Jero.\nVisita a palazzo.\nTrama\nDiana e Cristobal comunicano le loro dimissioni perch\u00e9 vogliono trasferirsi a Siviglia. Quando Jero viene a sapere che Rober va a letto con sua madre va su tutte le furie. Carmen incontra finalmente Horatio e gli chiede delle spiegazioni, lui le confessa di aver giocato la parte di suo figlio adottivo solo per una questione di soldi, poi comunica alla donna che ritorner\u00e0 a Buenos Aires. Ma Carmen, ormai affezionata a lui, gli propone di tornare a casa sua. Jero, tormentato dai suoi problemi, va a riflettere sul tetto della scuola ma si sporge troppo e cade. L'incidente gli costa una lesione alla gamba e varie ferite. Per la gara tra le due scuole, vengono scelte a partecipare Lola, Ingrid e Silvia. Carmen propone ad Alicia di riassumere Horatio, ma lei \u00e8 contraria.\nSotterfugi.\nTrama\nHoratio torna a scuola per chiedere scusa ad Alicia, ma lei lo avverte di starle lontana. Viene assunta una nuova insegnante di danza moderna, Eva. Rober riceve un'importante offerta da un produttore hollywoodiano che vuole metter su un musical. La trama tratta di un ragazzo latino e pensa che lui possa essere idoneo alla parte. Ma durante il casting, il produttore rimane esterrefatto dalla voce di Pedro e i due dovranno gareggiare per ottenere la parte. Dopo la morte della madre di Juan, quest'ultimo riceve in eredit\u00e0 un pezzo terreno che vuole vendere perch\u00e9 ha un urgente bisogno di soldi. Alicia incarica Irene di dirigere la coreografia per la gara tra le scuole e l'insegnante \u00e8 nervosissima siccome dovr\u00e0 prepararla in poco tempo, cos\u00ec si fa aiutare da Eva. Alicia comunica a Juan che dovr\u00e0 tenere due corsi, ma lui non \u00e8 d'accordo e dopo averci litigato abbandona la scuola. Carmen decide di nominare Horatio come professore di recitazione provvisorio, fino a quando non ne avr\u00e0 trovato un altro. Inoltre quest'ultimo dovr\u00e0 occuparsi, assieme a Irene, dei preparativi della gara tra le due scuole.\nAllieve ultr\u00e0.\nTrama\nQuando Juan viene a sapere che il terreno che vender\u00e0 vale circa mezzo milione di euro, comincia a montarsi la testa e si d\u00e0 alle folli spese. Rober non vuole che Pedro partecipi al provino cos\u00ec gli mette un lassativo nel caff\u00e8 per tenerlo bloccato. Marta lo scopre e lo affronta facendogli capire che non \u00e8 leale. Cos\u00ec trova un modo per intrattenere il manager dando la possibilit\u00e0 a Pedro di fare il provino. Alla fine Pedro viene scelto per recitare nel film ma Rober \u00e8 furioso. Juan viene a sapere che il terreno che vuole vendere vale poco perch\u00e9 non \u00e8 edificabile e si pente di aver lasciato il lavoro. Appena arrivati a Barcellona i ragazzi si esibiscono ma non vincono la gara e finiscono per litigare con gli allievi della scuola avversaria. Rober non si arrende e pur di avere la parte dir\u00e0 al manager che Pedro \u00e8 morto, mettendo l'annuncio sui necrologi.\nOrdine e disciplina.\nTrama\nSiccome JoJo vuole far riassumere Juan, propone alle direttrici un corso di registrazione musicale fornendo gratuitamente l'attrezzatura che aveva comprato Juan quando era in vena di spese folli. Il corso entusiasma molti allievi e per questo le direttrici accettano e riassumono il professore di musica. Pedro viene a sapere che il suo nome \u00e8 finito sui necrologi e sua madre, in preda a un attacco di cuore per la notizia, finisce in ospedale. Tutto ci\u00f2 fa tanto arrabbiare il ragazzo che, per risparmiarlo dalle botte, lo caccia dalla stanza. Per ridurre le spese dell'affitto, Juan assume Irene come terza coinquilina. Dopo la sconfitta della gara, Carmen decide di prendere misure drastiche: assume Mariano, gi\u00e0 direttore della scuola di arti sceniche di Barcellona, come insegnante di recitazione e direttore didattico. Immediatamente convoca tutti i professori per informarli delle riforme. I professori e gli alunni pensano per\u00f2 che i metodi del nuovo capo siano estremamente severi. Mariano inizia il suo operato mettendo in moto la regola di espellere gli alunni in funzione delle mancate presenze. La prima vittima \u00e8 Pavel che dovr\u00e0 lasciare la scuola. Federico propone a Carmen di recitare in una commedia e lei accetta. Ingrid incontra un suo ex, Manuel, un fotografo che sta passando un brutto momento e che necessita di soldi per pagare l'affitto. Ingrid gli offre il suo aiuto e propone alle sue amiche un book fotografico di Manuel a un buon prezzo.\nUna fiamma per tre.\nTrama\nSilvia grida alla sommossa per i nuovi regolamenti attuati dal nuovo direttore didattico e cerca di coinvolgere i suoi compagni, ma nessuno l'appoggia per non rischiare. Di conseguenza appena si ritrova Mariano davanti lo affronta, ma lui le intima di stare al suo posto se non vuole essere espulsa. Ingrid e Lola vengono scelte per presentare un programma per bambini alla tv. Silvia continua a protestare a coinvolge anche Rober, ma quando viene a saperlo Mariano decide di cacciarli dalla scuola. Ingrid viene a sapere che Manuel ha venduto le foto del book della ragazza a una rivista e si arrabbia. Mariano decide di dare una seconda possibilit\u00e0 ai ragazzi espulsi, compreso Pavel: se riusciranno a superare delle prove attitudinali verranno riammessi.\nUna triste verit\u00e0 per Lola.\nTrama\nIngrid scopre che le foto che le ha scattato Manuel finiscono sui manifesti pubblicitari e va su tutte le furie, specialmente quando la licenziano dal programma per bambini. Silvia scopre che Pavel non si presenta al primo test attitudinale e si arrabbia con lui, ma il ragazzo le spiega che la scuola non fa per lui e decide di abbandonarla. Eva incontra un suo amico coreografo di successo, Miguel, che offre alla professoressa una parte per\u00f2 lei gli chiede di fare un casting fra i suoi alunni. Miguel preferisce non dire niente ai ragazzi e fare una selezione direttamente in classe. Pedro ascolta la conversazione e lo riferisce a Lola cos\u00ec, avvantaggiati, preparano una coreografia. Mariano chiede ai professori di consegnargli il loro curriculum aggiornato. Juan per scherzare allega al suo curriculum un messaggio molto colorito per il direttore che purtroppo ritira i curriculum prima che il professore possa rimuovere il foglio. Lola finalmente riabbraccia suo padre di ritorno dall'Arabia Saudita, ma l'attende una brutta notizia: il padre \u00e8 malato di tumore.\nIl corto di Jero e Marta.\nTrama\nMarta e Jero girano un corto in cui Rober \u00e8 protagonista a sua insaputa, ma quando lui lo scopre si arrabbia. Juan ascolta una conversazione tra Mariano e Carmen nella quale si discute di una possibile modifica ai membri del corpo docenti. A scuola arriva un famoso musicista, Victor, che ha intenzione di dedicarsi all'insegnamento. Di conseguenza il professore si preoccupa e pensa di rischiare il licenziamento. Lola \u00e8 molto sconfortata per il padre e Puri cerca di consolarla. Juan \u00e8 disposto a tutto pur di non farsi licenziare, cos\u00ec approfitta dell'assenza di Mariano per rompergli il finestrino dell'auto e prendere il suo curriculum dalla borsa, ma finisce per prendere la cartellina sbagliata.\nLa casa del terrore.\nTrama\nLola \u00e8 preoccupata per la malattia di suo padre e Pedro cerca di fare il possibile per aiutarla, ma finiscono per litigare. Mariano, sul punto di licenziare Juan, decide di dargli una seconda possibilit\u00e0. Rober ha da poco acquistato una costosissima automobile facendosi fare un prestito e non sa pi\u00f9 come fare a pagarla quando viene a sapere che la casa discografica per cui lavorava \u00e8 fallita. Cos\u00ec chiede aiuto a suo padre e lui promette di darglieli se in cambio accompagner\u00e0 alcuni clienti giapponesi a fare un giro turistico per la citt\u00e0 e a fargli visitare l'azienda di famiglia. Carmen chiede a Juan di comporre un pezzo musicale per un film, ma lui non \u00e8 molto entusiasta della proposta.\nIl ritorno di Alicia.\nTrama\nAlicia ritorna dalle vacanze e viene invitata a un balletto al quale ci andr\u00e0 anche Horatio e Irene, ma quando quest'ultima lo viene a sapere le strappa i biglietti. Arriva la regista del film accompagnata dalla direttrice che vuole sentire la musica composta da Juan. Lui, non essendo riuscito a far nulla, mette accidentalmente una musica composta da Jero che piace molto alla regista. Juan cerca di convincere Jero a cedergli il suo pezzo, ma lui non vuole. Puri dice a Lola che \u00e8 stata molto dura nei confronti di Pedro e le consiglia di mettere da parte l'orgoglio e scusarsi se non vuole perderlo. Intanto Elena, una ragazza del terzo anno, ci prova con Pedro e lui sembra starci. Juan alla fine decide di vendere la canzone scritta da Jero e come promesso gli d\u00e0 una parte del ricavato, lui per\u00f2 si arrabbia dicendo di non volere i soldi. Ma quando Juan gli chiede spiegazioni lui confessa di averla scaricata da internet. Horatio e Irene tornano dallo spettacolo e Alicia irrompe in casa dell'amica, scoprendo che i due si frequentano.\nFinalmente insieme.\nTrama\nPedro e Lola chiariscono, si baciano e vanno a letto insieme. L'appuntamento tra Rober e i clienti giapponesi dell'azienda del padre non va a buon fine e il padre di Rober, furibondo, gli blocca la carta di credito. Jero e Juan cercano di modificare il pezzo plagiato per non finire nei guai, ma la regista insiste per avere la canzone ascoltata la prima volta. Arriva a scuola Johnatan, un cugino di Lola dalla Francia, venuto per fare visita al padre della ragazza. Alicia decide di mettere da parte il rancore e fare pace con l'amica Irene. Durante la lezione di Eva, Marta finge di slogarsi i legamenti della caviglia dando la colpa all'insegnante.\nScherzo pesante.\nTrama\nJohnatan si innamora di Silvia, ma lei infastidita lo respinge. Ingrid viene scelta per fare un'intervista a delle suore in un convento, ma finisce per rovinare tutto cos\u00ec decide di inventarsi uno scoop coinvolgendo Rober. Di conseguenza Rober viene convocato in un programma televisivo per parlare dell'accaduto e lui ne approfitta per esibirsi e cantare. La falsa storia di Rober riscuote talmente tanto successo che il ragazzo viene invitato in altre trasmissioni, coinvolgendo altre persone, tra cui Jero, per rendere credibile la storia. Horatio decide di tornare in Argentina ma Alicia, Irene e Carmen non vogliono, cos\u00ec cercano di riassumerlo come responsabile della compagnia teatrale della scuola. Juan comincia a provare qualcosa per JoJo.\nMatrimonio in vista.\nTrama\nEva scopre che Marta ha inscenato una farsa e la punisce. Alla fine Silvia cede ai corteggiamenti di Johnatan e vanno a letto insieme. JoJo riceve la visita da Salvador, un suo vecchio amico che ha lavorato con lei in un'associazione ambientalista, e le propone di collaborare ad un altro progetto. Il padre di Lola, cosciente della sua grave condizione di salute, esprime delle volont\u00e0 in presenza di Puri, Lola e Pedro. Chiede a quest'ultimo se ha serie intenzioni con la figlia e magari un giorno sposarla, nel caso lui dovesse venire a mancare. Ma il ragazzo, sentendosi in imbarazzo, non sa dargli risposte certe. Johnatan dice a Silvia che Pedro e Lola si sposeranno, ma accidentalmente la voce si sparge tra gli allievi che faranno sentire i due a disagio. Carmen comunica l'espulsione di Rober per non aver pagato la tassa del trimestre, ma lui prega di darle una possibilit\u00e0 cos\u00ec riesce ad avere ancora due giorni di tempo. Il ragazzo chiede aiuto a sua madre che gli d\u00e0 una parte dei soldi.\nL'occhio indiscreto della telecamera.\nTrama\nIngrid cerca di distogliere le attenzioni dalla falsa notizia messa in atto con Rober, cos\u00ec decide di fare un servizio sul dietro le quinte della compagnia teatrale della scuola. Durante i preparativi del servizio, scopre Horatio e Alicia litigare e decidere di filmarli facendo uno scoop su di loro. Riprende poi altri momenti in cui Horatio si arrabbia con gli allievi e la situazione degenera quasi in una rissa. Pedro \u00e8 ancora molto nervoso per la proposta del padre di Lola e quando lei gli chiede che risposta dar\u00e0 a suo padre, lui non sa che dire perch\u00e9 stanno insieme da poco tempo e non sa come le cose si evolveranno tra di loro. Lola per\u00f2 ci rimane male e litiga con lui. JoJo ottiene il permesso dalla scuola per partire assieme a Salvador, ma Juan ci rimane male. Rober, per guadagnarsi i soldi che gli serviranno per pagarsi a retta, decide di lavorare per un'agenzia di recupero crediti e scopre che suo padre \u00e8 indebitato.\nUn furto che scotta.\nTrama\nPrima di operarsi, il padre di Lola organizza una cena con tutta la famiglia riunita e alla quale invita anche Pedro. Lola chiede a Pedro di fingere che tra loro due vada tutto bene per non dare preoccupazioni al padre. Durante la cena per\u00f2 il padre di Lola si sente male e viene operato d'urgenza in ospedale. Ingrid fa vedere a Silvia il montaggio del video sul suo scoop, ma l'amica l'avverte che se lo mander\u00e0 in onda rischier\u00e0 di essere cacciata dalla scuola. Antonio riesce a sottrarle la cassetta e farla vedere ai docenti che la puniscono. Johnatan dice addio a Silvia e ritorna in Francia. Marta paga il trimestre a Rober. Dopo la ripresa di Roman, Pedro e Lola si chiariscono e ritornano insieme. A scuola viene arrestato Ufo, un amico di Marta che vende CD pirata.\nAsta emozionante.\nTrama\nJuan riceve una chiamata da Diana che gli chiede un sussidio per Juanito, visto che n\u00e9 lei n\u00e9 Cristobal se la stanno passando bene. Purtroppo il professore non pu\u00f2 aiutarli e mette all'asta i suoi preziosi dischi in vinile che acquista Mariano. Juan viene a sapere che uno dei dischi che gli ha venduto vale molto di pi\u00f9, ma Mariano ha gi\u00e0 messo quel disco all'asta. Fortunatamente Ufo viene rilasciato dalla polizia, ma suo fratello gli chiede il favore di nascondere una pistola per lui, mettendolo nuovamente nei guai. Lola e Pedro cercano fama nei pressi dello sportello di una radio. I due, dopo aver preparato ad una coreografia, si mettono in mostra in strada nella speranza che qualcuno li noti. Vengono notati da un'agente, Paloma, che lascia ad entrambi un suo recapito e li invita ad una festa dove ci saranno delle persone molto importanti del mondo della musica; sar\u00e0 quindi un'occasione da sfruttare. Purtroppo per\u00f2 Pedro finir\u00e0 per rovinare la serata. Il giorno dopo Pedro riceve una telefonata da Paloma e la donna chiede di incontrarsi. All'appuntamento Paloma gli dice che vuole scritturarlo e gli fa un contratto promettendogli fama e denaro.\nScambio di pistole.\nTrama\nUfo scopre di aver perso la pistola che il fratello gli aveva chiesto di nascondere. Antonio trova la pistola ma, pensando sia finta, la d\u00e0 a Horatio. La pistola finisce sul set della compagnia teatrale dove viene usata da Marta per una scena. La ragazza colpisce Ufo alla spalla, ferendolo gravemente. Il ragazzo cerca di nascondere la ferita e viene soccorso dal fratello che viene a riprendersi la pistola. Juan e Irene vanno all'asta per comprare il disco e riescono ad aggiudicarselo, anche se dovranno trovare un modo per pagarlo siccome non dispongono della cifra richiesta. Pedro dice a Lola che non potranno pi\u00f9 esibirsi assieme perch\u00e9 ha firmato un contratto come solista e la ragazza si arrabbia, ma poi decide di mettere da parte l'orgoglio e lo perdona. Intanto a scuola, durante uno scambio di confidenze, Eva confessa a Irene che le piace uno dei professori, ma non le rivela l'identit\u00e0.\nUna festa particolare.\nTrama\nRober inizia a lavorare in un'azienda di alimenti, e dati i debiti, deve vendere la sua auto. Cos\u00ec decide di simulare un incidente per essere pagato dall'assicurazione, ma finisce solo per peggiorare la sua situazione. Lola decide di fare un provino per uno spot, ma gli manca un ballerino cos\u00ec Pedro decide di aiutarla a patto che non si venga a sapere poich\u00e9 secondo il contratto non pu\u00f2 fare cose di sua iniziativa. Purtroppo per\u00f2 Paloma lo scopre e lo licenzia. Irene invita tutti i professori a casa sua per festeggiare il suo compleanno, per l'occasione aveva preparato dei dolcetti con della marijuana che vengono accidentalmente serviti e fanno sballare tutti gli invitati. Mentre ritornano a casa, Horatio e Alicia vanno a letto insieme. Il giorno dopo Juan scopre di essere andato a letto con Eva. Intanto a scuola gli allievi sono sotto pressione per la preparazione di una coreografia che verr\u00e0 visionata da importanti professionisti del mondo della danza e tutti entrano in competizione per dare il meglio. Alicia conta molto su Silvia e la obbliga ad allenarsi fino allo sfinimento. Purtroppo per\u00f2 la ragazza si frattura una caviglia e viene sostituita da Lola e Pedro.\nRitorno di fiamma.\nTrama\nCarmen comunica agli studenti che purtroppo nessuno di loro \u00e8 stato scelto alle selezioni. Mariano \u00e8 molto deluso e sprona i ragazzi a dare di pi\u00f9. Alla fine i professori si riuniscono in consiglio e decidono di prolungare il percorso degli studi a quattro anni, per far recuperare i ragazzi. Lola contatta Paloma per chiederle di dare a Pedro una seconda possibilit\u00e0 e lei accetta a patto che la ragazza rimanga fuori dalla sua vita professionale. Lola \u00e8 disposta a sacrificarsi pur di dare una possibilit\u00e0 a Pedro di sfondare nel mondo dello spettacolo. Eva confessa a Irene che le piace Mariano. Alicia e Horatio decidono di tornare assieme.\nLa festa andalusa.\nTrama\nLola \u00e8 triste poich\u00e9 dovr\u00e0 abituarsi all'idea che non potr\u00e0 pi\u00f9 lavorare con Pedro. Marta presta alcuni soldi a Rober, visti i suoi debiti, ma poi scopre di essere lei ad averne bisogno. Rober si sente in colpa e per aiutare Marta, decide di lavorare come modello per un corso artistico. Irene confessa ad Eva che vorrebbe tanto cantare davanti ad un pubblico, ma non ha mai avuto l'occasione. Cos\u00ec Eva convince Juan a farla cantare durante lo spettacolo in teatro. La donna per\u00f2 non sa cantare ed Eva decide di \"prestarle\" la sua voce, facendola esibire in playback. Caso vuole che a teatro ci sia un produttore musicale che decide di proporle un contratto, ma lei non \u00e8 d'accordo. Mariano fa travestire gli allievi per inscenare una festa andalusa e farli esibire.\nNon per soldi ma per denaro.\nTrama\nA scuola irrompe un ispettore che rimane scandalizzato dalla festa. Tra Lola e Pedro nascono delle incomprensioni e cominciano a litigare. Juan e Mariano vanno alla ricerca dell'ispettore per spiegargli la situazione, ma lo trovano morto. La mamma di Rober scopre che il figlio fa da modello per un corso artistico e quando gli chiede spiegazioni lui confessa che suo padre \u00e8 indebitato.\nDichiarazione d'amore.\nTrama\nManuel torna dal Kenya, dove stava lavorando ad un articolo, e chiede aiuto economico a Ingrid. Lei ancora una volta decide di fidarsi. Juan riceve un video da JoJo, in viaggio per la Groenlandia, dove gli mostra come vive la sua vita lontano dalla citt\u00e0. Juan ne resta affascinato, ma quando sta per concludersi si inceppa la videocassetta. Juan per\u00f2 cerca in tutti i modi di ripararla per sapere come finisce il videomessaggio. Cos\u00ec chiede aiuto a Mariano che quando sembra averla riparata, si rende conto che \u00e8 sparito l'audio. A Juan non resta che interpretare il messaggio finale attraverso il labiale da cui ne trae una dichiarazione d'amore. Decide allora di partire per raggiungerla, ma il suo tentativo di partire viene stroncato da un piccolo incidente domestico. Paloma, l'agente di Pedro, propone al ragazzo di recitare in una serie per un ruolo secondario e poi chiede a Mariano di fare dei provini tra gli allievi che reciteranno come attori secondari. Vengono scelti Lola e Rober.\nPedro e Rober gay?\nTrama\nMariano comunica a Rober e Pedro che i personaggi che interpretano sono gay e che quindi dovranno baciarsi, ma hanno difficolt\u00e0 a farlo e quindi vengono cacciati dal cast. Viene scelto Jero come sostituto. Juan decide di mandare un videomessaggio di risposta a JoJo per rimanere in contatto con lei nel quale gli confessa tutto il suo amore. Solo pi\u00f9 tardi viene a sapere da Puri, che aveva guardato per intero il video prima che si rompesse, che quello che dice JoJo nel finale non riguarda una dichiarazione d'amore. Pedro scopre che Rober va a letto con la sua agente. Ingrid scopre che Manuel l'ha imbrogliata e decide di lasciarlo definitivamente.\nBrutta sorpresa per gli studenti.\nTrama\nPedro \u00e8 furioso con Rober perch\u00e9 per colpa sua sono stati cacciati dal set. Lola propone a Pedro di andare a vivere insieme e lui accetta. Puri si fa scappare che le lezioni verranno prolungate di un altro anno e la voce comincia a fare il giro della scuola. Juan riceve una visita da Segis, un suo cugino che vive nella stessa citt\u00e0 di sua madre. Quest'ultimo \u00e8 convinto che il professore sia un musicista di successo e che la scuola sia di sua propriet\u00e0. Sua madre aveva fatto girare questa notizia in tutto il paese per nascondere il fatto che il figlio non ha potuto godersi da vivere come avrebbe potuto, quindi per suo cugino Juan \u00e8 un mito e una persona da prendere come modello. Rober dirige uno spettacolo con i suoi compagni e in una scena Marta e Ufo devono spogliarsi. Ma il ragazzo, sentendosi in imbarazzo, rifiuta e litiga con Rober.\nL'ammiratore segreto.\nTrama\nPaloma \u00e8 delusa dal comportamento di Pedro sul set e dopo aver litigato dicendogli che \u00e8 un pessimo attore, decide di rompere i contatti. Segis chiede a Juan di potersi esibire nel teatro della scuola, ma il professore glielo nega, nascondendogli la verit\u00e0. Durante le prove in teatro di Ingrid, qualcuno da dietro le quinte spegne le luci e comincia a fare una confessione d'amore alla ragazza, ma lei spaventata scappa via. Pedro scopre di aver perso la sua cassetta che contiene il suo curriculum e pensando di non valere nulla come artista, considera la decisione di abbandonare la scuola e andare a lavorare. Ma Lola non \u00e8 d'accordo e cerca di dissuaderlo. Siccome lo spettacolo che sta dirigendo Rober \u00e8 di vitale importanza e verr\u00e0 sottoposto al giudizio dei professori, il ragazzo far\u00e0 di tutto per non creare inconvenienti tra gli attori. Intanto Ingrid continua a ricevere lettere e regali costosi dal suo ammiratore segreto che le mette pi\u00f9 ansia che gioia. La cassetta di Pedro viene trovata casualmente da un bambino, figlio di un produttore, che incuriosito nota l'artista e va sulle sue tracce. Coincidenza vuole che sar\u00e0 Pedro ad andare a casa del produttore in veste di idraulico e lui, notandolo, gli proporr\u00e0 un contratto per un film a Hollywood.\nIl cugino di campagna.\nTrama\nIngrid scopre che il suo ammiratore \u00e8 morto. Irene soffre molto perch\u00e9 innamorata di Horatio, ma non si fa avanti per non far soffrire l'amica Alicia. La giovane direttrice per\u00f2 continua a nutrire dei sospetti tra una possibile relazione tra i due, cos\u00ec Horatio le confessa che ha avuto una storia con Irene quando fu cacciato dalla scuola. Lei lo perdona e decidono di sposarsi. A seguito di eventi imbarazzanti, Juan sar\u00e0 costretto a rivelare la verit\u00e0 a suo cugino che amareggiato torna al suo paese. Intanto Pedro avvisa Lola che \u00e8 stato scelto per interpretare un ruolo da protagonista in una pellicola hollywoodiana e propone a Lola di seguirlo, ma Eva comunica all'allieva che \u00e8 stata scelta per un musical. Si avvicina il periodo degli esami e gli allievi sono in ansia, specialmente dal momento che i voti ritardano a uscire. Rober, incuriosito della situazione, si mette ad indagare.\nPer l'America.\nTrama\nLola non vuole separarsi da Pedro, cos\u00ec rifiuta la parte del musical tenendolo nascosto alla famiglia e agli amici. Poi per\u00f2 si rende conto che non pu\u00f2 mettere le sue opportunit\u00e0 in gioco per amore e decide di accettare. Gli allievi scoprono che dovranno fare un anno in pi\u00f9 e si ribellano. Carmen spiega loro che i ragazzi del terzo anno non hanno raggiunto un livello adeguato e sono costretti a fare un anno supplementare. Marta non \u00e8 d'accordo e rinchiude Mariano nel magazzino. Rober cerca di liberarlo per non peggiorare le cose, ma alla fine rimangono rinchiusi tutti e tre fino a quando non riusciranno a convincere il direttore. Alicia continua ad avere il sospetto che Horatio la tradisca con Irene, cos\u00ec mette i due alla prova facendoli incontrare in un parco. Pedro sorprende Ufo scassinare l'armadietto di Lola e scopre al suo interno un copione per un musical.\nMatrimonio con sorpresa.\nTrama\nRober e Marta si rendono conto di aver fatto una stupidaggine, cos\u00ec fa infilare la ragazza in un condotto dell'aria per farli liberare. Lola confessa a Pedro che non potr\u00e0 partire con lui perch\u00e9 le hanno offerto una parte da protagonista in un musical. I ragazzi si rendono conto che non sono disposti a rinunciare ai propri sogni cos\u00ec Pedro parte per Hollywood e Lola resta a Madrid. Alla fine Carmen e Mariano decidono di dare i diplomi ai ragazzi del terzo anno e rendere facoltativo il quarto anno a chi vorrebbe migliorare. Solo una parte tra cui Lola, Ingrid, Silvia e Rober decidono di stare un altro anno a scuola perch\u00e9 si rendono conto che Mariano ha ragione. Arriva il giorno del matrimonio tra Horatio e Alicia, ma la sposa decide di tirarsi indietro. Irene e molto triste per Horatio che ha scelto di stare con Alicia, cos\u00ec si consola con Juan. Arriva senza preavviso JoJo che dice a Juan di voler stare insieme a lui, ma subito dopo scopre che \u00e8 stato a letto con Irene. "}
{"id": "1834408", "revid": "1305772", "url": "https://it.wikipedia.org/wiki?curid=1834408", "title": "Halfdan (disambigua)", "text": "Halfdan (antico norreno), Healfdene (antico inglese) e Haldan (latino) sono i nomi di molte persone, principalmente re i cui nomi ci sono pervenuti tramite le saghe norrene."}
{"id": "1834410", "revid": "1501558", "url": "https://it.wikipedia.org/wiki?curid=1834410", "title": "Storia della Societ\u00e0 Sportiva Calcio Napoli", "text": "Questa pagina tratta la storia della Societ\u00e0 Sportiva Calcio Napoli dal 1926 ai giorni nostri.\nLe origini.\nDal Naples al Napoli.\nIl calcio sal\u00ec all'onore delle cronache napoletane dal 1896, anno in cui il \"Campo di Marte\", all'epoca sede destinata alle corse dei cavalli nel capoluogo campano, fu teatro di una partita di calcio fra la squadra del \"Reale Club Canottieri Italia\", club di canottieri e velisti, e una formazione mista degli altri circoli nautici cittadini. Nel 1901, inoltre, la polisportiva \"Virtus Partenopea\" partecip\u00f2 ai tornei calcistici FGNI. Infine, tra aprile e maggio del 1905 i quotidiani \"Il Mattino\" e \"Il Giorno\" annunciarono la fondazione di una squadra di calcio cittadina, il \"Football Club Partenopeo\" (o \"Napoli Foot-Ball Club\", secondo \"Il Giorno\"), nella quale giocavano i fratelli Antonio, Paolo e Michele Scarfoglio, figli dei fondatori del \"Mattino\" Edoardo Scarfoglio e Matilde Serao; la squadra giocava al Vomero, presso la funicolare di Chiaia, mentre la sede provvisoria fu posta in casa Scarfoglio in via Monte di Dio 1 (o in casa Iannone in Piazza Santa Maria degli Angeli 1 secondo \"Il Giorno\"). Tuttavia il club scomparve in breve tempo e alcuni suoi elementi (come gli Scarfoglio) confluirono nel futuro Naples. Un contributo decisivo per la diffusione del calcio a Napoli lo diedero gli equipaggi di navi inglesi sbarcati nel porto cittadino: al Mandracchio, rudimentale campo in corrispondenza del porto, avvennero molti incontri tra questi equipaggi e sportivi partenopei.\nL'affermazione a livello popolare del football a Napoli risal\u00ec, invece, al novembre 1905, quando fu fondata la sezione calcio del \"Reale Club Canottieri Italia\", la prima importante squadra calcistica cittadina, la quale, nel 1906, mut\u00f2 il proprio nome in \"Naples Foot-Ball Club\". Nel marzo 1911 i \"blucelesti\" giocarono contro i marinai-giocatori della nave \"Arabik\", che pochi giorni prima avevano battuto a Genova la blasonata squadra del Genoa per 3-0. Il Naples si impose per 3-2 con le reti di Mc Pherson, Michele Scarfoglio e Chaudoir. Tra la fine del 1907 e i primi mesi del 1908 si costituirono la \"Societ\u00e0 Sportiva Napoli\" dei fratelli Matacena; l'aristocratica \"Open Air Sporting Club\", istituita dal Marchese Michele Ruffo della Scaletta, da Alfonso Parise e Alfredo Vittorio Reichlin, nonch\u00e9 dai fratelli Costa, Verusio, D'Andria e Panagia; lo \"Sport Club Audace\" di Gustavo Romano, di Pep\u00e8n Cangiullo e dei fratelli De Giuli, con maglie biancoverdi; la \"Juventus Sporting Club\". Infine, nel 1909 si formarono l\"Ilva Bagnolese\" e l\"Associazione Calcio Vomero\", e nel gennaio 1910 si costitu\u00ec lo \"Sport Club Elios\" di Matteo Giovinetti con casacche a scacchi bianconeri. Questi sodalizi, tuttavia, avevano un seguito limitato rispetto al Naples.\nNei primi anni il Naples vinse alcune competizioni minori fra le quali due \"Coppa Lipton\", conquistate battendo il Palermo (nel 1909 per 4-2 e nel 1911 per 3-2) , la \"Coppa Salsi\", conquistata sconfiggendo altre squadre campane, e la \"Coppa Noli da Costa\" (Pasqua 1914). A partire dal 1908 il Naples disput\u00f2 anche alcuni campionati ufficiali della Federazione di Seconda e di Terza Categoria, vincendo due campionati meridionali di Seconda Categoria (nel 1909-1910 e nel 1910-1911) e altrettanti campionati regionali di Terza Categoria (nel 1908 e nel 1909).\nNel 1911 la componente estera del Naples si distacc\u00f2 da quella italiana dando vita all\"Unione Sportiva Internazionale Napoli\". L'anno successivo la F.I.G.C., in seguito all'approvazione del \"progetto Valvassori-Faroppa\" all'Assemblea Federale estiva, decise di ammettere per la prima volta al campionato di Prima Categoria (allora la massima serie) le squadre del centro-sud. Le due squadre partenopee si affrontarono in un acceso derby nella semifinale centro-sud. Il Naples ne usc\u00ec vincitore grazie a due vittorie per 2-1 e 3-2. Perse poi la finale centro-sud contro la . Nella stagione successiva l'Internazionale si prese la rivincita eliminando il Naples sempre nella semifinale centrosud, per disputare poi la finale centro-sud nella quale si afferm\u00f2 nuovamente la Lazio.\nNel 1919, dopo la sospensione dovuta alla guerra, il campionato riprese. Rispetto all'ultimo torneo disputato, aument\u00f2 notevolmente il numero delle squadre della Campania. Le squadre campane partecipanti al campionato passarono dalle due sole iscritte nel 1914-1915 (il Naples e l'Internazionale) a ben sei nel 1919-1920 (, Pro Napoli, Pro Caserta e Bagnolese, anche se quest'ultima si ritir\u00f2 prima del suo inizio a calendario gi\u00e0 compilato). Negli anni dal 1919 al 1922, caratterizzati dal dominio della Puteolana in ambito regionale (nel 1921-22 la squadra puteolana raggiunse addirittura la Finale di Lega Sud perdendola contro la Fortitudo di Roma), il Naples e l'Internazionale non brillarono particolarmente raggiungendo al massimo le semifinali interregionali. Nel 1919-20 fu l'Internazionale a qualificarsi alla fase interregionale, chiudendo il gironcino a tre con squadre laziali e toscane come fanalino di coda, mentre nel 1920-21 fu il Naples a compiere l'impresa di qualificarsi alle Semifinali, approfittando in tal caso della squalifica della Puteolana prima sul campo ma squalificata e tolta dalla classifica per punirla di un'invasione di campo nell'ultima partita di campionato contro il Naples.\nNel frattempo, la Puteolana, finalista della Lega Sud nella stagione precedente, non si iscrisse al Campionato di Prima Divisione 1922-23, ma ci\u00f2 non bast\u00f2 all'Internaples per riconquistare il dominio regionale, venendo in quegli anni il Campionato Campano e quello centro-meridionale dominato dal Savoia di Torre Annunziata (che nel 1924 raggiunse addirittura la \"finalissima\" contro il Genoa, venendo eliminata con onore per 3-1 e 1-1). Nelle stagioni 1922-23 e 1923-24 l'Internaples venne eliminato nelle Semifinali di Lega Sud, mentre nel 1924-25 venne eliminato addirittura nel girone campano dal solito Savoia e dalla sorpresa Cavese.\nNell'ottobre 1922 le due compagini attuarono una nuova fusione, resa necessaria da esigenze di carattere finanziario, e diedero cos\u00ec vita al \"Foot-Ball Club Internazionale-Naples\", meglio noto come \"FBC Internaples\", alla cui presidenza fu nominato Emilio Reale. Nel frattempo, la Puteolana, finalista della Lega Sud nella stagione precedente, non si iscrisse al Campionato di Prima Divisione 1922-23, ma ci\u00f2 non bast\u00f2 all'Internaples per riconquistare il dominio regionale, venendo in quegli anni il Campionato Campano e quello centro-meridionale dominato dal Savoia di Torre Annunziata (che nel 1924 raggiunse addirittura la \"finalissima\" contro il Genoa, venendo eliminata con onore per 3-1 e 1-1). Nelle stagioni 1922-23 e 1923-24 l'Internaples venne eliminato nelle Semifinali di Lega Sud, mentre nel 1924-25 venne eliminato addirittura nel girone campano dal solito Savoia e dalla sorpresa Cavese.\nNell'estate del 1925, tuttavia, il Savoia non riusc\u00ec ad iscriversi alla Prima Divisione. L'Internaples, rinforzato dagli arrivi voluti dal nuovo presidente Giorgio Ascarelli, dell'allenatore Carlo Carcano (che nella prima parte della stagione scese anche in campo giocando le sue ultime partite da calciatore) e di un giovane Giovanni Ferrari, ex giocatori dell'Alessandria e da un diciasettenne Attila Sallustro promosso dalle giovanili, riusc\u00ec a riconquistare il primato regionale laureandosi Campione di Campania lasciandosi alle spalle la Bagnolese e accedendo cos\u00ec alle Semifinali di Lega Sud. Vinto anche il Girone di Semifinale, affront\u00f2 nella Finale di Lega Sud l'Alba di Roma, vincitrice dell'altro girone di semifinale dopo un acceso testa a testa con la Bagnolese. La gara di andata, disputata a Roma, fu disastrosa e l'Internaples venne travolto 6-1; ci\u00f2, di fatto, compromise la qualificazione alla \"finalissima\" per lo scudetto, in quanto proprio nella stagione 1925-26 la FIGC aveva introdotto il quoziente reti, ragion per cui l'Internaples avrebbe dovuto vincere con almeno sei reti di scarto per portare il quoziente reti a proprio favore e qualificarsi ai danni dell'Alba; con una vittoria con cinque reti di scarto, avrebbe costretto l'Alba alla \"bella\" in campo neutro, mentre, con qualsiasi altro risultato, si sarebbe qualificata l'Alba. Al ritorno l'Internaples si fiond\u00f2 all'attacco nel tentativo di segnare quante pi\u00f9 reti possibile ma riusc\u00ec a portarsi in vantaggio di una sola rete, ma l'Alba riusc\u00ec a pareggiare, chiudendo il discorso qualificazione e laureandosi campione del Sud con 3 punti contro il solo punto dell'Internaples. Vi fu un'invasione di campo da parte dei tifosi partenopei al termine dell'incontro, che port\u00f2 a pesanti sanzioni: il campo dell'Internaples (l'Arenaccia) fu squalificato per parecchi mesi, per cui il Napoli dovette trasferirsi sul campo della Bagnolese, e l'allenatore Carcano e l'attaccante Ferrari, constatato il clima agitato, decisero di lasciare la squadra.\nAscarelli, Sallustro e Vojak.\nPrima del 1926 le imprese pi\u00f9 importanti del calcio campano erano legate al di Torre Annunziata che aveva addirittura sfiorato il titolo nazionale, arrendendosi di fronte al nella \"finalissima\" del 1924.\nGiorgio Ascarelli, giovane industriale napoletano e presidente dell'Internaples ereditato da Emilio Reale, si era reso conto che ormai il football stava diventando un fenomeno che avrebbe appassionato le folle come null'altro fino ad allora. Il 25 agosto 1926 l'assemblea dei soci dell'Internaples, riunitasi nella sede di Palazzo Mastelloni a Piazza Carit\u00e0, decise di cambiare il nome della societ\u00e0 costituendo l\"Associazione Calcio Napoli\". Giorgio Ascarelli fu il primo presidente della storia del club.\nA spingere Ascarelli a cambiare denominazione alla societ\u00e0 fu probabilmente il fatto che il nome \"Internaples\" era sgradito al regime fascista al tempo al potere, in quanto il termine ricordava l'Internazionale Comunista nemica politica del fascismo, mentre il regime osteggiava i termini stranieri.\nNel frattempo, con l'approvazione della Carta di Viareggio, il Napoli ottenne l'ammissione al nuovo campionato di massima serie unificato tra Nord e Sud, la Divisione Nazionale, ufficialmente in virt\u00f9 del primo posto conquistato dall'Internaples nel Campionato Campano, ma anche per il raggiungimento della Finale di Lega Sud. Insieme al Napoli, ottennero l'ammissione alla Divisione Nazionale gestita dal Direttorio Divisioni Superiori, l'antesignano dell'odierna Lega Calcio, anche i sodalizi capitolini Alba Roma e Fortitudo Pro Roma (prima e seconda classificata nel Campionato laziale). Stante il divario tra Nord e Sud, delle 20 squadre partecipanti alla Divisione Nazionale 1926-1927, solo 3 provenivano dal Sud contro le 17 del Nord.\nNella nuova squadra si distinse Paulo Innocenti primo capitano della storia, collezioner\u00e0 213 presenze, compresa la prima partita disputata dall'appena costituita squadra, la sconfitta casalinga del 3 ottobre 1926 contro l' per 3-0 e ne segn\u00f2 anche il primo gol della storia, il 17 ottobre 1926, in Genoa-Napoli 4-1. E ben presto il giovane, proveniente dalle giovanili dell'Internaples, Attila Sallustro, soprannominato \"il Veltro\". Sallustro proveniva da un'agiata famiglia e suo padre - quando seppe che avrebbe giocato a calcio in Italia - gli impose l'obbligo di non guadagnare nulla dall'attivit\u00e0 sportiva. Sallustro mantenne la promessa fin che fu possibile; il Napoli lo gratific\u00f2 regalandogli una lussuosa vettura, una Fiat 508 Balilla, cosa che all'epoca (1931-32) dest\u00f2 un enorme scalpore.\nLa prima stagione azzurra nella Divisione Nazionale fu di estrema pochezza: un solo punto raccolto in tutta la stagione, ma Ascarelli riusc\u00ec a convincere i dirigenti nazionali a non rinunciare al patrimonio che il Napoli e Napoli rappresentavano per il calcio italiano e la societ\u00e0 partenopea venne ripescata insieme alle altre retrocesse. Nel frattempo i sostenitori della squadra decisero - viste le modeste prestazioni dei ragazzi in maglia azzurra - di togliere dallo stemma della societ\u00e0 l'originario cavallo rampante sostituendolo con un modesto somaro: da allora \"'o ciucciariello\" divenne per Napoli e per il mondo del calcio l'emblema della squadra partenopea. Nella Coppa CONI 1927, torneo di consolazione per le escluse dal girone finale a 6 squadre per l'assegnazione dello scudetto, il Napoli ottenne finalmente la sua prima vittoria superando l'Alba, perdendo contemporaneamente l'allenatore austriaco Kreuzer, che aveva giurato che alla prima vittoria se ne sarebbe tornato a Vienna direttamente a piedi.\nAscarelli, in vista della stagione successiva, rinforz\u00f2 la squadra in modo da evitare la retrocessione nella categoria inferiore. Il campo, tuttavia, gli diede nuovamente torto: alla fine del girone d'andata il Napoli era in zona retrocessione e, nonostante un pi\u00f9 discreto girone di ritorno, gli azzurri non riuscirono a salvarsi, chiudendo terzultimi. Ciononostante, la FIGC volle ripagare i segnali di miglioramento della societ\u00e0 partenopea, accordandole il 18 marzo, appena due settimane dopo la fine dei due gironi eliminatori (e addirittura prima dell'inizio della Coppa CONI e del girone finale a 8 squadre per l'assegnazione dello scudetto), un secondo ripescaggio nella massima serie (annullando tutte le retrocessioni).\nIl campionato fu allargato a 16 squadre per girone, per un totale di 32 squadre, in modo da rendere la Divisione Nazionale 1928-1929 un torneo di qualificazione alle due serie a girone unico in cui la Divisione Nazionale sarebbe stata suddivisa: le migliori otto di ogni girone avrebbero partecipato alla \"Divisione Nazionale Serie A\", quelle classificate tra la nona e la quattordicesima posizione sarebbero state declassate nella \"Divisione Nazionale Serie B\", mentre le ultime due classificate di ogni girone sarebbero dovute retrocedere addirittura in terza serie, sostituite dalle vincitrici dei quattro gironi di Prima Divisione. Puntando a entrare nel novero delle 16 elette che avrebbero partecipato al primo campionato di Serie A a girone unico, il Napoli si rinforz\u00f2 e, trascinato dalle 22 reti del \"bomber\" Sallustro, si classific\u00f2 a fine stagione ottavo a pari merito con la ; fu quindi necessario uno spareggio tra le due compagini per conquistare l'ultimo posto in palio per la Serie A che fin\u00ec in parit\u00e0 per due a due.\nLo spareggio si sarebbe dovuto ripetere, ma non venne disputato poich\u00e9 Ascarelli riusc\u00ec a convincere l'allora Presidente della FIGC, Leandro Arpinati, ad allargare il campionato di Serie A a diciotto squadre in modo che anche le none classificate potessero accedervi.\nAlla vigilia del primo campionato di Serie A a girone unico il Napoli si rinforz\u00f2 ingaggiando Vojak (vincitore di uno scudetto con la Juventus nel 1925-1926) e il \"mister\" William Garbutt, classico allenatore inglese che aveva vinto due scudetti con il nel 1922-1923 e nel 1923-1924.\nFu edificato - finalmente - uno stadio vero, il \"Vesuvio\", in grado di accogliere le migliaia di sostenitori della squadra; la prima partita nel nuovo impianto, Napoli-Triestina 4-1, venne giocata il 16 febbraio 1930. Meno di un mese pi\u00f9 tardi, il 12 marzo, nel pieno della prima stagione di Serie A, a soli 35 anni, Giorgio Ascarelli mor\u00ec senza aver potuto raggiungere i traguardi ambiziosi che si era prefissato. Lo stadio gli fu intitolato a furore di popolo ma le leggi razziali gli tolsero anche quella \"soddisfazione postuma\". Comunque, grazie ai gi\u00e0 citati acquisti, la squadra per la prima volta non rischi\u00f2 la retrocessione chiudendo il torneo al quinto posto.\nAnni 1930.\nI due terzi posti e la Coppa Europa.\nNella stagione successiva il Napoli concluse il girone d'andata al secondo posto dietro la Juventus; poi nel girone di ritorno, complice la chiamata alle armi di Sallustro, venne meno e concluse il campionato al sesto posto. In quella stagione il Napoli si era rinforzato ingaggiando all'incredibile cifra di 250.000 lire il calciatore Enrico Colombari, da allora soprannominato \"banco e' Napule\" dai tifosi partenopei. La stagione successiva la squadra si classific\u00f2 soltanto nona, ma in compenso Sallustro venne convocato per la seconda e ultima volta in nazionale, insieme ai suoi compagni di squadra Vojak e Colombari; la societ\u00e0 premi\u00f2 Sallustro per le sue prestazioni regalandogli un'auto \"Balilla\".\nIl campionato 1932-1933, invece, fu il primo in cui gli azzurri sfiorarono lo scudetto. Formidabile fu la coppia d'attacco: Sallustro segn\u00f2 diciannove reti e Vojak ventidue; Il Napoli arriv\u00f2 terzo a pari merito col Bologna. Nella stagione successiva gli azzurri arrivarono ancora terzi e qualificandosi per la prima volta alla Coppa Europa, la massima competizione europea di quei tempi.\nAl primo turno il Napoli incontr\u00f2 l'Admira Wien: gli azzurri riuscirono nell'impresa di pareggiare 0-0 nella gara d'andata in trasferta, ma sprecarono il doppio vantaggio iniziale nella gara di ritorno a Napoli facendosi rimontare dagli avversari (risultato finale 2-2) e nella bella vennero travolti per 5-0. In campionato, nonostante l'arrivo di Sentimenti II e del Campione del Mondo 1930 Stabile, la squadra deluse classificandosi soltanto settima e a fine stagione Garbutt lasci\u00f2 la squadra.\nIl ridimensionamento.\nIl 15 marzo 1936 la societ\u00e0 fu rilevata dall'armatore Achille Lauro che, per risanare il bilancio, fu costretto a cedere i calciatori pi\u00f9 importanti: partirono cos\u00ec giocatori importanti come Enrico Colombari, Pietro Ferraris, Antonio Vojak, Giovanni Vincenzi, Valerio Gravisi e Giuseppe Cavanna, mentre Sallustro da un paio di campionati segnava sempre meno reti, e molti trovarono la causa della sua improvvisa scarsa vena realizzativa nella sua frequentazione con Lucy D'Albert, famosa soubrette dell'epoca, che poi divent\u00f2 sua moglie. Al termine del campionato 1936-1937 anche Sallustro venne ceduto alla .\nIn vista della stagione 1938-1939 Lauro acquist\u00f2 l'attaccante Italo Romagnoli, il difensore Achille Piccini e la mezzala Bruno Gramaglia; gli azzurri disputarono un buon campionato, concluso al quinto posto in classifica. Nella stagione successiva la squadra partenopea allenata da Adolfo Baloncieri disput\u00f2 un torneo in cui la retrocessione in Serie B fu evitata solo grazie a un miglior quoziente reti rispetto al . Lauro, al termine della stagione, si dimise, lasciando in compenso il bilancio della societ\u00e0 in pareggio, e Gaetano Del Pezzo divent\u00f2 presidente della Societ\u00e0.\nAnni 1940.\nLa retrocessione e il periodo bellico.\nNella stagione 1940-1941 il Napoli si classific\u00f2 settimo a pari merito col . La stagione successiva il Napoli chiuse al 15\u00ba posto e retrocedette in Serie B per la prima volta nella sua storia. Nella stagione 1942-1943 il Napoli arriv\u00f2 terzo in serie B, ma non bast\u00f2 per tornare in Serie A. Nel frattempo lo Stadio Arturo Collana del Vomero divenne la nuova \"casa\" dei partenopei.\nA causa delle difficolt\u00e0 incontrate durante lo svolgersi degli eventi bellici la societ\u00e0 fu costretta a cessare le attivit\u00e0 nel 1943. L'anno successivo allo scioglimento, nel 1944, nacquero due distinte societ\u00e0: la \"Societ\u00e0 Sportiva Napoli\", promossa dal giornalista Arturo Collana, e la \"Societ\u00e0 Polisportiva Napoli\", fondata da Luigi Scuotto, dalla cui fusione nel gennaio del 1945 si costitu\u00ec l\"Associazione Polisportiva Napoli\", con presidente Pasquale Russo. La societ\u00e0 riprese finalmente la denominazione di \"A.C. Napoli\" nel 1947.\nTra promozioni e retrocessioni.\nNel 1945, a seguito delle notevoli difficolt\u00e0 logistiche conseguenti la guerra appena terminata, il campionato di massima serie venne suddiviso in due gironi: al primo parteciparono le squadre di Serie A del Nord e nel secondo le squadre di Serie A e B del Centro-Sud. Il Napoli, nonostante fosse una squadra di Serie B, riusc\u00ec a vincere il proprio girone a pari merito col , qualificandosi per il girone finale a otto squadre. Nel Girone Nazionale arriv\u00f2 quinto alle spalle di Torino, Juventus, Milan e Inter.\nIn quel Napoli militava l'attaccante albanese Riza Lushta, che ebbe un periodo di appannamento durante il quale si diffuse in citt\u00e0 il detto: \"Quanno segna Lushta se ne care 'o stadio\" (Quando segner\u00e0 Lushta cadr\u00e0 lo stadio). Si narra che quando Lushta interruppe il suo digiuno una parte di tribuna ebbe un cedimento, per fortuna senza gravi conseguenze.\nNella stagione successiva il campionato di Serie A torn\u00f2 al girone unico e il Napoli venne ammesso insieme al Bari in serie A in quanto le due formazioni, nonostante fossero squadre di Serie B, erano riuscite a qualificarsi al girone finale. Vennero acquistati Dante Di Benedetti, ex giocatore della Roma che, poi in seguito a un infortunio occorsogli in vista della convocazione in nazionale venne trasferito al Bari, e vari giocatori di secondo piano come Jone Spartano, Nespolo e Ferruccio Santamaria. Il Napoli ottenne un buon ottavo posto.\nNella stagione successiva, nonostante gli acquisti di Naim Krieziu, ala albanese campione d'Italia con la Roma nel 1942 e pagato ben 16 milioni, e Roberto La Paz, il primo giocatore nero a giocare in Serie A, la squadra disput\u00f2 un campionato disastroso, concluso al quartultimo posto e con la retrocessione in B. Ad aggravare ulteriormente la situazione fu la scoperta da parte della federazione di un tentativo di combine nella partita vinta contro il Bologna, che cost\u00f2 al Napoli il declassamento all'ultimo posto in classifica del campionato 1947-1948 e la conferma della retrocessione (gi\u00e0 raggiunta sul campo) in Serie B.\nCi vollero due anni per riconquistare la categoria: dopo un nono posto nel 1948-1949, agli azzurri vinsero il torneo 1949-1950 con Eraldo Monzeglio in panchina, tornando cos\u00ec in massima serie.\nAnni 1950.\n\"O banco e Napule\".\nTornato in serie A, in vista della stagione 1950-1951 il Napoli si rinforz\u00f2 prelevando dalla Roma Amedeo Amadei, che milit\u00f2 in maglia azzurra per sei stagioni, segnando in totale quarantasette reti. Nelle due successive stagioni il Napoli arriv\u00f2 consecutivamente sesto in classifica. Il presidente Lauro, per la stagione 1952-1953, acquist\u00f2 dall' il centroavanti svedese Hasse Jeppson.\nJeppson si era messo in mostra ai mondiali del 1950, svolti in Brasile. Sembrava dovesse andare all', ma per l'allora stratosferica cifra di centocinque milioni di lire fu ingaggiato dal Napoli, nel quale disput\u00f2 quattro campionati. L'enorme cifra pagata per il suo acquisto port\u00f2 i tifosi partenopei a coniare per lui il soprannome di \"'o Banco 'e Napule\".\nLa squadra venne ulteriormente rinforzata con gli acquisti di Giancarlo Vitali dalla Fiorentina e del \"petisso\" Bruno Pesaola dal Novara. L'inizio non fu tuttavia dei migliori e dopo le tre sconfitte contro Lazio, Inter e Fiorentina, Lauro cerc\u00f2 di addossare tutte le responsabilit\u00e0 sull'allenatore Monzeglio, accusandolo di aver voluto lui acquistare Jeppson; Monzeglio, furioso, rassegn\u00f2 le dimissioni, costringendo Lauro a rifiutarle e a chiedergli scusa pubblicamente; la squadra si riprese e, trascinata dalle 14 reti di Jeppson, conquist\u00f2 un buon quarto posto (1952-1953), dietro Inter, Juventus e Milan. Nella stagione successiva Jeppson miglior\u00f2 ancora il suo record di reti segnate in una stagione, raggiungendo quota 20, ma nonostante ci\u00f2 la squadra si classific\u00f2 soltanto quinta (1953-1954), mentre nella stagione successiva si piazz\u00f2 sesta (1954-1955). A questo punto l'Inter torn\u00f2 alla carica tentando di convincere Lauro a cederle Jeppson e, di fronte alla volont\u00e0 del giocatori di trasferirsi alla societ\u00e0 neroazzurra, Lauro gli diede prima via libera al trasferimento, ma poich\u00e9 era un bomber al quale non poteva rinunciare, invi\u00f2 il suo autista all'aeroporto a fermare la partenza dell'asso e lo fece ritornare alla flotta, dove lo convinse a restare al Napoli, \"punendolo\" per\u00f2 per aver avuto l'idea di lasciare la squadra riducendogli l'ingaggio. Jeppson rest\u00f2 per altre due stagioni al Napoli, segnando in totale 52 reti in 112 partite disputate in azzurro.\n'O Lione.\nNel 1955 arriv\u00f2 dal Brasile, via , Lu\u00eds Vin\u00edcio (subito ribattezzato dai tifosi \"'o Lione\" per la grinta che lo caratterizzava) che in coppia con Jeppson diede vita alla coppia \"H-V\" che fu schierata per la prima volta in campo nella partita contro la Pro Patria (quinta giornata), vinta per 8-1 dagli azzurri con tripletta di Vin\u00edcio e doppietta di Jeppson. I due, nonostante la fama, non diedero al Napoli i frutti sperati, anche perch\u00e9 poche furono le occasioni nelle quali vennero schierati insieme in formazione. Dopo una serie di risultati negativi, tra cui una sconfitta contro l'Inter, Monzeglio venne esonerato e sostituito da Amedeo Amadei, che schier\u00f2 poche volte i due insieme in formazione, e solo nelle ultime giornate. Il Napoli in quella stagione deluse arrivando solo quattordicesimo in classifica, nonostante i sedici gol di Vinicio e le 8 reti di Jeppson.\nLa stagione 1956-1957 vide la fine definitiva del tandem Jeppson-Vin\u00edcio, con la cessione del primo al . In campionato i miglioramenti rispetto alla stagione precedente fruttarono solo un undicesimo posto. Tra le poche \"imprese\" del Napoli di quegli anni ci furono le due vittorie contro la Juventus nella stagione 1957-1958: all'andata a Torino fin\u00ec 3-1 per il Napoli grazie alle parate fenomenali di Bugatti, sceso in campo con trentotto gradi di febbre. Charles dopo la partita disse \"Ci fosse stato un altro portiere al posto di Bugatti, fra i pali della porta del Napoli, avremmo vinto 7-3\". Al ritorno, il Napoli realizz\u00f2 un'altra impresa vincendo 4-3. In quella stagione gli azzurri arrivarono quarti in campionato dietro a Juventus, e . Per la stagione 1958-1959 fu ingaggiato per far coppia con Vin\u00edcio il brasiliano Emanuele Del Vecchio. Neanche questa coppia, come quella Jeppson-Vin\u00edcio, funzion\u00f2. Del Vecchio marc\u00f2 tredici gol, Vin\u00edcio sette: il Napoli arriv\u00f2 al nono posto.\nNella stagione successiva il Napoli lasci\u00f2 l'ormai angusto stadio del Vomero e il 6 dicembre 1959 inaugur\u00f2 il nuovo stadio San Paolo di Fuorigrotta nella partita che oppose gli azzurri alla Juventus, terminata con la vittoria del Napoli per 2-1. Questo fu per\u00f2 l'unico avvenimento di notevole importanza in quell'anno, poich\u00e9 il resto della stagione della compagine partenopea fu poco pi\u00f9 che anonimo e il risultato finale fu solo un quattordicesimo posto. A giugno lasciarono la squadra Vin\u00edcio e Pesaola.\nAnni 1960.\nUna nuova retrocessione.\nNel 1960, quando Vin\u00edcio sembrava a fine carriera e ormai in decadenza, il Napoli cedette il brasiliano al Bologna; a smentire quella \"decadenza\" ci pens\u00f2 Vin\u00edcio stesso, vincendo la classifica dei marcatori, ben sei anni dopo, con la maglia del . Nella stagione 1960-1961 dopo un buon avvio - (8 punti in 5 partite) - il Napoli croll\u00f2 e retrocedette nuovamente in serie B, concludendo il campionato al penultimo posto. Furono inutili i tentativi di Lauro di risollevare la squadra ingaggiando addirittura uno psicanalista o esonerando l'allenatore Amadei e il direttore tecnico Cesarini dopo una clamorosa sconfitta per 4-0 contro la Juventus; nemmeno l'ingaggio come allenatore del direttore dello Stadio San Paolo ed ex campione del Napoli Attila Sallustro bast\u00f2 per risollevare una situazione ormai compromessa ed evitare la retrocessione.\n1962: la prima Coppa Italia.\nPer ritornare in A, Lauro pretese di costruire una formazione in grado di competere con le migliori: \"un grande Napoli per una grande Napoli\" fu il suo slogan, ma il campo gli diede inizialmente torto; la squadra non sembrava essere in grado di raggiungere la meta della promozione, e alla fine del girone di andata annaspava negli ultimi posti, rischiando la C. Il 29 gennaio Lauro, per risollevare la squadra, prov\u00f2 allora a cambiare allenatore e scelse come nuovo coach Bruno Pesaola, allora allenatore della Scafatese in terza serie; quest'ultimo era gi\u00e0 stato un calciatore del Napoli ai tempi di Jeppson e Vinicio e da \"Mister\" rimase famoso anche per il suo immancabile \"cappotto di cammello\" e per la sagacia tattica. Con lui in panchina il Napoli risal\u00ec la china fino a raggiungere la promozione.\nLa stagione si chiuse trionfalmente con la conquista della Coppa Italia, ottenuta battendo in finale la SPAL. Il Napoli pass\u00f2 subito in vantaggio con Gianni Corelli al 12'; la SPAL pareggi\u00f2 tre minuti pi\u00f9 tardi con Micheli, ma Pierluigi Ronzon al 79' sigl\u00f2 il definitivo vantaggio partenopeo, regalando cos\u00ec agli azzurri il primo trofeo della loro storia. Fu un'affermazione che pass\u00f2 agli annali, poich\u00e9 nell'occasione i partenopei eguagliarono il come gli unici due club capaci, fin qui, di sollevare la Coppa Italia pur non militando in massima divisione.\nCan\u00e9 e l'altalena tra A e B.\nNel 1962-1963 il Napoli della Coppa Italia venne confermato quasi in blocco, con il solo innesto di Can\u00e9, prelevato dall'Olaria di Rio de Janeiro, e di Humberto Rosa dalla Juventus (in prestito annuale); dalle giovanili vennero inoltre integrati in prima squadra i giovani Antonio Juliano, Vincenzo Montefusco e Pomarici. In campionato la squadra non ingran\u00f2 ma in Coppa delle Coppe elimin\u00f2 sia i gallesi del che l'ungherese \u00dajpesti TE, qualificandosi cos\u00ec ai quarti di finale. Intanto, dopo la gara di San Siro contro il Milan, ben quattro azzurri (Walter Pontel, Giovanni Molino, Rosario Rivellino e Ugo Tomeazzi) furono squalificati per un mese causa doping.\nIn Coppa alla \"bella\" contro l'OFK Belgrado debutt\u00f2 Antonio Juliano, giovane centrocampista che per i successivi diciotto anni fu l'indiscussa bandiera del Napoli, ma nulla evit\u00f2 il 3-1 e l'eliminazione. In campionato le cose non andarono meglio: al termine della partita persa 0-2 in casa contro il il Napoli venne di nuovo retrocesso.\nNella stagione successiva il Napoli, sotto la guida di Roberto Lerici, non ottenne grandi successi; dopo la sostituzione del tecnico con il suo \"secondo\" Molino, alla fine fu solo ottavo posto. Il 25 giugno 1964 l\"Associazione Calcio Napoli\", oberata dai debiti, venne rilevata e sostituita dalla \"Societ\u00e0 Sportiva Calcio Napoli\" con Roberto Fiore presidente effettivo e Achille Lauro presidente onorario con il 40% delle azioni. Il processo di trasformazione societaria si tradusse di fatto in una sorta di mutamento di nominazione.\nPer il campionato 1964-1965 torn\u00f2 in panchina Pesaola, il tecnico della Coppa Italia. La stagione fu quantomeno strana: in casa il Napoli non rendeva, mentre in trasferta dilagava, Can\u00e9 si trasform\u00f2 in goleador e gli azzurri tornarono in A.\nGli oriundi: Altafini e S\u00edvori.\nPer lo spregiudicato armatore Achille Lauro il Napoli era un fiore all'occhiello da mostrare con orgoglio, specie in periodo elettorale; per costruire una buona squadra in vista del campionato di A 1965-1966 prelev\u00f2 Omar S\u00edvori della Juventus (90 milioni) e Jos\u00e9 Altafini dal (280 milioni); al loro fianco cominci\u00f2 a mettersi in evidenza Juliano, che aveva debuttato quando la squadra era ancora in Serie B.\nI risultati furono lusinghieri: in campionato il Napoli arriv\u00f2 terzo a soli cinque punti dall'Inter campione (50 punti contro i 45 degli azzurri), con Altafini capocannoniere della squadra con quattordici gol, mentre in estate la squadra si aggiudic\u00f2 la Coppa delle Alpi. Nel 1966-1967 il Napoli ripet\u00e9 gli ottimi risultati dell'anno passato, conquistando 44 punti e arrivando quarto con Altafini di nuovo mattatore, questa volta con sedici reti. Nello stesso anno la squadra partenopea partecip\u00f2 alla sua prima Coppa delle Fiere: venne eliminato agli ottavi di finale dal .\nAlla vigilia del campionato 1967-1968 arriv\u00f2 dal il portiere Dino Zoff, subito soprannominato \"l'angelo azzurro\". Nonostante la societ\u00e0 attraversasse un periodo di crisi economica, in campionato i partenopei arrivarono vicini allo scudetto, piazzandosi al secondo posto con nove punti di distacco dal Milan campione.\nIl giocattolo tuttavia si ruppe nella stagione successiva: Pesaola lasci\u00f2 la squadra per la Fiorentina e venne sostituito come allenatore da Beppe Chiappella; a peggiorare la situazione accadde anche una rissa durante Napoli-Juventus 2-1 del 1\u00ba dicembre 1968, in seguito alla quale S\u00edvori, per aver insultato l'allenatore bianconero Heriberto Herrera, fu squalificato per sei giornate; in seguito alla squalifica, S\u00edvori prese la decisione di ritirarsi dal calcio giocato. La squadra si piazz\u00f2 a met\u00e0 classifica, mentre a met\u00e0 stagione Corrado Ferlaino riusc\u00ec a comprare la societ\u00e0 beffando Lauro.\nLa presidenza Ferlaino.\nIl periodo di \"potere\" della famiglia Lauro era ormai al termine: nel 1969, con grande abilit\u00e0 e poca spesa Corrado Ferlaino assunse la presidenza della societ\u00e0 ridotta per\u00f2 sull'orlo del dissesto finanziario. Nei suoi primi anni di dirigenza, pur dimostrando carattere e testardaggine fuori dal comune, Ferlaino non pot\u00e9 garantire al Napoli la possibilit\u00e0 di lottare per grandi traguardi badando nei primi anni di presidenza in fase di calciomercato alla cessione di pezzi pregiati come Zoff, Altafini e Claudio Sala (ceduto senza aver potuto dimostrare pienamente il proprio valore, ad appena un anno dal suo acquisto), e all'acquisto di giocatori di prima scelta ma sul viale del tramonto come Nielsen, Hamrin, Sormani e Clerici.\nIl pubblico comunque ripagava la societ\u00e0 garantendole grandi incassi e questo fattore fu determinante per invertire la rotta.\nAnni 1970.\nNel 1970-1971 arriv\u00f2 a Napoli il brasiliano Angelo Benedicto Sormani soprannominato \"il Pel\u00e9 bianco\". Sulla panchina della compagine partenopea rimase Beppe Chiappella, arrivato due anni prima. Sormani form\u00f2 con Altafini un solido attacco grazie al quale il Napoli giunse a giocarsi lo scudetto con Inter e Milan, ma a fine campionato il bottino fu solo un terzo posto. Decisivo fu lo scontro diretto a San Siro contro l'Inter alla fine Campione a poche giornate dal termine: il Napoli chiuse il primo tempo in vantaggio per 1-0, scavalcando virtualmente in classifica proprio i neroazzurri, ma nell'intervallo i giocatori dell'Inter si recarono dall'arbitro minacciandolo di picchiarlo se avessero perso; memore delle minacce, nel secondo tempo l'arbitro concesse un rigore inesistente (come rivel\u00f2 poi la moviola) all'Inter, consentendole di pareggiare, e fischi\u00f2 poi una serie di punizioni a senso unico che permisero ai neroazzurri di ribaltare il punteggio imponendosi per 2-1.\nLa stagione successiva vide una piccola crisi del Napoli, dovuta ad alcuni problemi societari. La compagine partenopea arriv\u00f2 soltanto all'ottavo posto. Ferlaino decise quindi di svecchiare la squadra (pensando comunque anche al bilancio), con la cessione di giocatori del calibro di Zoff e Altafini alla Juventus.\nL'acquisto che rivoluzion\u00f2 positivamente l'ambiente azzurro, fu per\u00f2 legato al \"leone\" Lu\u00eds Vin\u00edcio, che ritorn\u00f2 a Napoli in veste di allenatore.\nVin\u00edcio e il \"calcio totale\".\nAll'arrivo del nuovo tecnico la societ\u00e0 cominci\u00f2 ad investire acquistando, fra gli altri, gli attaccanti Sergio Clerici e Giorgio Braglia), mantenendo giocatori come Juliano e valorizzando poi alcuni giovani talenti (Giuseppe Bruscolotti, Giovanni Vavassori, Antonio La Palma, Salvatore Esposito e altri). Vin\u00edcio, primo in Italia, volle sperimentare una squadra in grado di giocare il cosiddetto \"calcio totale\" proposto dagli olandesi ai Mondiali del 1974. La squadra fu rivoluzionata e i risultati non si fecero attendere: la stagione si chiuse al terzo posto alle spalle della Lazio di Chinaglia e della Juventus, anche se la lentezza del libero Zurlini non consent\u00ec a Vinicio di applicare la cosiddetta \"difesa a zona\".\nNel 1974-1975 il Napoli, sempre guidato da Vin\u00edcio, arriv\u00f2 ad un passo dallo scudetto. L'acquisto di Tarcisio Burgnich dall'Inter, schierato da Vinicio come libero, permise all'allenatore brasiliano di applicare finalmente la sua prediletta difesa a zona, e i risultati non si fecero attendere: nelle prime dieci giornate la squadra era ancora imbattuta e in corsa per lo scudetto. Eliminata dalla Coppa UEFA dal a pochi giorni dallo scontro diretto al San Paolo contro la Juventus, la squadra, ancora stanca dalla trasferta in Cecoslovacchia, venne incredibilmente travolta dai bianconeri che espugnarono il San Paolo per 6-2. In seguito alla clamorosa debacle, Vinicio decise di schierare il Napoli con un atteggiamento pi\u00f9 prudente, grazie al quale la squadra partenopea pot\u00e9 ritornare in corsa per lo scudetto. Alla 25\u00aa giornata, giorno della partita di ritorno a Torino, solo due punti separavano i bianconeri dagli azzurri: la Juventus si port\u00f2 in vantaggio con Causio, Juliano pareggi\u00f2 e poi si fece parare il possibile gol del vantaggio da Zoff; quando la partita sembrava essere destinata a finire in parit\u00e0, a due minuti dal termine l'ex Jos\u00e9 Altafini, da allora soprannominato dai napoletani \"Core \u2018ngrato\", port\u00f2 in vantaggio la sua Juventus, condannando il Napoli alla sconfitta e permettendo alla Juventus di portarsi a +4 dai partenopei a cinque giornate dal termine. Alla fine del campionato appena due punti separarono gli azzurri dalla Juventus, arrivata prima. Decisive furono le due sconfitte negli scontri diretti e l'incapacit\u00e0 di vincere in trasferta (fuori dal San Paolo solo una vittoria conquistata all'ultima giornata).\nCon \"Mister due miliardi\" \u00e8 di nuovo Coppa Italia.\nIl colpo di mercato che ingigant\u00ec le speranze di gloria dei tifosi azzurri arriv\u00f2 nell'estate del 1975 quando, per l'allora stratosferica cifra di due miliardi di lire, fu ingaggiato dal Bologna il centravanti Beppe Savoldi, detto \"BeppeGoal\" o anche \"mister due miliardi\".\nLa squadra, reduce dall'amara piazza d'onore, non fece meglio nella stagione successiva, arrivando solo al quinto posto. Per\u00f2 riusc\u00ec a conquistare la sua seconda Coppa Italia superando in finale per 4 a 0 l' all'Olimpico di Roma; poi, battendo il , il Napoli chiuse l'annata aggiudicandosi anche la Coppa di Lega Italo-Inglese, per quello che rimane il primo successo dei partenopei in ambito internazionale.\nNella stagione successiva l'obiettivo del raggiungimento della finale di Coppa delle Coppe (allenatore Pesaola) fall\u00ec dopo una sconfitta per 2-0 nella semifinale di ritorno contro l', con la direzione di gara dell'arbitro Matthewson pesantemente contestata dagli azzurri. La gara d'andata era finita 1-0 per il Napoli grazie a una rete di Bruscolotti. In campionato gli azzurri raggiunsero un modesto settimo posto e subirono anche la penalizzazione di un punto in classifica per cumulo di squalifiche del campo.\nDopo un doppio sesto posto nelle stagioni 1977-1978 e 1978-79, Savoldi lasci\u00f2 il Napoli che precipit\u00f2 all'undicesimo posto nel 1979-1980; la sostituzione del ritrovato Vin\u00edcio con Sormani non riusc\u00ec a fermare la crisi.\nAnni 1980.\nDa Krol a Maradona.\nL'inizio degli anni 1980 fu segnato dalla riapertura delle frontiere ai giocatori stranieri. Il Napoli, tradizionalmente, aveva avuto nelle sue file ottimi giocatori non italiani (Sallustro, Jeppson, S\u00edvori, Altafini, Hamrin, Can\u00e9, Clerici); per mantenere viva la tradizione fu ingaggiato dal Vancouver il libero Ruud Krol, gi\u00e0 campione d'Europa con l' e pilastro difensivo dei grandi dei primi anni 1970.\nNella stagione 1980-1981, in un'annata resa drammatica dal sisma che il 23 novembre 1980 scosse la citt\u00e0, la squadra, guidata da Rino Marchesi, sfior\u00f2 il titolo conquistando il terzo posto finale. Dopo un inizio poco promettente, a causa anche del rendimento pessimo della difesa che incass\u00f2 nelle prime giornate parecchi gol, l'allenatore Marchesi prese le contromisure adeguate, spostando Luciano Marangon in mediana e aggiungendo in difesa Raimondo Marino, permettendo cos\u00ec a Krol di esprimere tutta la sua classe. Il punto di svolta della stagione fu la partita contro la Roma al San Paolo il 19 ottobre che il Napoli vinse addirittura 4-0. Imbattuto dalla 11\u00aa alla 25\u00aa giornata, dopo la vittoria sul al Comunale, a cinque giornate dal termine, il Napoli si port\u00f2 in testa alla classifica insieme alla Juventus e con la prospettiva di usufruire di un calendario favorevole. Inaspettatamente, per\u00f2, nel turno successivo il - ultimo in classifica - pass\u00f2 al San Paolo per 1-0 con autogol di Ferrario nei primi minuti. Per tutto il resto della gara gli azzurri si gettarono generosamente all'attacco, ma pali, traverse e la notevole prestazione del portiere umbro Malizia sbarrarono al Napoli ogni possibilit\u00e0 di giungere quantomeno al pareggio. Nonostante tutto, la squadra affront\u00f2 l'incontro decisivo con la Juventus con due punti di svantaggio e con la teorica possibilit\u00e0 di sfruttare il turno casalingo per riagguantare la vetta a una giornata dal termine, ma ancora una volta un'autorete (stavolta di Guidetti) condann\u00f2 gli azzurri alla sconfitta e al definitivo addio alle velleit\u00e0 tricolori.\nNella stagione successiva il tentativo di puntare allo scudetto rinforzando ulteriormente la squadra fu compromesso dai contrasti tra Ferlaino e il direttore generale ed ex calciatore Juliano: l'acquisto da parte di Ferlaino del 76% delle azioni della societ\u00e0 suscit\u00f2, infatti, il risentimento di Juliano, che tergivers\u00f2 dapprima sul rinnovo dei contratti di Marchesi e Corso e poi, di fronte alla reazione del Presidente, present\u00f2 le dimissioni, che vennero accettate da Ferlaino. Le lotte in seno alla societ\u00e0 compromisero dunque il campionato del Napoli, insieme al potenziamento non adeguato della squadra (i nuovi arrivati, come Palanca e Criscimanni, non si dimostrarono all'altezza), al rendimento non sempre esaltante di Krol, e ai pettegolezzi che circolavano sulla squadra, ma, nonostante tutto, il Napoli concluse il campionato al quarto posto. Lo Scudetto rest\u00f2 lontano da Napoli nonostante Krol e Claudio Pellegrini, capocannoniere del Napoli in entrambe le stagioni con il medesimo numero di gol (11).\nNonostante l'arrivo di altri stranieri di valore quali Ram\u00f3n D\u00edaz prima e Jos\u00e9 Dirceu poi, nei due campionati successivi la retrocessione in serie B fu evitata in extremis.\nNella stagione successiva arriv\u00f2 dalla Daniel Bertoni, argentino e campione del mondo che prese uno dei due posti riservati agli stranieri e lasciati liberi da Krol e Dirceu, ceduti rispettivamente a e .\nIl presidente Ferlaino, deciso a portare la societ\u00e0 verso grandi traguardi, il 30 giugno 1984 defin\u00ec l'acquisto del campione argentino Diego Armando Maradona dal per la cifra record di 15 miliardi di lire. Il fuoriclasse di Lan\u00fas, tuttora considerato uno dei pi\u00f9 grandi calciatori di tutti i tempi, venne presentato il 5 luglio successivo in uno stadio San Paolo gremito in ogni ordine di posti. La prima stagione del Napoli di Maradona, dopo un girone di andata mediocre, fu conclusa con una posizione di centro classifica solo nelle ultime giornate di campionato.\nLa squadra venne gradualmente ricostruita: furono ingaggiati Bruno Giordano, Salvatore Bagni, Claudio Garella e Alessandro Renica. In panchina Rino Marchesi lasci\u00f2 il testimone ad Ottavio Bianchi, che da giocatore milit\u00f2 per cinque stagioni in maglia azzurra. I cambiamenti coinvolsero anche la dirigenza, con l'addio di Antonio Juliano e l'ingresso in societ\u00e0 di Italo Allodi, gi\u00e0 dirigente di , Juventus e . Dal vivaio emergevano giovani talenti, uno su tutti Ciro Ferrara, che debutt\u00f2 in prima squadra proprio nel 1985-1986. La stagione fin\u00ec col Napoli al terzo posto, alle spalle di Juventus e .\n1986-1987: il primo scudetto e la terza Coppa Italia.\nLa stagione del primo scudetto fu quella del 1986-1987. Vennero ingaggiati il terzino Giuseppe Volpecina, il regista Francesco Romano e l'attaccante Andrea Carnevale, mentre Maradona era appena tornato dal trionfale mondiale messicano. Cos\u00ec come aveva fatto per l', Maradona condusse il Napoli alla vittoria del campionato.\nIl campionato prese il via il 14 settembre, con il Napoli che si impose a Brescia (0-1) con rete di Maradona. Inizialmente i partenopei si limitarono ad inseguire la Juventus, che tent\u00f2 la fuga. Il 9 novembre, nello scontro diretto giocato a Torino con le due squadre appaiate in testa, gli azzurri s'imposero per 3-1 con reti di Ferrario, Giordano e Volpecina. Il Napoli balz\u00f2 cos\u00ec in testa alla classifica e mantenne il primo posto fino alla fine del girone d'andata, resistendo anche al blitz dell', che agganci\u00f2 i partenopei alla quattordicesima (con il Napoli che sub\u00ec la prima sconfitta stagionale per mano della ), per poi sciupare tutto perdendo a Verona l'11 gennaio.\nIl Napoli inizi\u00f2 con passo spedito il girone di ritorno, vincendo quattro gare di fila e staccando il folto gruppo delle inseguitrici, che comprendeva ora anche e . All'inizio di aprile i partenopei ebbero un leggero calo - pareggio ad Empoli e sconfitta a Verona - che permise all'Inter di avvicinarsi: i punti di distanza tra napoletani e milanesi rimasero due fino alle ultime giornate. Il 3 maggio, alla terzultima di campionato, i nerazzurri meneghini caddero ad mentre gli azzurri impattavano 1-1 a Como. A questo punto era sufficiente un pareggio per conquistare lo scudetto: il 10 maggio 1987, alla penultima giornata, il Napoli conquist\u00f2 matematicamente il suo primo titolo nazionale grazie all'1-1 al San Paolo contro la Fiorentina (reti di Carnevale e Roberto Baggio), che permise agli azzurri di mantenere il vantaggio di quattro punti su e Juventus a una giornata dal termine, un distacco che non poteva pi\u00f9 essere colmato. I tifosi festeggiarono lo storico trionfo riversandosi nelle strade della citt\u00e0. Uno striscione esposto in \"Curva B\" recitava: \"La storia ha voluto una data, 10 maggio 1987\".\nLa squadra vinse anche la sua terza Coppa Italia 1986-1987, conquistata vincendo tutte le gare, comprese le due finali disputate contro l'. Il \"double\" scudetto/coppa era un'impresa fino a quel momento riuscita in Italia solo al Grande Torino e alla Juventus.\nLa rosa campione d'Italia comprendeva: Claudio Garella, Giuseppe Bruscolotti, Ciro Ferrara, Salvatore Bagni, Moreno Ferrario, Alessandro Renica, Andrea Carnevale, Fernando De Napoli, Bruno Giordano, Diego Armando Maradona, Francesco Romano; Giuseppe Volpecina, Luigi Caffarelli, Ciro Muro, Luciano Sola, Tebaldo Bigliardi, Raimondo Marino, Raffaele Di Fusco, Pietro Puzone, Massimo Filardi, Costanzo Celestini, Antonio Carannante, Davide Lampugnani; Allenatore: Ottavio Bianchi.\n1987-1988: il trio Ma.Gi.Ca..\nDopo l'esordio in Coppa dei Campioni con l'eliminazione al primo turno contro il , 2-0 per le \"merengues\" in Spagna e 1-1 nel ritorno al San Paolo, il campionato 1987-1988, anche grazie all'innesto del centravanti brasiliano Careca acquistato dal , inizi\u00f2 con cinque vittorie nelle prime cinque gare. Al termine del girone d'andata i partenopei erano primi in classifica con uno \"score\" di undici vittorie, tre pareggi e una sconfitta; il Napoli ottenne in seguito altre sette vittorie consecutive. Poi, nelle ultime cinque giornate, il Napoli conquist\u00f2 un solo punto, perdendo quattro gare di fila, tra le quali lo scontro diretto con il (2-3 al San Paolo) che segn\u00f2 il sorpasso rossonero sugli azzurri e la conquista da parte del \"Diavolo\" del primo scudetto dell'era-Berlusconi.\nIl finale di campionato degli azzurri provoc\u00f2 roventi polemiche all'interno della societ\u00e0\n, con lo spogliatoio del Napoli che si spacc\u00f2 e si pass\u00f2 cos\u00ec dalle critiche alle \"epurazioni\": Claudio Garella, ceduto all', Moreno Ferrario, ceduto alla , Salvatore Bagni, ceduto all', e Bruno Giordano, ceduto all', vennero messi alla porta; restarono gli unici a pagare per lo scudetto perso a vantaggio dei rossoneri di Arrigo Sacchi.\nLa \"Ma.Gi.Ca.\" era il tridente d'attacco del Napoli alla fine della stagione 1987-1988, composto da Diego Armando Maradona, Antonio Careca, e Bruno Giordano. Tale soprannome nacque grazie al giornalista Francesco Rasulo dopo la partita -Napoli del 31 gennaio 1988, finita 3-1 per i partenopei; in quella gara andarono a segno, nell'ordine, Maradona (su rigore), Giordano e Careca. In quella stagione, il tridente collezion\u00f2 complessivamente 97 presenze (Maradona 37, Careca 33, Giordano 27) e segn\u00f2 47 reti (Maradona 21, Careca 18, Giordano 8).\n1988-1989: la Coppa UEFA.\nFinita in modo burrascoso la stagione 1987-1988, per quella successiva la squadra cambi\u00f2 radicalmente: per sostituire i giocatori allontanati, il Napoli ricorse a diversi acquisti, tra cui quello di Giuliano Giuliani, di Luca Fusi e del forte centrocampista brasiliano Alem\u00e3o dell', gi\u00e0 compagno di Careca nella \"Sele\u00e7\u00e3o\". Entrarono a far parte della dirigenza azzurra Luciano Moggi e Giorgio Perinetti.\nIl campionato 1988-1989 regal\u00f2 belle soddisfazioni al Napoli, come il 5-3 esterno alla Juventus (che rimase l'ultima vittoria azzurra in casa juventina fino al 31 ottobre 2009), il 4-1 al e il clamoroso 8-2 al . Lo scudetto di quell'anno, tuttavia, and\u00f2 all' \"dei record\" di Giovanni Trapattoni, una delle migliori formazioni della storia neroazzurra. Fin dalle prime giornate, il campionato fu monopolizzato dai nerazzurri e le altre squadre di vertice sembrarono puntare pi\u00f9 decisamente alle competizioni europee.\nIn Coppa UEFA, gli azzurri partirono subito col piede giusto, eliminando i greci del Paok Salonicco (1-0 e 1-1), i tedeschi orientali del Lokomotive Lipsia (2-0 e 1-1) e i francesi del (0-0 e 0-1). Le sfide pi\u00f9 interessanti cominciarono per\u00f2 dai quarti di finale, con il Napoli che si trov\u00f2 di fronte alla Juventus: dopo lo 0-2 subito nella gara d'andata a Torino, un secco 3-0 al ritorno ribalt\u00f2 il risultato a favore del Napoli, che pass\u00f2 grazie ad un gol segnato da Renica allo scadere dei tempi supplementari. La semifinale oppose al Napoli i tedeschi del : al San Paolo, che fece registrare il \"tutto esaurito\", il Napoli vinse per 2-0, con gol di Careca e Carnevale e ipotec\u00f2 la finale; al ritorno, una doppietta di Careca (2-2 il finale) spian\u00f2 la strada per la finale contro un'altra tedesca, lo di J\u00fcrgen Klinsmann.\nNella gara d'andata, i tedeschi gelarono il San Paolo con la rete di Maurizio Gaudino (per ironia della sorte, figlio di napoletani emigrati in Germania), ma le reti di Maradona prima e di Careca (allo scadere) poi, fissarono il punteggio sul 2-1. Il ritorno a Stoccarda, con oltre 30.000 tifosi azzurri al seguito, fu un trionfo: segn\u00f2 Alem\u00e3o, pareggi\u00f2 Klinsmann, poi Ciro Ferrara e Careca chiusero la partita. Ininfluenti i due gol tedeschi che fissarono il risultato finale sul 3-3, con il Napoli che vinse cos\u00ec la Coppa UEFA del 1989, suo primo trofeo confederale.\n1989-1990: il secondo scudetto.\nLa stagione 1989-1990 si apr\u00ec subito con una notizia clamorosa: Ottavio Bianchi lasci\u00f2 la panchina azzurra, sostituito da Albertino Bigon. Maradona prolung\u00f2 la sua permanenza in Argentina e non rientr\u00f2 in tempo utile per giocare le prime partite di campionato, a causa di problemi con la societ\u00e0 cui si diceva avesse chiesto la cessione: voci subito smentite ma mai in modo del tutto convincente; l'argentino torn\u00f2 in campo solo il 17 settembre 1989, alla quinta di campionato contro la al San Paolo. La squadra intanto acquistava nuovi giocatori, come il centrocampista Massimo Mauro e il giovane fantasista Gianfranco Zola.\nIn campionato i partenopei partirono subito col piede giusto: sedici risultati utili consecutivi nelle prime sedici gare, tuttora miglior serie positiva nella storia del club. La prima sconfitta arriv\u00f2 solo all'ultima d'andata, un pesante 0-3 in casa della , che tuttavia non dest\u00f2 preoccupazioni. Un piccolo calo di rendimento avvicin\u00f2 l' e , ma la squadra riusc\u00ec a gestire il vantaggio di due punti fino allo scontro diretto: a San Siro i rossoneri vinsero per\u00f2 3-0 e appaiarono il Napoli in testa alla classifica; due settimane dopo, gli azzurri persero di nuovo a Milano, stavolta contro l'Inter (3-1), e si ritrovarono staccati di due punti dalla vetta.\nMolti cominciarono a temere il ritorno degli \"spettri\" del 1988, ma il Napoli non demorse. Dapprima recuper\u00f2 un punto (Milan sconfitto a Torino dalla Juventus, e azzurri che pareggiarono a Lecce), mentre la battuta d'arresto con la Sampdoria (2-1 dei liguri allo scadere) fu mitigata dalla caduta dei rossoneri nel derby contro i cugini nerazzurri. A poche giornate dal termine, quando i giochi sembravano ormai fatti, avvenne il celebre \"caso della monetina\" di Bergamo: sul punteggio di 0-0 tra e Napoli, una moneta lanciata dai tifosi nerazzurri colp\u00ec alla testa il centrocampista partenopeo Alem\u00e3o, costringendolo ad abbandonare il campo; il giudice sportivo assegn\u00f2 il 2-0 a tavolino al Napoli mentre il Milan, bloccato sullo 0-0 dal , venne cos\u00ec raggiunto dagli azzurri a tre turni dalla fine. Alla penultima giornata, il definitivo sorpasso: rossoneri sconfitti a Verona per 2-1 e Napoli vittorioso 4-2 sul campo di Bologna. Nell'ultima giornata, al San Paolo contro la Lazio, bastava un pareggio per laurearsi campioni: un gol di Marco Baroni dopo appena sette minuti chiuse in fretta la partita e regal\u00f2 al Napoli il secondo scudetto.\nAnni 1990.\n1990-1991: la Supercoppa italiana e la partenza di Maradona.\nLa stagione 1990-1991 cominci\u00f2 con la vittoria nella Supercoppa italiana, ottenuta battendo la Juventus di Maifredi per 5-1.\nIl campionato, invece, cominci\u00f2 male con un solo punto ottenuto nelle prime tre partite. L'inizio in Coppa dei Campioni sembr\u00f2 favorevole al Napoli, che ottenne una convincente doppia vittoria sugli ungheresi dello \u00dajpesti D\u00f3zsa, squadra che aveva gi\u00e0 incontrato nella Coppa delle Coppe del 1963, quando si chiamava \u00dajpesti TE. Al secondo turno per\u00f2 gli azzurri vennero eliminati dallo ai rigori, dopo un doppio 0-0. La crisi continu\u00f2 per tutto l'anno, e il Napoli chiuse la stagione con un modesto settimo posto.\nSi chiuse cos\u00ec il primo, importante ciclo del Napoli, in coincidenza con il declino di Maradona a seguito della positivit\u00e0 alla cocaina che lo costrinsero a lasciare l'Italia in modo amaro. Dal 1991, senza pi\u00f9 l'apporto del fuoriclasse argentino, la squadra si avvi\u00f2 verso un lento ma costante declino.\nL'inizio della crisi.\nLa squadra partenopea, con il nuovo tecnico Claudio Ranieri e grazie all'apporto di giocatori del calibro di Zola, Ferrara, Careca e il nuovo arrivato Laurent Blanc, ottenne un discreto quarto posto nella stagione 1991-1992.\nRanieri venne dunque confermato e la campagna acquisti port\u00f2 in azzurro giocatori come Daniel Fonseca e Roberto Policano. In Coppa UEFA il Napoli super\u00f2 il primo turno grazie al 5-1 esterno contro il Valencia, con Fonseca autore di tutti e cinque gol dei partenopei, ma nel turno seguente il elimin\u00f2 gli azzurri grazie ad una doppietta di George Weah nella gara di andata a Napoli. In campionato la squadra and\u00f2 in crisi e, dopo un 1-5 interno contro il Milan alla nona giornata, Ranieri venne esonerato. Al suo posto ritorn\u00f2 Ottavio Bianchi, che non pot\u00e9 far altro che condurre la squadra ad una tranquilla salvezza.\nNel giugno del 1993 Ferlaino, coinvolto in vicende giudiziarie, lasci\u00f2 la presidenza del club ad Ellenio Gallo, pur conservando il pacchetto di maggioranza della societ\u00e0.\nFerlaino lasci\u00f2 la squadra a Gallo con diverse inadempienze finanziarie, che sancirono l'inizio di una crisi lenta e inesorabile. La squadra venne quindi svecchiata e sub\u00ec molti cambiamenti: Bianchi ne divent\u00f2 direttore generale e scelse come tecnico Marcello Lippi. Pilastri della squadra come Careca e Gianfranco Zola lasciarono Napoli, mentre molti giovani promettenti, come Fabio Cannavaro e Fabio Pecchia, ne divennero protagonisti. Dopo un primo periodo di crisi, Lippi decise di puntare sulle forze fresche e la stagione 1993-1994 fin\u00ec con un buon sesto posto e la soddisfazione di aver sconfitto il Milan, prossimo a laurearsi campione d'Italia e d'Europa, grazie ad una rete di Paolo Di Canio, che realizz\u00f2 anche il gol che all'ultima giornata valse la qualificazione dei partenopei alla Coppa UEFA.\nAlla fine della stagione Lippi lasci\u00f2 il Napoli per accasarsi alla Juventus, e con lui anche Ciro Ferrara, bandiera e capitano del Napoli, a causa delle sempre pi\u00f9 incessanti voci di dissesto finanziario. Al posto dell'allenatore viareggino giunse Vincenzo Guerini e il Napoli in campo si affid\u00f2 ad Andr\u00e9 Cruz, Alain Boghossian e all'ex numero dieci del Torino Benny Carbone, arrivato via con Grossi e ben 18 miliardi, nell'affare che port\u00f2 in terra capitolina Daniel Fonseca. La stagione cominci\u00f2 male: Guerini fu licenziato dopo un 5-1 subito contro la e al suo posto arriv\u00f2 Vujadin Bo\u0161kov, che port\u00f2 i partenopei al settimo posto, sfiorando la qualificazione alla Coppa UEFA con Andr\u00e9 Cruz e Alain Boghossian tra le sorprese del campionato.\nNel frattempo il presidente Gallo, per garantire la sopravvivenza del club, cerc\u00f2 di coinvolgere altri imprenditori, tra cui Mario Moxedano e l'imprenditore veneto Ettore Setten. Moxedano, temendo il ritorno di Ferlaino, si sfil\u00f2 dall'operazione, e nel 1994 il consiglio di amministrazione del club deliber\u00f2 l'assegnazione di due quote azionarie paritarie, ciascuna del 46,5%, a Ellenio Gallo (insieme al figlio Luis) e a Setten, mentre il restante 7% fu assegnato a soci di minoranza, tra cui Ferlaino. Un'ordinanza del tribunale civile annull\u00f2 la delibera del CdA e nel 1995 Ferlaino acquis\u00ec nuovamente il controllo del club.\nIl declino.\nDal 1995, per sanare i debiti del club, furono ceduti giocatori come Benito Carbone (all') e Fabio Cannavaro (al ), e inizi\u00f2 il declino. Nel 1995-1996 la retrocessione venne sfiorata: il Napoli si salv\u00f2 solo alla terz'ultima giornata, vincendo contro la 1-0, grazie ad un calcio di rigore trasformato in rete, nei minuti finali dell'incontro, da Arturo Di Napoli. Bo\u0161kov lasci\u00f2 la squadra per i deludenti risultati avuti.\nNella stagione 1996-1997 la formazione azzurra allenata da Gigi Simoni fu la rivelazione della prima parte del campionato: alla sosta natalizia era al secondo posto a pari merito con il e dietro alla Juventus; nel girone di ritorno, tuttavia, la squadra croll\u00f2 (3 vittorie in 17 gare) e, dopo l'esonero di Simoni sostituito da Vincenzo Montefusco, allenatore della Primavera, non and\u00f2 oltre la dodicesima piazza. Notevole fu, invece, il cammino in Coppa Italia. Eliminati il , il (entrambe per 0-1), la (1-0 e 1-1) nei quarti e l' (doppio 1-1 e vittoria ai rigori) in semifinale, il Napoli arriv\u00f2 in finale contro il Vicenza. Nell'andata al San Paolo gli azzurri si imposero per 1-0 con rete di Fabio Pecchia, ma la gara di ritorno al Menti termin\u00f2 1-0 per i veneti dopo i 90 minuti regolamentari e, nei tempi supplementari, complice l'espulsione di Nicola Caccia, i biancorossi realizzarono altri due gol negli ultimi tre minuti, reti che valsero il trofeo e l'accesso alla Coppa delle Coppe 1997-1998.\nIn Serie B dopo trentatr\u00e9 anni.\nCeduta anche l'ultima bandiera del Napoli, Fabio Pecchia, nonostante l'acquisto di giocatori come Claudio Bellucci e Igor Protti (capocannoniere della Serie A 1995-1996), nella stagione 1997-1998 la crisi degli anni precedenti arriv\u00f2 al culmine. Durante l'anno si succedettero sulla panchina del Napoli ben quattro allenatori (nell'ordine: Mutti, Mazzone, Galeone, Montefusco) e tre direttori tecnici (nell'ordine: Ottavio Bianchi, Salvatore Bagni e Antonio Juliano), e in campo ben quaranta calciatori (fra cui l'ormai anziano Giuseppe Giannini, Reynald Pedros, Aljo\u0161a Asanovi\u0107, William Prunier, Jos\u00e9 Luis Calder\u00f3n, Massimiliano Allegri), ma nessuno di loro riusc\u00ec a evitare la \"d\u00e9b\u00e2cle\" azzurra: con un bottino di soli quattordici punti - peggior prestazione di sempre in Serie A della squadra - il Napoli, ultimo in classifica, retrocedette in Serie B dopo trentatr\u00e9 anni consecutivi di permanenza nella massima serie.\nIl primo anno in cadetteria fu mediocre: la squadra, allenata da Renzo Ulivieri, annoverava nell'organico giocatori \"blasonati\" ma sul viale del tramonto come Igor \u0160alimov e Roberto Murgita e non riusc\u00ec mai ad inserirsi nella lotta per la promozione. A gennaio arriv\u00f2 l'attaccante Stefan Schwoch, ma la stagione era ormai compromessa e il Napoli chiuse il torneo a met\u00e0 classifica.\nIl ritorno in Serie A avvenne solo l'anno dopo, al termine della stagione 1999-2000, grazie all'oculata gestione del nuovo allenatore Novellino e alle ottime prestazioni di Schwoch, che con 22 reti realizzate eguagli\u00f2 il record di gol messi a segno in una singola stagione con la maglia azzurra, detenuto fino a quel momento da Antonio Vojak. Quell'anno il Napoli aveva nel proprio organico elementi di sicuro avvenire, come Massimo Oddo, Matuzalem, Roberto Stellone e Luciano Galletti. Il 7 luglio 2000 entr\u00f2 in societ\u00e0 l'imprenditore romagnolo Giorgio Corbelli, che affianc\u00f2 Ferlaino alla guida del club ricoprendo la carica di presidente.\nAnni 2000.\nLa retrocessione del 2000-2001.\nNonostante i meriti e l'affetto dei tifosi, i due protagonisti del ritorno in massima serie (il tecnico Novellino e l'attaccante Schwoch) non ottennero la riconferma: l'allenatore pass\u00f2 al , mentre l'attaccante venne ceduto al per pagare gli ormai noti e opprimenti debiti. Il Napoli si affid\u00f2 dunque al tecnico boemo Zden\u011bk Zeman, esonerato dopo sei partite e sostituito con Emiliano Mondonico. Nonostante alcune significative vittorie (6-2 contro a , 2-1 in casa dei campioni d'Italia in carica della e 1-0 all') e la presenza in squadra di calciatori come Edmundo, Amauri (arrivati entrambi nel mercato di gennaio), Matuzalem, Marek Jankulovski, Nicola Amoruso e Claudio Bellucci, il Napoli non riusc\u00ec ad evitare l'immediato ritorno in serie cadetta, sancito all'ultima giornata dalla sconfitta contro la .\nPer il successivo campionato di Serie B il ruolo di allenatore fu affidato a Luigi De Canio. La squadra, competitiva e fra le favorite per la promozione, lott\u00f2 fino all'ultima giornata per ritornare in Serie A, riuscendo a risalire dai bassifondi della classifica fino ai primi posti grazie a una lunga serie di risultati utili consecutivi. Ciononostante, nella partita decisiva, in casa contro la , ottenne solo un pareggio (1-1) e chiuse al quinto posto, con la massima serie soltanto sfiorata.\nIl 22 giugno 2002 Corbelli, per evitare una ormai pi\u00f9 che probabile bancarotta, cedette le sue quote societarie all'industriale alberghiero Salvatore Naldi, che affid\u00f2 la squadra all'allenatore Franco Colomba. Il mediocre rendimento della squadra, che si ritrov\u00f2 anche al penultimo posto in classifica, port\u00f2 all'esonero del tecnico e all'ingaggio di Franco Scoglio, che lasci\u00f2 l'incarico di CT della . La squadra risal\u00ec timidamente la classifica, ma poi and\u00f2 di nuovo in crisi e in panchina venne richiamato Colomba, il quale riusc\u00ec nell'intento di salvare la squadra da una clamorosa retrocessione in C1 solo all'ultima giornata con un pareggio a Messina.\nNella stagione 2003-2004 le difficolt\u00e0 finanziarie impedirono l'adeguato potenziamento della squadra: l'allenatore Andrea Agostinelli venne esonerato in corso d'opera per far posto al rientrante Luigi Simoni, ma il risultato fu un mediocre quattordicesimo posto.\nIl fallimento e la rinascita.\nAlla crisi di risultati si aggiunse l'ormai compromessa situazione finanziaria, che port\u00f2 nell'estate del 2004 al fallimento del club e alla conseguente perdita del titolo sportivo.. Dopo gli ultimi mesi di vita passati tra amministrazioni controllate e ricapitalizzazioni, molti sono gli imprenditori che, senza successo, provano a riportare il calcio a Napoli. nel mese di agosto \u00e8 per\u00f2 l'imprenditore cinematografico Aurelio De Laurentiis a rilevare il titolo sportivo dalla curatela fallimentare del tribunale di Napoli e iscrivere la squadra, con la denominazione \"Napoli Soccer\", al campionato di Serie C1. Nel ruolo di Direttore Generale della neonata societ\u00e0 venne scelto Pierpaolo Marino, gi\u00e0 dirigente azzurro nella seconda met\u00e0 degli anni 1980.\nLa societ\u00e0 prese parte alla Serie C1 2004-2005. In quella stagione la squadra - costretta anche ad una campagna acquisti effettuata in tempi ristretti - termin\u00f2 il girone di andata a due punti dalla zona play-off. Con gli acquisti di calciatori di buon livello come Emanuele Calai\u00f2, Pi\u00e1 e Marco Capparella e in seguito all'esonero del tecnico Gian Piero Ventura (cui subentra Edoardo Reja), il Napoli arriv\u00f2 terzo alla fine del campionato, ma perse la finale play-off contro l', pareggiando 0-0 in casa e perdendo 2-1 ad Avellino. L'intera estate venne vissuta con la speranza, rivelatasi poi vana, di un ripescaggio in cadetteria.\nNella stagione 2005-2006 il Napoli ebbe un notevole avvio sia in campionato che in Coppa Italia, competizione nella quale venne eliminato solo agli ottavi di finale dalla (prima aveva eliminato , e ). Gli azzurri vennero promossi nella serie cadetta con quattro giornate d'anticipo sulla fine della stagione regolare, con Emanuele Calai\u00f2 che si mise in evidenza segnando diciotto reti.\nAl termine della stagione, il 23 maggio 2006, il presidente De Laurentiis, mantenendo la promessa fatta all'atto della sua acquisizione del titolo sportivo dalle mani del tribunale, restitu\u00ec al club la denominazione originaria di \"Societ\u00e0 Sportiva Calcio Napoli\", volutamente non utilizzata nei due campionati di terza serie. L'ultimo atto dell'annata fu la finale di Supercoppa di Serie C1 persa contro lo Spezia: nella doppia finale prevalse la squadra ligure grazie allo 0-0 interno nella gara d'andata e all'1-1 al \"San Paolo\".\nPer il campionato 2006-2007 la squadra acquist\u00f2 Paolo Cannavaro, Samuele Dalla Bona, Maurizio Domizzi, Christian Bucchi (capocannoniere della Serie B 2005-2006), il giovane difensore austriaco Gy\u00f6rgy Garics e il trequartista Roberto De Zerbi. In campionato la squadra si mantenne costantemente nelle prime tre posizioni; infine, registrata la promozione della Juventus, il Napoli giunse al confronto diretto dell'ultima giornata, in casa del Genoa, secondo in classifica e con un punto di vantaggio proprio sui liguri. Il pareggio a reti bianche di Marassi e il concomitante pareggio del (unica squadra che era ancora in gioco per eventuali \"play-off\"), fu sufficiente a garantire sia al Napoli che al Genoa la promozione diretta, festeggiata insieme dalle due tifoserie (gemellate dal 1982) da troppo tempo lontane dal massimo palcoscenico calcistico nazionale.\nIl ritorno in Serie A.\nPer il ritorno in Serie A, il Napoli modific\u00f2 leggermente la propria politica gestionale, puntando ancor di pi\u00f9, rispetto al passato, su giovani talenti che consentissero con basse spese di avere buoni rendimenti immediati e futuri - in primis l'attaccante argentino Ezequiel Lavezzi, il centrocampista slovacco Marek Ham\u0161\u00edk e il mediano uruguaiano Walter Gargano - affiancandoli a giocatori di esperienza come Manuele Blasi, Marcelo Zalayeta e Matteo Contini; in panchina venne confermato Reja, che divenne uno dei tecnici pi\u00f9 longevi della storia del club. Nel mercato di gennaio, poi, vennero acquistati Daniele Mannini e Fabiano Santacroce dal , Michele Pazienza dalla e Nicol\u00e1s Navarro dall'Argentinos Juniors.\nIn campionato, il Napoli super\u00f2 squadre importanti come , e Juventus e chiuse all'ottavo posto con 50 punti, centrando la qualificazione per l'Intertoto dopo quasi quattordici anni dall'ultima partecipazione in una competizione europea. In Coppa Italia gli azzurri vennero eliminati dalla agli ottavi di finale (3-2 in totale: 2-1 a Roma e 1-1 a Napoli). Il capocannoniere azzurro in campionato fu il ventenne centrocampista Marek Ham\u0161\u00edk con 9 reti.\nDi nuovo in Europa: dall'Intertoto all'Europa League.\nIn vista della stagione successiva, Pierpaolo Marino mise a segno cinque acquisti: Leandro Rinaudo dal , Christian Maggio dalla , Germ\u00e1n Denis dall', Salvatore Aronica dalla , Andrea Russotto arrivato con la formula del prestito con diritto di riscatto dal e conferm\u00f2 per il quarto anno di fila Reja come allenatore. Nel mercato di gennaio venne invece messo a segno l'acquisto di Jes\u00fas D\u00e1tolo dal Boca Juniors, mentre dalla lista degli svincolati viene ingaggiato il portiere Luca Bucci.\nSuperati i greci del Panionios in Intertoto (arrivata alla sua ultima edizione) e gli albanesi del nei preliminari di UEFA, il Napoli si qualific\u00f2 per il tabellone principale, dove venne eliminato dal Benfica al primo turno. In Coppa Italia la squadra usc\u00ec ai calci di rigore contro la Juventus nei quarti di finale. In campionato gli azzurri partirono con notevole slancio (20 punti nelle prime 9 giornate) e chiusero il girone di andata al quinto posto, ma un clamoroso tracollo port\u00f2 la squadra a tre mesi e mezzo senza vittorie; ne fece le spese il tecnico Reja, esonerato dopo pi\u00f9 di quattro anni di militanza sulla panchina azzurra e sostituito dall'ex CT della Nazionale Roberto Donadoni. Il Napoli raccolse appena 13 punti nel girone di ritorno, chiudendo il campionato al 12\u00ba posto con 46 punti. Marek Ham\u0161\u00edk si conferm\u00f2 capocannoniere dei partenopei con 9 reti.\nLa societ\u00e0 partenopea decise di voltare pagina e intervenne con decisione sul mercato: arrivarono Fabio Quagliarella, Luca Cigarini, Hugo Campagnaro, Juan Camilo Z\u00fa\u00f1iga, Morgan De Sanctis e l'attaccante austriaco Erwin Hoffer. Sul fronte partenze, le cessioni pi\u00f9 rilevanti furono quelle di Daniele Mannini (passato in compropriet\u00e0 alla nell'ambito dell'operazione Campagnaro), Manuele Blasi e Marcelo Zalayeta, ceduti in prestito rispettivamente a e .\nL'inizio di campionato sembr\u00f2 per\u00f2 ricalcare il rendimento mediocre della stagione precedente, e cos\u00ec venne rivoluzionata la struttura societaria: il 28 settembre 2009 si interruppe consensualmente, dopo 5 anni, con il DG Pierpaolo Marino, colui che aveva affiancato De Laurentiis fin dai primi e difficili giorni di vita della nuova societ\u00e0, nonostante il contratto rinnovato solo pochi mesi prima. Stessa sorte tocc\u00f2 a Roberto Donadoni, sollevato dall'incarico il 6 ottobre dopo aver raccolto 7 punti in 7 partite, e sostituito con Walter Mazzarri. Contemporaneamente, dalla arriv\u00f2 il Direttore Sportivo Riccardo Bigon, figlio di Alberto, allenatore del secondo scudetto azzurro. Sotto la guida del tecnico toscano il Napoli inanell\u00f2 una serie di 15 risultati utili consecutivi, tra cui le vittorie in casa di e Juventus, che permisero ai partenopei di chiudere il girone d'andata al terzo posto, eventualit\u00e0 che non si verificava dalla stagione 1991-1992. Nonostante una leggera flessione nel girone di ritorno, il Napoli chiuse il torneo al 6\u00ba posto con 59 punti, miglior risultato dalla stagione 1993-1994 e record di punti in massima serie con i 3 punti per vittoria, garantendosi cos\u00ec l'accesso diretto all'Europa League. Per il terzo campionato consecutivo, Marek Ham\u0161\u00edk fu il capocannoniere della squadra (12 gol).\nAnni 2010.\nIl ritorno in Champions e la quarta Coppa Italia.\nNella stagione seguente, confermato Mazzarri alla guida tecnica, il Napoli punt\u00f2 sulla conferma dell'ossatura della squadra cui venne aggiunto l'attaccante uruguaiano Edinson Cavani, proveniente dal , con la conseguente cessione di Fabio Quagliarella alla , con conseguenti polemiche dei tifosi sia verso la societ\u00e0 che verso il giocatore, reo di aver accettato la corte di uno storico nemico. Cavani per\u00f2 si rese protagonista di una stagione dal notevole rendimento, caratterizzata da 26 gol in campionato (battuto il precedente record di Antonio Vojak) e 33 complessivi in stagione, che contribuirono a mantenere la squadra azzurra costantemente ai vertici della classifica; il Napoli \u00e8 comunemente designato come principale avversario del nella lotta-scudetto, e l'inseguimento dura fino al finale di campionato, che la squadra conclude al terzo posto (70 punti, nuovo record con i 3 punti per vittoria) e alla conseguente partecipazione diretta in UEFA Champions League, competizione dalla quale i partenopei mancavano da 21 anni..\nNella stagione 2011-2012 - in vista della quale gli azzurri acquistano, tra gli altri, il centrocampista svizzero G\u00f6khan Inler, proveniente dall' - il Napoli chiude il campionato al quinto posto, mancando la qualificazione in Champions League a causa di una sconfitta contro il alla penultima giornata. Notevole il rendimento offerto nelle coppe, con gli azzurri che accedono agli ottavi di Champions League dopo aver eliminato il nella fase a gironi, cedendo solo di fronte ai futuri campioni del ; la stagione \u00e8 caratterizzata soprattutto dalla vittoria della Coppa Italia, la quarta della storia del Napoli, a ventidue anni dall'ultimo trofeo e primo alloro della presidenza De Laurentiis e in assoluto del dopo-Maradona: il club partenopeo se l'aggiudica superando per 2 a 0 l'ancora imbattuta campione d'Italia, con reti di Cavani dal dischetto e Hamsik, nella finale unica giocata il 20 maggio[2012 allo Stadio Olimpico di Roma.\nNel campionato successivo, i partenopei lottano a lungo per lo scudetto contro la e conquistano il secondo posto finale con 78 punti, qualificandosi in Champions League dopo un anno di assenza; gli azzurri, inoltre, chiudono il torneo col miglior attacco (73 reti realizzate), mentre Edinson Cavani \u00e8 capocannoniere con 29 gol. In Coppa Italia, nonostante sia il detentore, il Napoli viene eliminato negli ottavi perdendo per 2-1 in casa contro il Bologna. In UEFA Europa League, infine, i partenopei vengono eliminati a sorpresa nei sedicesimi di finale per mano dei cechi del Viktoria Plze\u0148. Al termine del torneo si interrompe dopo quattro stagioni il rapporto con l'allenatore Walter Mazzarri, che va a scadenza di contratto e si accasa all'Inter.\nLa quinta Coppa Italia e la seconda Supercoppa italiana.\nIl club azzurro rimpiazz\u00f2 Mazzarri con lo spagnolo Rafael Ben\u00edtez. Il Napoli cedette Cavani al e acquist\u00f2 tre giocatori provenienti dal Real Madrid: gli attaccanti Gonzalo Higua\u00edn e Jos\u00e9 Mar\u00eda Callej\u00f3n e il difensore Ra\u00fal Albiol. Il portiere Morgan De Sanctis lasci\u00f2 il Napoli per la Roma e il suo posto venne preso da Jos\u00e9 Manuel Reina. Acquisto degno di nota fu anche quello del belga Dries Mertens, che sarebbe risultato determinante nel prosieguo della sua prima annata con i partenopei. Paolo Cannavaro, messo ai margini della rosa, fu ceduto durante la sessione invernale di calciomercato; Marek Ham\u0161\u00edk gli successe come nuovo capitano. In UEFA Champions League il Napoli fu eliminato nella prima fase a gironi, nonostante un bottino di 12 punti, piazzandosi alle spalle degli inglesi dell' e dei tedeschi dell per una mera questione di peggiore differenza reti nella classifica avulsa; avuto accesso alla fase a eliminazione diretta di Europa League, super\u00f2 ai sedicesimi i gallesi dello , ma usc\u00ec agli ottavi di finale contro i portoghesi del . In campionato, pur a fronte del buon cammino iniziale della squadra, qualche passo falso di troppo fece scivolare gli azzurri in terza posizione, alle spalle di Roma e Juventus. Alla fine della stagione la squadra riusc\u00ec, in ogni caso, a portare a casa un trofeo, la quinta Coppa Italia della propria storia, vincendo per 3-1 contro la Fiorentina la finale del 3 maggio all'Olimpico di Roma.\nLa stagione successiva cominci\u00f2 con i play-off di UEFA Champions League contro l', da cui la compagine napoletana fu eliminata (pareggio all'andata in casa e sconfitta in trasferta), accedendo comunque all'Europa League. Il 22 dicembre a Doha, in Qatar, il Napoli vinse per la seconda volta la Supercoppa italiana, sconfiggendo ai tiri di rigore, per 6-5, la Juventus, dopo che la partita si era conclusa con il risultato di 2-2 ai supplementari (doppiette per i bianconeri di T\u00e9vez, e per i partenopei di Higua\u00edn). Eliminato ai preliminari di UEFA Champions League ad agosto dagli spagnoli dell'Athletic Bilbao, il Napoli retrocesse in Europa League, dove raggiunse le semifinali, traguardo che agli azzurri mancava in campo continentale da ventisei anni; qui la squadra fu estromessa dagli ucraini del Dnipro. Al termine della stagione, si interruppe, dopo sole due stagioni, il rapporto con il tecnico Ben\u00edtez, giunto a scadenza di contratto. Anche il direttore sportivo Riccardo Bigon lasci\u00f2 la squadra dopo circa sei anni di militanza. La stagione si chiuse con un deludente quinto posto: la sconfitta per 2-4 all'ultima giornata contro la Lazio non consent\u00ec ai partenopei di qualificarsi ai preliminari di UEFA Champions League, obiettivo che invece fu raggiunto proprio dagli avversari biancocelesti. Alla fine dell'anno solare il Napoli sarebbe stato premiato come terzo miglior club al mondo del 2015 dall'IFFHS.\nAnni ai vertici.\nChiuso il biennio Ben\u00edtez, nell'estate del 2015 la societ\u00e0 partenopea affid\u00f2 la panchina a Maurizio Sarri, il quale impront\u00f2 la squadra su un gioco offensivo, veloce e palla a terra. Il 30 novembre, grazie alla vittoria per 2-1 sull', il nuovo tecnico riport\u00f2 il Napoli al primo posto solitario in massima serie, a oltre un quarto di secolo dall'ultima volta; inoltre nel gennaio 2016 gli azzurri fecero proprio, dopo ventisei anni, il simbolico titolo di campione d'inverno, traguardo che non veniva raggiunto dagli azzurri dalla stagione 1989-1990, quella del secondo scudetto napoletano. Tuttavia, in seguito alla sconfitta nello scontro diretto della venticinquesima giornata contro la Juventus, il Napoli perse il comando della classifica a vantaggio dei bianconeri, i quali vinsero poi il campionato con nove punti di distacco sui campani, a quali non bastarono i 36 gol del capocannoniere Gonzalo Higua\u00edn, capace dopo 66 anni di battere il precedente primato di reti in una singola stagione del campionato italiano, stabilito da Gunnar Nordahl. Il Napoli chiuse al secondo posto con 82 punti, superando per la prima volta gli 80 punti in classifica.\nNonostante la perdita del succitato Higua\u00edn, ceduto nell'estate seguente per una cifra-record proprio alla Juventus, il Napoli, sospinto dai gol di Dries Mertens, ormai consacratosi quale efficacissimo terminale offensivo e capace di sopperire alla lunga assenza dell'infortunato Arkadiusz Milik, si mantenne ai vertici del calcio italiano, terminando il campionato 2016-2017 al terzo posto con 86 punti, dietro ai bianconeri e alla Roma. Buono fu anche il percorso nelle coppe: l'eliminazione dalla Coppa Italia giunse solo in semifinale contro la Juventus, mentre in UEFA Champions League, dopo aver chiuso al primo posto il girone, i partenopei uscirono agli ottavi di finale contro il .\nPer la stagione 2017-2018 la squadra punt\u00f2 decisamente sul campionato, affidandosi ancora una volta al consolidato gruppo di reduci delle stagioni passate. Grazie a un filotto iniziale di otto vittorie consecutive, il Napoli balz\u00f2 in vetta solitaria alla settima giornata, mantenendo il primato in classifica fino alla quattordicesima, allorquando la sconfitta interna contro la Juventus (0-1, rete dell'ex Higuain) cost\u00f2 il sorpasso dell'. Approfittando per\u00f2 di un susseguente calo dei nerazzurri, gli uomini di Sarri si laurearono campioni d'inverno con 48 punti. Gli azzurri vinsero anche le prime sette partite del girone di ritorno, ma la sconfitta interna contro la Roma (2-4) e il pareggio esterno con l'Inter costarono, alla ventottesima giornata, il sorpasso juventino. Il Napoli, nondimeno, andando a vincere lo scontro diretto di Torino (0-1, rete di Koulibaly al 90') in aprile, accorci\u00f2 il divario a -1 a quattro giornate dal termine, riaprendo le sorti del campionato. Tuttavia due successivi e impronosticabili passi a vuoto (sconfitta esterna con la e pari casalingo con il Torino) lasciarono via libera alla Juventus verso il titolo; al Napoli non bast\u00f2 un bottino di ben 91 punti ottenuti, record per la squadra seconda classificata, ma insufficienti dinanzi ai 95 dei bianconeri scudettati.\nAlla fine della stagione Sarri lasci\u00f2 il club per accasarsi al Chelsea e fu sostituito da Carlo Ancelotti, il quale port\u00f2 la squadra al secondo posto nella stagione 2018-2019, qualificandola alla successiva edizione della UEFA Champions League. La stagione, segnata dalla partenza, a febbraio, della 32enne bandiera Marek Ham\u0161\u00edk, trasferitosi nel campionato cinese, vide i partenopei veleggiare al secondo posto senza particolari patemi, senza mai insidiare, per\u00f2, il primato della Juventus. Se il cammino in Coppa Italia si chiuse ai quarti di finale contro il , il percorso in UEFA Champions League fu di spessore: la squadra, inserita in un complicato girone con , e , fall\u00ec la qualificazione agli ottavi di finale solo all'ultima giornata del raggruppamento, perdendo sul campo dei \"Reds\"; retrocessa in Europa League, usc\u00ec ai quarti di finale contro l'.\nL'annata 2019-2020 si rivela pi\u00f9 complicata per la compagine di Ancelotti, che accusa un vistoso calo in campionato, non riuscendo a vincere per ben due mesi. Parallelamente alla crisi di risultati, emergono contrasti tra il presidente, l'allenatore e i calciatori, sfociati in un ammutinamento della squadra; questa situazione conduce in dicembre all'esonero del tecnico emiliano, sostituito da Gennaro Gattuso. Il tecnico calabrese porta gli azzurri al riscatto in Coppa Italia, dove eliminano prima il e poi la detentrice Lazio; dopo la sospensione della stagione a causa della pandemia di COVID-19, la squadra elimina l'Inter in semifinale \u2014 con Dries Mertens autore nell'occasione del gol che ne fa il migliore marcatore della storia napoletana \u2014 e supera in finale la Juventus ai tiri di rigore, mettendo in bacheca la sesta coppa nazionale nella storia del club, a sei anni dal precedente successo nella manifestazione, ma mentre in Champions si qualifica agli ottavi di finale, dove esce contro il Barcellona, in campionato termina al settimo posto.\nLa stagione successiva si rivela piena di alti e bassi per la squadra di Gattuso: complice una serie di infortuni e di positivit\u00e0 al COVID-19, gli azzurri attraversano un periodo di crisi: dopo aver terminato il girone d'Europa League al primo posto, esce a sorpresa ai sedicesimi di finale contro la modesta neofita Granada ed esce dalla Coppa Italia nelle semifinali contro l'Atalanta. Nonostante una ripresa negli ultimi mesi, la squadra azzurra termina quinta, mancando la Champions di un solo punto a causa del pareggio all'ultima giornata contro il Verona, e Gattuso lascia il Napoli."}
{"id": "1834411", "revid": "15756", "url": "https://it.wikipedia.org/wiki?curid=1834411", "title": "Episodi di Paso adelante (sesta stagione)", "text": "Vivere da sole.\nTrama.\nComincia il quarto anno. Lola, Ingrid e Silvia hanno intenzione di andare a vivere insieme per godersi la loro indipendenza, ma purtroppo ottenere un prestito per un affitto non \u00e8 semplice. JoJo \u00e8 ancora in cattivi rapporti con Juan e ha intenzione di lasciare l'appartamento in cui convivono. Lola \u00e8 ancora alle prese con la tourn\u00e9e del suo musical durante il quale non ha fatto altro che litigare con Nacho, l'attore protagonista. Il regista per\u00f2 non contento dei due, decide di licenziarli. I professori si riuniscono dal ritorno dalle vacanze e Mariano comunica loro che il ministero ha proposto alla scuola di organizzare un corso di teatro musicale per i detenuti di cui si dovranno occupare Juan, Irene e Mariano. Inoltre quest'ultimo scoprir\u00e0 che nel gruppo di detenuti c'\u00e8 suo fratello Lucas, che gli dar\u00e0 molti problemi. Alicia vede per caso le foto delle vacanze di Silvia e scopre che le ha trascorse con Horatio. Quando chiede spiegazioni alla nipote lei risponde che loro due si sono incontrati casualmente e che non stanno insieme. La zia per\u00f2 l'avverte di stare attenta perch\u00e9 Horatio \u00e8 un bugiardo e inoltre le consiglia di dedicare pi\u00f9 tempo alle lezioni di danza che a quelle di recitazione.\nInquilino indesiderato.\nTrama.\nLola, Ingrid e Silvia non hanno abbastanza soldi per dividere un appartamento cos\u00ec cercano un quarto coinquilino. Juan vuole chiarire con JoJo, ma lei non \u00e8 disposta a perdonarlo. Alicia incarica Silvia di sostenere gli esami di ammissione, ma per un impegno sopraggiunto chiede a Rober di sostituirla. Il ragazzo, che ha bisogno di soldi, promette a un candidato, Cesar, promozione sicura in cambio di duecento euro e lui accetta, ma quando scopre che lo sta imbrogliando rivuole i soldi. Horatio sta mettendo su un nuovo spettacolo e convince Silvia a fare la protagonista poich\u00e9 crede che la ragazza abbia del potenziale. Lola scopre che il quarto coinquilino \u00e8 Nacho e si arrabbia con le ragazze. Il padre di Lola va su tutte le furie quando scopre che nell'appartamento in cui vive la figlia c'\u00e8 un ragazzo e quando riceve una telefonata da Pedro dall'America gli dice che la figlia sta con un altro.\nUn figlio in prestito.\nTrama.\nSilvia \u00e8 stanca di farsi massacrare dalla zia e Horatio cerca di consolarla, ma la ragazza finisce per innamorarsi di lui. Rober scopre che il suo nuovo compagno di stanza \u00e8 Cesar e lo tormenta per riavere i soldi. La scuola deve presentarsi ad un concorso per vincere la borsa di studio di musica e Rober cerca di convincere Mariano a far partecipare lui. Carmen, tuttavia, pensa che presentare un altro candidato dar\u00e0 pi\u00f9 possibilit\u00e0 alla scuola cos\u00ec decide di chiamare Marta. Questo per\u00f2 porta i due a gareggiare contro e quando cercano di imbrogliare, ci\u00f2 fa perdere punti alla scuola. Diana lascia a Juan suo figlio per un po', ma il padre non sa come tenerlo a bada. Nacho propone a Lola di lavorare insieme in un locale dove dovranno esibirsi e lei accetta perch\u00e9 vuole mettere da parte i soldi per andare a Los Angeles. Lola riceve finalmente una lettera da Pedro con allegato un biglietto aereo. La ragazza non perde tempo e corre a fare la valigia.\nChi la fa l'aspetti.\nTrama.\nQuando Nacho viene a sapere da Silvia che Lola non si esibir\u00e0, va su tutte le furie. Inoltre Lola scopre che il biglietto aereo \u00e8 scomparso e rovina l'esibizione di Nacho convinta che fosse stata lui a prenderlo. Juan insiste nel voler chiarire con JoJo che continua a non volerne sapere pi\u00f9 di lui. I due finiscono intrappolati in una cella frigorifera e JoJo comincia a sentirsi male.\nUn nuovo musical.\nTrama.\nNacho rid\u00e0 il biglietto a Lola e stufo del contrasto che c'\u00e8 tra i due ha intenzione di andarsene, ma Silvia cerca di farli andare d'accordo per non perdere l'inquilino. Fortunatamente Juan e JoJo vengono salvati in tempo e ritornano a casa sani e salvi. Lola riceve un messaggio da Pedro nel quale dice alla ragazza di non partire poich\u00e9 sar\u00e0 fuori per lavoro. Alicia sceglie Lola come protagonista di un musical, ma la ragazza rifiuta perch\u00e9 ha problemi in famiglia e cede la sua parte a Silvia. Rober finge di stare male perch\u00e9 non vuole fare la parte dell'antagonista nel musical, ma Alicia lo scopre e lo costringe a recitare.\nUno spettacolo trasgressivo.\nTrama.\nCarmen, insieme a tutta la scuola, si reca a Puebla per interpretare il musical \"Jesus Christ Superstar\". Gli abitanti del luogo sono entusiasti perch\u00e9 si aspettano di vedere una grande opera religiosa, ma non sanno che non \u00e8 altro che un comedy-musical sulla vita di Ges\u00f9. Un membro del ministero annuncia che la scuola \u00e8 sotto controllo e che stanno indagando su tutto il personale per verificare che tutto sia in regola. Questo per\u00f2 preoccupa Puri che \u00e8 li con un curriculum falso e non ha alcun titolo amministrativo, cos\u00ec decide di consegnare dei documenti falsi, ma Carmen la scopre e decide di licenziarla. Ritorna Salvador, l'amico di JoJo, che \u00e8 innamorato di lei ed \u00e8 intenzionato a conquistarla.\nIl valore dell'amicizia.\nTrama.\nIl padre di Lola viene a sapere che gli hanno ridotto lo stipendio. Puri non vuole dire al marito che ha perso il lavoro. Fortunatamente Carmen decide di dare alla donna una seconda possibilit\u00e0: la riassume come segreteria a patto che prenda il diploma. La donna accetta, ma tra lo studio e il lavoro comincia a trascurare i suoi doveri da casalinga e litiga col marito. Lola continua a litigare con Nacho.\nTest di gravidanza.\nTrama.\nUn congresso didattico di un istituto prestigioso di Los Angeles propone alla scuola di Carmen Arranz uno scambio di studenti. Naturalmente Lola \u00e8 molto interessata perch\u00e9 cos\u00ec ha la possibilit\u00e0 di rivedere Pedro. Ma questa volta non \u00e8 fortunata, infatti l'opportunit\u00e0 viene data a Nacho. Marta comincia ad avere gravi problemi di salute e si reca in ospedale per fare degli accertamenti. Mariano confessa a Juan che \u00e8 follemente innamorato di una ballerina che si esibisce dietro un telo e di cui non conosce l'identit\u00e0. Rober nota che Marta \u00e8 molto misteriosa nei suoi confronti cos\u00ec si mette a indagare, pensando sia incinta. Cos\u00ec le fa un test di gravidanza a sua insaputa e scopre che non lo \u00e8.\nL'amore \u00e8 cieco.\nTrama.\nDurante lo spettacolo Silvia si mette a improvvisare una dichiarazione d'amore diretta a Horatio. I due finiscono a letto insieme, anche se lui pensa che la loro relazione non pu\u00f2 funzionare. Marta va in ospedale per sapere i risultati delle analisi e i medici le diagnosticano una cardiopatia, motivo per cui le consigliano di lasciare la danza poich\u00e9 mette la sua vita in pericolo. Juan viene a sapere che la ballerina di cui \u00e8 innamorato \u00e8 Eva, cos\u00ec cerca di combinargli un appuntamento senza rivelargli chi \u00e8. Quando la ragazza si reca all'appuntamento e cerca di spiegare a Mariano che \u00e8 lei la ballerina, lui la manda via dicendo che sta aspettando una persona. Il giorno dopo Eva confessa a Mariano che \u00e8 lei la ballerina che cercava. Quando Lola torna a casa sua, accompagnata da Puri, Silvia fa nascondere Horatio in bagno dove trova Nacho. Quando la donna per\u00f2 entra in bagno vede i due nudi e ne deduce che siano gay.\nUn regalo da collezione.\nTrama.\nA scuola si diffonde la voce che Horatio sia gay e lui si arrabbia. Lucas, il fratello di Mariano, viene rilasciato dal carcere e Juan lo ospita a casa sua. L'associazione ambientalista di JoJo vuole vendere un prezioso francobollo cos\u00ec Salvador chiede all'amica di tenerlo fino al giorno dell'asta. Lucas che ha un urgente bisogno di soldi \u00e8 tentato dal rubarlo, ma decide di non cacciarsi nei guai. Un manager nota Rober, Cesar e Marta per esibirsi in una torun\u00e9e e li invita a una festa. Nacho ricatta Horatio: gli chiede di lavorare come musicista nella compagnia musicale, altrimenti far\u00e0 sapere che \u00e8 stato a letto con un'allieva. Rober cerca di capire cos'ha Marta, ma lei fatica a confessarlo. A Silvia d\u00e0 fastidio che Horatio tenga nascosta la loro relazione e si arrabbia con lui.\nAmori diversi.\nTrama.\nJoJo si accorge che il francobollo \u00e8 sparito e va su tutte le furie quando scopre che Lucas in realt\u00e0 \u00e8 un truffatore e quindi sospetta che sia stato lui a prenderlo. Poi scopre che in realt\u00e0 Irene l'ha accidentalmente aspirato nell'aspirapolvere e ora \u00e8 irrecuperabile. Per evitare di finire nei guai, decidono quindi di comprarlo da un collezionista dividendo le spese. Quando Salvador va da JoJo per ritirare il francobollo scopre che \u00e8 falso e finisce nei guai. In realt\u00e0 si tratta di una truffa attuata da un finto collezionista e Lucas che scappano con la refurtiva. Durante la festa, Marta sale sul tetto dell'edificio e tenta il suicidio, ma Rober la salva in tempo. Il giorno dopo Rober chiede spiegazioni a Marta e lei, pur non dirgli la verit\u00e0, gli racconta bugie e lo lascia. Alla fine Nacho riesce a farsi assumere, ma Horatio \u00e8 ancora furibondo perch\u00e9 la scuola pensa che lui sia gay. In un momento di follia, Horacio urla di non essere omosessuale e bacia Silvia davanti a tutti, suscitando clamore da parte dei professori.\nVendetta.\nTrama.\nMarta confessa a Cesar che non potr\u00e0 pi\u00f9 ballare. Lui le consiglia di parlarne con Rober, ma lei non vuole essere un peso per lui. Lola e Nacho riescono a trovare un po' di feeling nella musica e nel canto al punto che lui si innamorer\u00e0 di lei. Lola scopre da un programma di gossip che Pedro si \u00e8 fidanzato con un'attrice famosa e ci rimane male. Pedro invia a Lola un telegramma nel quale le spiega che la love story \u00e8 tutta una montatura ideata dal suo produttore per farsi pubblicit\u00e0. Il telegramma per\u00f2 arriva nelle mani di Nacho che non lo far\u00e0 mai leggere a Lola. La ragazza convinta che Pedro non la ami pi\u00f9 comincia a uscire con Nacho.\nIl primo amore.\nTrama.\nIngrid viene a sapere della lettera di Pedro nascosta in malafede da Nacho, ma non fa in tempo ad avvertire l'amica che passa tutta la notte col ragazzo. Il giorno dopo Ingrid le mostra la lettera e Lola si rende conto di aver fatto una stupidaggine e litiga con Nacho. Intanto Alicia incontra a una festa Daniel, il suo primo fidanzato, che torna ad avere contatti con lei. Horacio e Silvia continuano la loro relazione segreta, ma la ragazza desidera dire la verit\u00e0 alla zia.\nGioco a quiz.\nTrama.\nJoJo vuole aiutare Salvador e decide di partecipare a un quiz dove ci sono in palio 12.000 euro. La donna arriva in finale ma purtroppo scopre che il gioco \u00e8 truccato e non vince niente. Nonostante i litigi, Nacho continua a provarci con Lola, ma lei vuole solo che se ne vada di casa. Torna Pedro che viene ben accolto da tutti i suoi compagni di scuola e Lola \u00e8 felicissima di riaverlo accanto. Irene, Alicia, Silvia e Horatio partono per Las Vegas per partecipare a una campagna pubblicitaria. Lola organizza una cenetta romantica a casa sua, ma si intromette Nacho e comincia a essere nervosa. Rober viene a sapere che Lola \u00e8 stata con Nacho e lo dice a Pedro.\nNessun perdono.\nTrama.\nRober scopre quello che c'\u00e8 stato tra Lola e Nacho e, mosso dalla gelosia, lo racconta a tutti per confondere Pedro. Tutto questo accade durante un programma televisivo al quale partecipano e dopo che Pedro ha chiesto a Lola di sposarlo. Pedro rimane deluso dal tradimento di Lola e decide di ripartire per l'America, ma Nacho gli racconta la verit\u00e0 sperando possa cambiare idea. La relazione tra Rober e Marta si fa sempre pi\u00f9 complicata visto che lei non si decide a raccontargli la verit\u00e0. Dopo lo spettacolo, Horatio e Silvia decidono di trascorrere assieme l'ultima notte a Las Vegas e finiscono per sposarsi.\nUn esame da dimenticare.\nTrama.\nTra Mariano e Eva comincia a instaurarsi un certo feeling. Pedro decide di dare una seconda possibilit\u00e0 a Lola. Alicia viene a sapere del matrimonio tra Horatio e Silvia e rimane sconvolta. Puri \u00e8 molto nervosa per l'esame di stato cos\u00ec decide di copiare, ma la scoprono e viene bocciata. La donna per\u00f2 decide di non dire nulla e finge di averlo passato. Marta ha intenzione di esibirsi in un centro commerciale, ma Cesar cerca di dissuaderla siccome rischia la vita.\nPassione improvvisa.\nTrama.\nMariano finisce per innamorarsi di Eva. Puri confessa a Lola che in realt\u00e0 non ha passato l'esame di stato e si sente in colpa per aver mentito, cos\u00ec mentre \u00e8 sul punto di dire la verit\u00e0 a Carmen riceve una telefonata in cui le viene comunicato che potr\u00e0 ripetere l'esame e finalmente riesce a superarlo. Il giorno dopo la donna ha un mancamento e quando viene portata in ospedale scopre di essere incinta.\nCasa dolce casa.\nTrama.\nJoJo riceve una proposta di matrimonio da Salvador e lei accetta. Alicia pensa che l'unico motivo per cui Horatio stia con Silvia \u00e8 per soldi. Il giorno dell'esibizione Cesar decide di confessare tutto a Rober che tenta di salvarla. Silvia propone a Horatio di andare a vivere insieme, ma scopre di non potersi permettere un appartamento perch\u00e9 ha il conto in banca bloccato cos\u00ec vanno a vivere in una roulotte. Lola, Ingrid e Nacho scoprono di essere stati derubati in casa e non hanno neanche i soldi per pagarsi l'affitto. Cos\u00ec decidono di andare a esibirsi in alcuni locali fuori Madrid per guadagnare qualcosa, ma non riescono a racimolare molto.\nIl sequestro.\nTrama.\nIl proprietario di casa va da Lola, Ingrid e Nacho per riscuotere l'affitto, ma quando i ragazzi dicono di non averli lui minaccia di cacciarli fuori di casa. Irene consiglia a Silvia di lasciare Horatio perch\u00e9 non \u00e8 una persona seria, ma la ragazza si arrabbia e chiede di essere lasciata in pace. Quando Juan viene a sapere che JoJo si sposa ci rimane male. Marta si prepara per andare in ospedale ed essere operata. Intanto Rober e Cesar stanno preparando una canzone per esibirsi a un provino e vanno alla ricerca di una voce femminile.\nSilvia in bolletta.\nTrama.\nNacho riesce a trovare i soldi per pagare l'affitto, ma quando Lola e Ingrid gli chiedono dove li ha presi lui si comporta in modo misterioso. Lola comincia a sospettare che il ragazzo vada a prostituirsi, ma alla fin scopre che a dargli i soldi \u00e8 la madre. A Silvia non piace vivere in una roulotte e stanca del suo nuovo stile di vita decide di ritornare a vivere con le ragazze. Alicia cerca di convincere Silvia a lasciare Horatio, ma la ragazza non vuole e confessa alla zia che ha intenzione di sposarlo civilmente. Rober e Marta si chiariscono e tornano insieme. Tania, la nipote di Puri, arriva a Madrid con l'intenzione di costruirsi un futuro.\nL'arresto di JoJo.\nTrama.\nSilvia trova un lavoro e riesce a mettere dei soldi da parte, ma Horatio li spende per pagare i suoi debiti e comprare l'anello di fidanzamento. I due finiscono per litigare e Silvia decide di lasciarlo. Durante la sua lezione, JoJo viene arrestata. In realt\u00e0 era una messa in scena per poter frequentare di nascosto un corso di preparazione per la sua missione ambientalista in Antartide. Rober sente cantare Tania sotto la doccia e scopre che ha una voce perfetta, cos\u00ec le propone di cantare con loro ma lei rifiuta.\nLa nuova cantante.\nTrama.\nSilvia decide di perdonare Horatio e gli d\u00e0 una seconda possibilit\u00e0. Tania ha un urgente bisogno di soldi cos\u00ec accetta di cantare con Rober e Cesar solo se la pagheranno. Quando Juan viene a sapere la verit\u00e0 su JoJo si arrabbia. Horatio si rende conto che la sua relazione con Silvia non pu\u00f2 funzionare cos\u00ec si lasciano.\nSolidariet\u00e0 femminile.\nTrama.\nNacho continua a provarci con Lola. Rober viene a sapere che Marta \u00e8 uscita dall'ospedale ed \u00e8 tornata a casa. Il ragazzo vuole approfittarne per conoscere i suoi genitori, ma l'impatto non \u00e8 positivo: i genitori non gradiscono la sua presenza. Juan offre la possibilit\u00e0 a Nacho di fare un duetto su una canzone registrata tempo fa da un cantante famoso, ma durante la registrazione il nastro si guasta.\nLa trappola.\nTrama.\nCarmen, Eva, Alicia e Irene preparano un addio al nubilato speciale per JoJo. Horatio sceglie Erika come protagonista per una commedia e questo susciter\u00e0 gelosia in Silvia che pensa che tra loro ci sia una storia. Il gruppo di Rober, Cesar e Tania ha l'opportunit\u00e0 di partecipare alla festa di un produttore importante, ma Tania decide di lasciare il gruppo e trova lavoro in un importante salone di bellezza.\nParrucchiera creativa.\nTrama.\nDurante il suo primo giorno Tania brucia i capelli ad un cliente e viene allontanata. La ragazza decide poi di ritornare nel gruppo, ma durante il party scopre che il produttore non \u00e8 altro che il cliente a cui lei ha bruciato i capelli. Questo la riconosce e Cesar fa di tutto per risolvere la situazione.\nUna strana guardia.\nTrama.\nMentre il gruppo continua ancora ad esibirsi al concorso della Comunidad, il manager di Rober \u00e8 ormai incantato da Tania e ritiene sia molto brava e bella. Quando poi Marta ritorna a scuola, dopo la sua convalescenza, e vede che Tania ha preso il suo posto, ha uno scontro violento con lei. Rober vorrebbe farla tornare, ma il manager \u00e8 di tutt'altra idea. Silvia propone a Horatio di tornare insieme, ma lui non vuole. Lola scopre che Pedro \u00e8 tornato a Madrid per la prima del suo film e ci rimane male perch\u00e9 non l'ha invitata.\nUna cenetta romantica.\nTrama.\nA scuola esplode un incendio, ma stranamente i sistemi di sicurezza non entrano in funzione e fortunatamente JoJo riesce a spegnerlo. Carmen incarica Juan di rivedere i sistemi di sicurezza e quando lui si preoccupa delle revisione ad un certo punto si sente male e JoJo gli pratica la respirazione bocca a bocca che alla fine porter\u00e0 i due a baciarsi realmente. Pedro ritorna di nuovo a Madrid e propone a Lola, dopo una cena romantica, di andare a vivere insieme a Los Angeles. Inoltre le confessa che per questioni di contratto la loro relazione dovr\u00e0 rimanere segreta, ma la ragazza non sembra molto entusiasta.\nLa scomparsa di Salvador.\nTrama.\nDopo il bacio dato a Juan, JoJo \u00e8 confusa sui suoi sentimenti. Manca una settimana al suo matrimonio, ma scopre che Salvador \u00e8 disperso in mare. Una giornalista di gossip scopre che Pedro \u00e8 fidanzato e quando durante un'intervista gli chiede della sua storia, lui nega tutto facendo arrabbiare Lola. I due litigano e Lola preferisce allontanarsi da lui. Rober, Cesar e Tania riescono a incidere il loro primo disco, ma per riuscire ad avere un contratto dovranno vendere almeno cinquemila copie. Quando scoprono che le vendite del loro CD non sono soddisfacenti, decidono di ordinare a carico della scuola quattromila copie, ma quando Puri se ne accorge cerca di annullare l'ordine.\nIl licenziamento di Orazio.\nTrama.\nSalvador viene ritrovato cos\u00ec JoJo parte per raggiungerlo e lascia una lettera a Juan. Silvia viene a sapere che suo padre \u00e8 morto e alla lettura del testamento si scopre che il padre ha lasciato tutta l'eredit\u00e0 alla figlia, anche se Alicia sperava le spettasse qualcosa. Cos\u00ec chiede a Carmen un aumento di stipendio, ma la donna non vuole per non gravare sul budget della scuola. Di conseguenza decide di licenziare Horatio. Lola riceve una lettera da Pedro nella quale dice che verr\u00e0 a farle visita un produttore per farle un provino per un film, per\u00f2 Nacho fa partecipare Ingrid. Silvia decide di sfrattare la zia da casa sua.\nUomo in mare.\nTrama.\nIngrid scopre che quel produttore era venuto a fare il provino a Lola e si rende conto che Nacho l'ha imbrogliata, ma lui la convince ad accettare il ruolo perch\u00e9 Lola non lo vuole. Quando Lola viene contatta dal produttore, scopre l'inganno e finisce per litigare sia con Nacho che con Ingrid. Alla fine il produttore vuole ripetere il provino sia a Lola che a Ingrid. Juan scopre la lettera di JoJo troppo tardi e quando cerca di raggiungerla non riesce a fermarla. Cos\u00ec decide di imbucarsi in un container per raggiungerla, ma finisce in una nave russa che lo getta in mare. Silvia ritorna con Horatio e vanno a vivere insieme nella casa del padre. Lui ha intenzione di comprare un teatro e decide di dare come anticipo un prezioso orologio della famiglia di Silvia a insaputa della ragazza. Ma Alicia viene a saperlo e gli tende una trappola.\nLa nuova socia.\nTrama.\nLola e Ingrid si esibiscono al provino e quest'ultima viene scelta per recitare come attrice in un film hollywoodiano. Lola nonostante ci sia rimasta male, chiarisce con l'amica e le augura buona fortuna. Poco dopo affronta Nacho per averla imbrogliata, ma lui le confessa che voleva stare con lei. Alicia riesce a recuperare l'orologio di famiglia per mostrare a Silvia che Horatio sta con lei per interesse e la ragazza si arrabbia con lui. Juan viene recuperato in mare e torna a Madrid. Silvia propone a Carmen di diventare nuova socia della scuola investendo il suo denaro per la stessa. JoJo torna da Juan e si fidanzano. "}
{"id": "1834413", "revid": "914621", "url": "https://it.wikipedia.org/wiki?curid=1834413", "title": "Automotrice FS 85", "text": "Le automotrici del gruppo 85 erano veicoli ferroviari a carrelli, con motore a vapore, per il trasporto di viaggiatori sulle linee delle Ferrovie dello Stato, in uso nel primo periodo della statalizzazione delle ferrovie italiane.\nStoria.\nTra il 1905 e il 1907 le Ferrovie dello Stato, cercarono di risolvere il problema annoso dell'alto costo di esercizio del treni viaggiatori a bassa composizione e a scarsa frequentazione su linee non convenientemente elettrificabili mediante l'introduzione di automotrici a vapore. Successivamente all'immissione in servizio di quelle del gruppo 60, composte da comparto locomotiva e comparto bagagliaio e postale, a tre assi di cui due accoppiati e uno portante, alla Fiera di Milano del 1906 venne presentato anche un modello di automotrice a carrelli, della potenza di 130\u00a0CV denominato \"gruppo 85\" che offriva 86 posti a sedere. Ne vennero costruite solo tre unit\u00e0 che svolsero un servizio del tutto insoddisfacente nelle linee attorno a Milano. L'esercizio dimostr\u00f2 infatti che erano troppo pesanti, 47,4 tonnellate e non avevano praticamente prestazione utilizzabile. All'avviamento bastava una lieve ascesa per metterle in difficolt\u00e0. I ferrovieri milanesi le attribuirono il nomignolo \"la Giulia\". Le tre \"85\" furono trasferite a Mestre nel 1931 e continuarono a svolgere servizio per corsette di servizio per il personale.\nCaratteristiche.\nLe automotrici del gruppo 85 ricalcavano la filosofia di progetto dell'epoca che consisteva nell'accoppiare al telaio di una carrozza viaggiatori un meccanismo motore; nelle \"85\" era costituito da un telaio a due assi, di cui uno motore, su cui era montata una caldaia a vapore verticale di limitato ingombro ma per forza di cose di limitate prestazioni. Il tutto era racchiuso in una cabina compatta sul cui frontale era ricavato il vano per il carbone. Una sezione del rotabile era attrezzata a vano bagagli e postale. Le automotrici, a causa del loro basso peso aderente e della poca potenza, erano praticamente prive di \"prestazione\" utilizzabile. Al massimo in zona pianeggiante veniva agganciata una carrozza a rimorchio in caso di necessit\u00e0."}
{"id": "1834414", "revid": "228587", "url": "https://it.wikipedia.org/wiki?curid=1834414", "title": "Il mistero della porta accanto", "text": "Il mistero della porta accanto (\"The House Next Door\") \u00e8 un film per la televisione del 2006 diretto da Jeff Woolnough.\nTrama.\nIn una citt\u00e0 della California Col Kennedy e suo marito Walker affittano una casa, la pi\u00f9 piccola del quartiere. La loro \u00e8 una vita come tante, felicemente sposati con dei vicini affettuosi e amichevoli, finch\u00e9 un giorno vengono a sapere che una casa verr\u00e0 costruita vicino alla loro. L'idea non piace alla coppia, che trascorre vari mesi senza riuscire a dormire per colpa dei rumori. L'architetto della casa \u00e8 Kim, che la costruisce per Claire e Buddy, una coppia di ragazzi giovani appena sposati.\nQuando i ragazzi danno una festa Claire viene spinta gi\u00f9 dalle scale della cantina, sviene e perde il bambino el quale era incinta. Quando Col la trova a terra dolorante, Claire le dice che \u00e8 stato Buddy a spingerla. L'uomo viene quindi arrestato e lei portata in ospedale. Claire decide di andare via da quella casa, secondo lei porta maledizioni cos\u00ec si trasferisce col padre e la casa viene rimessa in vendita. Viene affittata poco dopo da una coppia di anziani che ha perso il loro unico figlio in Iraq e la madre da quel giorno non pu\u00f2 crederci e ogni volta che qualcuno bussa alla porta lei si precipita pensando subito a lui. Qualche giorno dopo Col le fa visita, poich\u00e9 il postino che era arrivato non ha trovato nessuno in casa e quindi ha lasciato il pacco a lei. C'\u00e8 la donna seduta sul divano intenta a guardare filmati di guerra e vede suo figlio nello schermo che chiede aiuto alla madre, infine l'aereo dove \u00e8 su suo figlio esplode. Col intanto \u00e8 andata di sopra a cercare il marito ma vede che sta avendo un rapporto sessuale con la vicina di casa di Col nonch\u00e9 sua amica Virginia Guthrie. Virginia la vede e scappa dalla casa, ma quando tornano tutti gi\u00f9 trovano la moglie impiccata. La casa viene rimessa in vendita, il marito vedovo si trasferisce e Virginia scompare con tutta la sua famiglia.\nDopo un mese circa la casa viene ricomprata da una coppia di sposi che hanno una figlia Belinda Greene, la madre Suzannah Greene e il padre Roger Greene e sono felicemente sposati. Dopo un paio di giorni nella casa il padre inizia ad avere atteggiamenti strani e quando vengono invitati a casa di Col e Walker la bambina deve andare in bagno perch\u00e9 non si sente bene ma lui la ignora dicendo che pu\u00f2 aspettare ma lei vomita li vicino e lui si arrabbia. La sera dopo danno una festa, ma lui \u00e8 sempre pi\u00f9 strano dopo il party che la moglie ha rovinato spedendo l'invito solo ai vicini di casa, lui la minaccia con una pistola ma alla fine lei gliela toglie e lo ammazza dopo di che si uccide. La bambina viene adottata da Col e Walker."}
{"id": "1834424", "revid": "28592", "url": "https://it.wikipedia.org/wiki?curid=1834424", "title": "Vera Komissarzhevskaya", "text": ""}
{"id": "1834431", "revid": "289247", "url": "https://it.wikipedia.org/wiki?curid=1834431", "title": "Moesia Inferior", "text": ""}
{"id": "1834432", "revid": "92723", "url": "https://it.wikipedia.org/wiki?curid=1834432", "title": "Lola Fern\u00e1ndez", "text": ""}
{"id": "1834433", "revid": "339392", "url": "https://it.wikipedia.org/wiki?curid=1834433", "title": "Risacca", "text": ""}
{"id": "1834437", "revid": "1494169", "url": "https://it.wikipedia.org/wiki?curid=1834437", "title": "Aurangabad", "text": ""}
{"id": "1834440", "revid": "298055", "url": "https://it.wikipedia.org/wiki?curid=1834440", "title": "Ingrid Mu\u00f1oz", "text": ""}
{"id": "1834442", "revid": "969332", "url": "https://it.wikipedia.org/wiki?curid=1834442", "title": "Palazzo Bruca", "text": "Il Palazzo Scammacca della Bruca \u00e8 un antico palazzo di Catania, ubicato nel centro storico in Via Vittorio Emanuele II 201, a 200 m da piazza del Duomo. Edificato nel Settecento e appartenuto ai principi Scammacca della Bruca, racchiude al suo interno un magnifico cortile, con una fontana neoclassica raffigurante Nettuno, mentre una loggetta sorretta da colonne in stile ionico d\u00e0 accesso allo spazio interno. Fino al gennaio 2011 il palazzo storico \u00e8 stato sede del Museo del Giocattolo."}
{"id": "1834452", "revid": "1318658", "url": "https://it.wikipedia.org/wiki?curid=1834452", "title": "Jean Duvignaud", "text": "\u00c8 stato professore di liceo ad Abbeville, poi ad \u00c9tampes (dal 1947 al 1956) dove tra i suoi studenti ebbe Georges Perec, col quale fond\u00f2 nel 1972, assieme a Paul Virilio, la rivista \"Cause commune\".\nHa poi insegnato all'Universit\u00e0 di Tours (dal 1965 al 1980), e alla Paris-VII (fino al 1991) occupandosi in qualche modo pionieristicamente (dopo Charles Lalo, e insieme a Pierre Bourdieu e Pierre Francastel) di sociologia applicata al teatro e all'arte.\nDirettore della \"Maison des Cultures du Monde\" di Parigi, negli anni quaranta si leg\u00f2 a Clara Malraux, moglie di Andr\u00e9 Malraux, che lo aiut\u00f2 a partecipare alla fondazione della rivista \"Contemporains\".\n\u00c8 stato membro del PCF e incaricato dall'UNESCO di diverse missioni all'estero.\nNel 1969 \u00e8 stato direttore dell'\u00c9cole Sp\u00e9ciale d'Architecture, dove ha insegnato l'amico Paul Virilio."}
{"id": "1834454", "revid": "298055", "url": "https://it.wikipedia.org/wiki?curid=1834454", "title": "Pedro Salvador", "text": ""}
{"id": "1834457", "revid": "298055", "url": "https://it.wikipedia.org/wiki?curid=1834457", "title": "Roberto Arenales", "text": ""}
{"id": "1834459", "revid": "1745361", "url": "https://it.wikipedia.org/wiki?curid=1834459", "title": "Halfdan il Valoroso", "text": "Halfdan il Valoroso, o \"H\u00e1lfdan snjalli\" (VII secolo), \u00e8 il leggendario padre di Ivar Vidfamne secondo la \"Saga di Herv\u00f6r\", la \"Saga degli Ynglingar\", la \"Saga di Nj\u00e1ll\" e lo \"Hversu Noregr bygg\u00f0ist\". L'opera di genealogia \"Hversu Noregr bygg\u00f0ist\" dice che fu figlio di Harald il Vecchio figlio di Valdar figlio di Hr\u00f3arr (cio\u00e8 lo Hro\u00f0gar del \"Beowulf\").\nLa \"Saga degli Ynglingar\".\nSnorri Sturluson riport\u00f2 che il re svedese Ingjald Illr\u00e1\u00f0i (\"Malgovernante\") diede in sposa sua figlia \u00c5sa a re Gu\u00f0r\u00f6\u00f0r di Scania. \u00c5sa era per\u00f2 figlia di suo padre e fece uccidere da Gu\u00f0r\u00f6\u00f0r suo fratello Halfdan, il padre di Ivar Vidfamne. Pi\u00f9 tardi caus\u00f2 anche la morte di Gu\u00f0r\u00f6\u00f0r e dovette rifugiarsi da suo padre; la gente in seguito chiam\u00f2 anche lei Illr\u00e1\u00f0i come il padre Ingjald.\nIvar Vidfamne raccolse un grande esercito e accerchiarono Ingjald e sua figlia a R\u00e6ning, dove i due si suicidarono dandosi fuoco nella reggia.\nLa \"Saga di Herv\u00f6r\".\nMentre la \"Saga degli Ynglingar\" non ci parlano della madre di Halfdan, la \"Saga di Herv\u00f6r\" ci informa che ella fu Hild, la figlia del re dei Goti Hei\u00f0rekr Ulfhamr, il figlio di Angantyr che sconfisse gli Unni. Lo \"Hversu Noregr bygg\u00f0ist\" riporta la stessa genealogia, ma chiama la madre di Halfdan Hervor.\nLa \"Saga di Herv\u00f6r\" dice poi che Halfdan ebbe come figlio Ivar Vidfamne, che attacc\u00f2 Ingjald Illr\u00e1\u00f0i portandolo a suicidarsi dando fuoco alla sua reggia a R\u00e6ning con lui e tutto il suo seguito all'interno. Dopodich\u00e9 Ivar Vidfamne conquist\u00f2 la Svezia."}
{"id": "1834462", "revid": "228587", "url": "https://it.wikipedia.org/wiki?curid=1834462", "title": "Salicus", "text": "Il Salicus \u00e8 un neuma utilizzato nella notazione del canto gregoriano.\nSi pu\u00f2 presentare sotto due forme:\nTre note ascendenti.\nLa notazione quadrata non distingue lo \"scandicus\" dal \"salicus\", dello stesso movimento melodico.\nLe edizioni di Solesmes distinguono quest'ultimo con un episema verticale sulla seconda nota . Si tratta di un derivato dell'oriscus, cos\u00ec come lo si vede nella notazione di san Gallo , dove la prima nota \u00e8 di ornamento (andrebbe dunque scritto ).\nLa notazione di Laon non distingue sempre nella sua notazione il \"salicus\" da una \"virga praepunctis\". Questo ci suggerisce che in entrambi i casi, le due prime note sono note leggere di transizione, in preparazione della \"virga\" finale che rappresenta la fioritura del neuma. In pratica, le prime due note del \"salicus\" sono in ogni modo brevi, ma la seconda riceve un piccolo accento di intensit\u00e0 corrispondente ad un attacco del neuma, che non avrebbe ragione d'essere nel caso di una \"virga praepunctis\".\nIl \"salicus\" soffre spesso di una erronea interpretazione nelle comunit\u00e0 che utilizzano il canto gregoriano nella liturgia: l'episema verticale della seconda nota viene tradotto con un accento di durata, e non di intensit\u00e0, che va spesso fino al raddoppio della nota. La notazione di Laon mostra chiaramente che questa interpretazione non riflette il ritmo originario.\nRipercussione davanti ad un \"podatus\".\n La seconda forma del \"salicus\", una ripercussione prima del \"pes\", \u00e8 spesso una deformazione di un \"porrectus\" oppure di un \"climacus\" dove la prima nota \u00e8 stata portata a livello della seconda, mentre in precedenza differiva di un semitono. Questa forma si trova nella maggioranza dei casi al di sopra del semitono: su un Fa oppure un Ut (il futuro Do); probabilmente la ripercussione sulla seconda nota, che suggerisce nettamente l'etimologia corsiva, era preceduta da un effetto melodico che giocava sul semitono inferiore."}
{"id": "1834463", "revid": "298055", "url": "https://it.wikipedia.org/wiki?curid=1834463", "title": "Jero Juiz", "text": ""}
{"id": "1834464", "revid": "124818185", "url": "https://it.wikipedia.org/wiki?curid=1834464", "title": "Bruno Pasut", "text": "Biografia.\nGli inizi.\nNato a Spresiano il 17 maggio 1914 fu il secondo di sette fratelli; inizi\u00f2 giovanissimo lo studio della musica esortato dal padre e dal nonno ambedue ottimi musicisti dilettanti. Cominci\u00f2 con il pianoforte a Roma ove era sfollato con i suoi familiari durante la Grande Guerra e prosegu\u00ec gli studi a Treviso con Cornelia Bindoni, Giulio Tirindelli e Luigi Pavan fino a conseguire il diploma nel 1934 al Conservatorio di Santa Cecilia di Roma, negli anni successivi si diplom\u00f2 in musica corale e direzione di coro, direzione d'orchestra e composizione polifonica vocale.\nAttivit\u00e0 musicale.\nFu inizialmente organista liturgico a Lovadina, ma ben presto le sue doti di organista emersero e con il maestro Ireneo Fuser si specializz\u00f2 e divenne organista titolare del Duomo di Treviso nomina che mantenne sino al 1946, nello stesso periodo fu nominato docente alla Scuola Ceciliana diocesana.\nCome direttore d'orchestra si esib\u00ec in tutta Italia alla guida \"dell'Orchestra l'Archi Trevigiana\" nel 1942 intraprese la sua collaborazione in ambito lirico in qualit\u00e0 di direttore del coro e organista alla \u201cFenice\u201d di Venezia, al Teatro Sociale di Rovigo e al \u201cRegio\u201d di Torino, nello stesso periodo ricevette le nomine di direttore dell'istituto \u201cManzato\u201d e della Pontificia Cappella Musicale Antoniana di Padova (carica, quest'ultima che ricopr\u00ec per oltre un ventennio).\nCome direttore di coro, oltre la Cappella Musicale Antoniana, diresse \u201c\"I Polifonisti Torinesi\"\u201d, il \u201c\"Cenacolo Polifonico Patavino\"\u201d, e il celebre \u201c\"Ottetto Polifonico Patavino\"\u201d alla guida di questi gruppi si esib\u00ec in tutta Europa.\nRuoli pubblici e insegnamento.\nDurante la seconda parte degli anni cinquanta inizi\u00f2 la sua lunga carriera di docente nei Conservatori di musica di Bologna, Torino, Pesaro, Vicenza, Venezia, nel 1974 divenne direttore del conservatorio di Adria fino al 1980 anno in cui intraprese la direzione del conservatorio di Castelfranco Veneto (1980-1981).\nFu nominato nel 1997 presidente dell'A. S.A. C. veneto e membro della Feniarco, ruoli che ricopr\u00ec fino al 1998 anno in cui fu sostituito dall'amico Gastone Zotto.\nFu spesso membro di giuria a concorsi corali e di composizione nazionali ed internazionali.\nMembro dell\"'Ateneo di Treviso\" collabor\u00f2 con l'ente per la stesura di numerosissime biografie di musicisti di varie epoche\nAttivit\u00e0 di compositore.\nCompositore fecondo scrisse oltre 360 opere per coro (musica), orchestra, pianoforte, vari organici vocali, cameristici e solistici. Pubblic\u00f2 con Zanibon, Armellin mentre la maggior parte delle sue composizioni per pianoforte \u00e8 stata pubblicata nei volumi della collana \u201cDiastema Spartiti\u201d, edita nel 2002 da Tintoretto.\nMor\u00ec a Treviso il 25 maggio 2006."}
{"id": "1834466", "revid": "167080", "url": "https://it.wikipedia.org/wiki?curid=1834466", "title": "Apollo Pizio", "text": ""}
{"id": "1834469", "revid": "298055", "url": "https://it.wikipedia.org/wiki?curid=1834469", "title": "Marta Ramos", "text": ""}
{"id": "1834510", "revid": "124563139", "url": "https://it.wikipedia.org/wiki?curid=1834510", "title": "Micka\u00ebl Gelabale", "text": ""}
{"id": "1834512", "revid": "1305772", "url": "https://it.wikipedia.org/wiki?curid=1834512", "title": "Horton", "text": ""}
{"id": "1834513", "revid": "287204", "url": "https://it.wikipedia.org/wiki?curid=1834513", "title": "Mickael Gelabale", "text": ""}
{"id": "1834515", "revid": "547034", "url": "https://it.wikipedia.org/wiki?curid=1834515", "title": "Igor' Davydovi\u010d Ojstrach", "text": "Biografia.\nHa frequentato la Scuola Centrale di Musica di Mosca studiando con Valeria Meremblum; per un breve periodo ha studiato anche con P\u00ebtr Stoljarskij e ha fatto il suo primo concerto nell'aprile del 1947 suonando il secondo violino nel Concerto per due violini BWV 1043 di Bach con suo padre al primo violino e la Sinfonia Concertante K 364 di Mozart con suo padre alla viola. Due anni dopo ha dato il suo primo importante recital a Kiev. Dal 1949 al 1955 ha studiato al Conservatorio di Mosca nella classe di David Ojstrach, vincendo primi premi e competizioni internazionali nell'Europa dell'Est tra i quali il 1\u00ba premio al Concorso Internazionale di violino nell'ambito del \"Festival Mondiale della Giovent\u00f9 e degli Studenti\" di Budapest nel 1949 e il \"Wieniawski Competition\" di Poznan nel 1952. A partire dal 1958 \u00e8 entrato a far parte del Conservatorio come assistente di suo padre, diventandone docente nel 1965. Nel 1962 ha suonato per la prima volta negli Stati Uniti. Nel 1968 a Copenaghen ha debuttato nella doppia veste di violinista e direttore d'orchestra in alcuni concerti di Bach e Mozart.\nHa eseguito numerosi concerti internazionali, sia come solista, con il padre sul podio, che in recital.\nLe sue interpretazioni sono caratterizzate da un approccio particolarmente moderno. Dal 1996 al 2010 ha ricoperto la carica di professore di violino al \"Conservatoire royal de Bruxelles\". Ha collaborato con diverse case discografiche quali EMI, Deutsche Grammophon, Decca, RCA, Collins, Melodiya, e Art and Electronics. Per 27 anni ha suonato su un violino Andrea Guarneri, alternato poi allo Stradivari \"Marsick\" del 1705 appartenuto a suo padre.\nLa prima esecuzione del \"Poem\" per violino e orchestra \"To the Memory of David Oistrakh\" (1975) di Evgenij Svetlanov \u00e8 stata effettuata da Igor Oistrakh.\nL'asteroide 42516 Oistrach \u00e8 stato chiamato cos\u00ec in onore suo e di suo padre.\nEra sposato con la pianista Natalia Zertsalova. L'unico figlio, Valery, \u00e8 anch'egli violinista.\n\u00c8 morto il 14 Agosto 2021 in seguito ad una grave malattia."}
{"id": "1834518", "revid": "767487", "url": "https://it.wikipedia.org/wiki?curid=1834518", "title": "Idiacanthus", "text": "Il genere Idiacanthus comprende 3 specie di pesci abissali, conosciuti comunemente come draghi di mare, appartenenti alla famiglia Stomiidae.\nDistribuzione e habitat.\nLe specie appartenenti al genere sono diffuse in tutti gli oceani (\"Idiacanthus antrostomus\" solo nel Pacifico orientale) ma solo in acque abissali comprese tra i -1000 e i 2500 metri di profondit\u00e0.\nDescrizione.\nLunghi in media 40 cm, questi pesci presentano un corpo molto allungato e sottile, anguilliforme, con mascelle dotate di ampissima apertura, in modo da catturare pi\u00f9 cibo possibile in un luogo cos\u00ec inospitale come gli abissi. Altre loro strane caratteristiche sono l'assenza di pinne pettorali e un fotoforo sotto il mento (es. \"Idiacanthus atlanticus\"), che gli ha attribuito il nome di \"draghi di mare barbuti\".\nRiproduzione.\nSono animali ovipari.\nAlimentazione.\nSebbene vivano durante il giorno in acque oltre i 1000 metri, salgono in profondit\u00e0 medie durante la notte, per cibarsi di molluschi e piccoli pesci."}
{"id": "1834520", "revid": "1783371", "url": "https://it.wikipedia.org/wiki?curid=1834520", "title": "Valdar", "text": "Valdar \u00e8 uno o pi\u00f9 re leggendari danesi.\nLa Saga di Herv\u00f6r.\nLa \"Saga di Herv\u00f6r\" riporta che Ivar Vidfamne elesse Valdar vicer\u00e9 di Danimarca e gli diede in sposa sua figlia Alfhild. Quando Valdar mor\u00ec, suo figlio Randver divenne re di Danimarca, mentre suo figlio Harald Hildetand re di G\u00f6taland o Gotland. Nella \"Saga di Herv\u00f6r\" compare anche in una poesia insieme ad altri re e le loro nazioni:\nLa \"Gu\u00f0r\u00fanarkvi\u00f0a II\".\nSi parla di Valdar come di un re dei Danesi nella Gu\u00f0r\u00fanarkvi\u00f0a II (strofa 19):\nLo \"Hversu Noregr bygg\u00f0ist\".\nSecondo lo \"Hversu Noregr bygg\u00f0ist\", un certo Valdar era figlio di Roar (Hro\u00f0gar) della casa di Skj\u00f6ldung/Scylding; questa fonte dice perci\u00f2 Valdar padre di Harald il Vecchio, il padre di Halfdan il Valoroso padre di Ivar Vidfamne. Se questo Valdar \u00e8 lo stesso Valdar della \"Saga di Herv\u00f6r\", questo testo aggiunge quattro generazioni (Harald il Vecchio, Halfdan il Valoroso, Ivar Vidfamne e Alfhild/Au\u00f0r figlia di Ivar, madre di Harald Hildetand secondo tutte le fonti) tra Valdar e Harald Hildetand, che era il figlio di Valdar secondo la \"Saga di Herv\u00f6r\".\nLa \"Saga degli Skj\u00f6ldungar\".\nLa \"Saga degli Skj\u00f6ldungar\" narra che un certo Valdar mise in discussione il fatto che R\u00f6rek cugino di Helgi succedesse a Hr\u00f3lfr Kraki come re dei Daner. Dopo una guerra tra i due, R\u00f6rek mantenne la Zelanda mentre Valdar ebbe la Scania. Se ci si basa sulla stessa tradizione dello \"Hversu Noregr bygg\u00f0ist\", Valdar aveva il diritto di reclamare il trono, essendo il figlio di un precedente re, Hr\u00f3arr (Hro\u00f0gar), zio di Hr\u00f3lfr Kraki."}
{"id": "1834521", "revid": "117043608", "url": "https://it.wikipedia.org/wiki?curid=1834521", "title": "Kuoni", "text": "Il Gruppo Kuoni \u00e8 un operatore turistico internazionale specializzato nella programmazione di viaggi a medio e lungo raggio che ha sede a Zurigo in Svizzera.\nGli inizi.\nSi iniziano ad avere informazioni certe sulla famiglia Kuoni dalla met\u00e0 del XIX secolo, quando i fratelli Johann Ulrich Kuoni (1807) e Johann Friedrich Kuoni (1817) - insieme ad altri industriali di Coira - raggiunsero il monopolio della rete stradale commerciale che collegava il Cantone dei Grigioni (di cui fa parte Coira), assicurando cos\u00ec a Coira il mantenimento del suo stato di metropoli commerciale.\nNel 1848, quando la prima costituzione federale promise di unificare le strade e i sistemi monetari dei cantoni svizzeri promuovendo la libert\u00e0 di commercio e di trasporto, i fratelli Kuoni acquistarono la \u201cKarlihof\u201d di Zurigo facendone la sede operativa della loro crescente attivit\u00e0 di trasporti.\nIl 1\u00ba febbraio 1894 nacque la \u201cGebr\u00fcder Kuoni Zurich\u201d (Fratelli Kuoni Zurigo): Hermann, Ulrich e Simon Kuoni si specializzarono inizialmente nei trasporti su gomma e in un secondo momento si dedicarono al trasporto su rotaia rilevando la Nordostbahn, la prima azienda di trasporti su rotaia.\nNel 1908 la compagnia stipul\u00f2 un contratto decennale con le Ferrovie Federali Svizzere inaugurando un periodo di crescita commerciale.\nLo sviluppo della \"Gebr. Kuoni\" vide la divisione della compagnia in due sezioni indipendenti: una dedicata al trasporto di materiali (\"Kuoni Transport &amp; Logistik\") e una dedicata all'organizzazione di viaggi (\"Kuoni Reisen\").\nAlfred Kuoni e Thomas Cook.\nAlfred Kuoni segu\u00ec una formazione universitaria all'estero (prevalentemente in Inghilterra) e torn\u00f2 in Svizzera per unirsi all'azienda di famiglia, all'et\u00e0 di 31 anni. Alfred Kuoni lavor\u00f2 a Bradford entrando in contatto con la societ\u00e0 e la cultura inglesi: ebbe cos\u00ec modo di conoscere anche Thomas Cook.\nThomas Cook nel 1841 inizi\u00f2 a organizzare tour di gruppo, inizialmente per associazioni religiose e successivamente si estese su scala globale. La sua esperienza rese evidente la possibilit\u00e0 di sfruttare i mezzi di trasporto dell'epoca anche per il turismo, creando biglietti su tratti ferroviari in diversi paesi, vendendo anche voucher per soggiorni in hotel, guide e pubblicazioni di viaggio.\nAlfred Kuoni inizi\u00f2 a replicare quanto aveva avuto modo di conoscere in Inghilterra entrando in concorrenza con le due agenzie di viaggio presenti a Zurigo: Meiss &amp; Co. e un ufficio di Thomas Cook. Il primo pacchetto viaggio offerto era in effetti molto modesto: un viaggio di gruppo al Dolder Park al costo di 1 franco per persona: il Parco di Dolder non distava pi\u00f9 di due o tre chilometri dalla sede dell'agenzia. \nIl secondo viaggio offerto era un \u201cadorabile viaggio in treno\u201d che arrivava per\u00f2 solo alla fine della citt\u00e0 di Zurigo. \nMa i primi veri viaggi all'estero sono stati quelli organizzati a bordo della Thalia (lo yacht di Austrian Lloyd) e in treno per visitare Lione, Marsiglia, Nizza, Montecarlo, Genova e Milano con una visita speciale a N\u00eemes per assistere alla corrida dei tori.\nNel 1909 il programma di viaggi Kuoni comprendeva gi\u00e0 una traversata della Cabilia con una visita a Cartagine e una spedizione alle cateratte del Nilo. Il primo viaggio in Egitto cost\u00f2 2.750 franchi, una fortuna per l'epoca (lo stipendio annuale di un impiegato presso le agenzie Kuoni era all'epoca in media di 110 franchi).\nKuoni oggi.\nOggi Kuoni \u00e8 un tour operator con sedi in Asia, Africa, Stati Uniti ed Europa: Zurigo \u00e8 ancora la sede centrale che controlla e coordina le filiali dislocate nei vari paesi. \nNel tempo Kuoni si \u00e8 specializzato nei viaggi a medio e lungo raggio, organizzando collaborazioni con compagnie di trasporto."}
{"id": "1834524", "revid": "1414688", "url": "https://it.wikipedia.org/wiki?curid=1834524", "title": "Olimpiadi degli scacchi del 1927", "text": "Le Olimpiadi degli scacchi del 1927 si tennero dal 18 al 30 luglio a Londra e furono le prime organizzate dalla Federazione Internazionale degli Scacchi, dopo le due edizioni non ufficiali del 1924 e del 1926. Compresero un torneo \"open\", oltre a numerosi eventi destinati a promuovere gli scacchi. \nIl torneo vide la partecipazione di 16 squadre nazionali, tutte europee ad eccezione dell'Argentina, per un totale di 70 giocatori. Le partite si svolsero con limite di tempo di 90 minuti per le prime 30 mosse, pi\u00f9 30 minuti per ogni gruppo di 10 mosse successive.\nIl torneo, giocato con un girone all'italiana su quattro scacchiere, vide la vittoria della squadra ungherese, mentre il premio come miglior giocatore and\u00f2 \"ex aequo\" all'inglese George Alan Thomas e al danese Holger Norman-Hansen. Venne assegnato inoltre il premio alla miglior partita, anche questo \"ex aequo\", agli incontri Yates-Asztalos e Gr\u00fcnfeld-Euwe.\nRisultati individuali.\nNon venne applicata nessuna distinzione di ordine di scacchiera e vennero assegnati premi solo ai sei migliori giocatori."}
{"id": "1834526", "revid": "1543377", "url": "https://it.wikipedia.org/wiki?curid=1834526", "title": "Bemidji", "text": "Bemidji \u00e8 una citt\u00e0 degli Stati Uniti d'America, capoluogo della contea di Beltrami, nello Stato del Minnesota. Sorge lungo la sponda sudoccidentale del Lago Bemidji, il pi\u00f9 settentrionale a ricevere le acque del Mississippi.\n\u00c8 sede della Bemidji State University, del Northwest Technical College e dell'Oak Hills Christian College. Nei pressi della citt\u00e0 \u00e8 situato il Parco nazionale del Lago Bemidji.\nBemidji ha dato i natali a Scott Baird, Matt De Marchi e Jane Russell.\n\u00c8 una delle citt\u00e0 pi\u00f9 fredde del Minnesota, e di tutti gli Stati Uniti : il 31 gennaio 2019 sono stati registrati -41 gradi.\nToponimo.\nIl nome \"Bemidji\" deriva dall'ojibway \"Bemijigamaag\", che vuol dire \"lago che attraversa un'altra massa d'acqua\". In ojibway la citt\u00e0 \u00e8 detta a volte \"Wabigamaang\" (\"sullo stretto del lago\"), poich\u00e9 parte di essa sorge sul braccio lacustre che congiunge il Bemidji all'Irving, e lo attraversa distendendosi sulla sponda orientale di questo secondo lago.\nMedia.\nQuotidiani.\nBemidji \u00e8 inoltre conosciuta anche al di fuori del Minnesota e degli stessi Stati Uniti per essere la location principale in cui si svolge la serie televisiva \"Fargo\"."}
{"id": "1834542", "revid": "287204", "url": "https://it.wikipedia.org/wiki?curid=1834542", "title": "Parcheggiatore abusivo", "text": "Un parcheggiatore abusivo (detto anche guardiamacchina, al plurale posteggiatori abusivi, guardiamacchine) \u00e8 una persona che, senza autorizzazione prevista dalla legge, richiede, a volte anche mediante minacce, una somma di denaro al conducente di autoveicoli a fonte di una sosta in zone cittadine, per lo pi\u00f9 pubbliche, adibite regolarmente o meno al parcheggio a pagamento.\nCaratteristiche generali.\nIl parcheggio abusivo viene in diversi casi svolto anche in aree dove la sosta non \u00e8 consentita, contribuendo talvolta a congestionare il traffico. I parcheggiatori generalmente si trovano presso luoghi particolarmente frequentati, quali le strade nella prossimit\u00e0 di spiagge, discoteche, ospedali, ma anche altri luoghi meno frequentati, in zone cittadine centrali e periferiche.\nIl parcheggio abusivo pu\u00f2 rendere una buona quantit\u00e0 di denaro al giorno, a seconda del flusso delle persone che vi ricorrono. Una parte di questi pu\u00f2 poi essere percepita da una eventuale organizzazione criminale (generalmente di tipo mafioso) che gestisce i parcheggi abusivi operanti sul suo territorio di sua influenza.\nNel mondo.\nParcheggiatori abusivi sono presenti in Spagna, dove vengono chiamati \"gorrillas\", in Messico, dove prendono il nome di \"franeleros\", in Portogallo e in Brasile, dove vengono chiamati \"flanelinha\". Il parcheggio abusivo \u00e8 stato registrato anche in Francia (Marsiglia), ed \u00e8 diffuso in paesi dell'America latina e dell'Asia.\nItalia.\nIl fenomeno dei parcheggiatori abusivi \u00e8 diffuso in meridione, in particolare in Sicilia, Campania e Abruzzo, dove \u00e8 spesso legato alla criminalit\u00e0 organizzata di tipo mafioso (camorra e cosa nostra), inserendosi nella strategia del controllo del territorio di tali organizzazioni, ma a partire dal 2008 casi sono stati segnalati anche in Puglia e nel Lazio, in particolar modo le zone litoranee, ed in certe regioni del centro e del nord.\nIn molti casi, il parcheggio abusivo diviene vera e propria estorsione ai danni di chi parcheggia, con regolari minacce di danni all'autovettura in caso di mancato pagamento, o anche intimidazioni ed aggressioni fisiche. L'importo di denaro richiesto pu\u00f2 notevolmente variare, sino a raggiungere un ammontare compreso tra i 10 ed i 20 euro. In alcuni casi, il parcheggio abusivo viene anche esercitato nelle zone regolamentate con la sosta a pagamento, per cui l'automobilista \u00e8 costretto a pagare sia la tariffa regolare che il parcheggiatore abusivo.\nDiverse, seppur sporadiche, sono state le azioni delle istituzioni per cercare di ridimensionare il fenomeno, ma di solito tentativi di contrasto basati su pene pecuniarie o amministrative risultano di scarsa efficacia.\nLa legge italiana punisce l'esercizio dell'attivit\u00e0 del parcheggio abusivo, qualora riconosciuto, solamente con una sanzione amministrativa. La legge 1\u00ba agosto 2003 n. 214 che introduce il comma 15-bis dell'articolo 7 del codice della strada, stabilisce che:\nIn diversi casi, i parcheggiatori abusivi possono risultare ufficialmente nullatenenti, quindi anche in presenza di verbale spesso risulta difficile il pagamento della sanzione. Ci\u00f2 rende, di fatto impunito l'esercizio dell'attivit\u00e0 nella gran parte dei casi, tuttavia \u00e8 sempre possibile presentare denuncia alla polizia italiana per estorsione che poi procederanno all'arresto, in mancanza \u00e8 necessaria la flagranza di reato.\nNella cultura di massa.\nI parcheggiatori abusivi in Italia sono diventati personaggi del folklore napoletano tanto che il comico Lino D'Angi\u00f2, nella trasmissione televisiva \"Telegaribaldi\", ha creato il personaggio di Geppino da Ercolano ispirato ad un parcheggiatore abusivo.\nAnche il cinema ha voluto far apparire sullo schermo la figura:"}
{"id": "1834543", "revid": "547034", "url": "https://it.wikipedia.org/wiki?curid=1834543", "title": "Raiden (Metal Gear)", "text": "Raiden (il cui vero nome \u00e8 Jack) \u00e8 un personaggio della serie videoludica \"Metal Gear\", ideata da Hideo Kojima. Appare anche come personaggio giocabile nello spin-off \"Metal Gear Online\" e in \"PlayStation All-Stars Battle Royale\".\nBiografia.\nJack nasce in Liberia e a partire dall'et\u00e0 di soli sei anni partecipa alla guerra civile negli anni ottanta, passando a 10 anni al comando della cosiddetta \"unit\u00e0 dei ragazzini\", facendosi conoscere come \"Demone Bianco\" e \"Jack lo squartatore\" fino a quando non viene recuperato da una ONG che raccoglie bambini-soldato, cercando di offrirgli una sistemazione migliore negli Stati Uniti.\nRaiden fa la sua prima apparizione nel secondo episodio della saga di \"Metal Gear\", \"\". In questo episodio il giovane Jack, appartenente al gruppo di forze speciali FOXHOUND, viene inviato sulla Big Shell (impianto di stoccaggio e raffinazione del petrolio al largo di New York) con il nome in codice di \"Snake\", che verr\u00e0 successivamente sostituito con \"Raiden\". L'obiettivo di Raiden \u00e8 salvare il presidente degli Stati Uniti che \u00e8 sotto cattura dei terroristi noti come \"Dead Cell\".\nSulla Big Shell, Raiden incontra Solidus Snake, clone anch'egli di Big Boss, come Liquid e Solid Snake, che Raiden incontrer\u00e0 con il fidato amico e scienziato Otacon.\nScoprir\u00e0 poi che proprio Solidus aveva ucciso i suoi genitori e che il suo nome in codice, Raiden, deriva dall'omonimo caccia giapponese della 2\u00aa guerra mondiale, dato il suo vero nome. Alla fine i due si sfideranno in una battaglia all'ultimo sangue dall'alto della Federal Hall a Manhattan, dove Raiden ne uscir\u00e0 vincitore uccidendo Solidus.\nDopo l'incidente della Big Shell, Raiden decide di cercare Sunny, figlia di Olga Gurlukovich, che \u00e8 stata rapita dai Patriots. Raiden riesce a trovarla e a consegnarla a Snake. Dopo questo fatto, nelle vicende fra la fine di ' e l'inizio di ' (quattro anni) non si conosce nulla.\nRiappare in \"\", sotto l'aspetto di un cyborg ninja (tutto ci\u00f2 che ha ancora di umano \u00e8 racchiuso nella testa e nella sola spina dorsale). Durante il corso della storia si sfida per due volte contro il vecchio nemico Vamp, apparentemente immortale, che comunque verr\u00e0 eliminato per sempre durante il ritorno sull'isola di Shadow Moses. In quest'ultima location Raiden salva Solid Snake dalla morte certa, ma perde entrambe le braccia. Nel finale lo vediamo coprire le spalle all'eroe Snake, brandendo la sua spada con la bocca e sgominando un gruppo di FROGS (gruppo d'\u00e9lite dell'esercito privato di Liquid Ocelot).\nAlla fine, Raiden incontra sua moglie Rose che gli presenta loro figlio, il piccolo John. Questi era stato tenuto all'oscuro di Raiden per potergli far concludere senza preoccupazione la sua missione. Nel finale la famiglia si riunisce nell'ospedale in cui troviamo Raiden convalescente e con un nuovo esoscheletro dall'aspetto vagamente umano (resta comunque un corpo artificiale, basti osservare il codice a barre o le varie giunture lungo tutto il corpo). Rose e il figlio tuttavia non sembrano darvi alcun peso, mostrandosi invece felici che Raiden sia vivo e che siano tornati ad essere una famiglia.\nCharacter design.\nStando alle parole di Hideo Kojima, la decisione di creare un nuovo personaggio protagonista per il secondo capitolo della serie fu presa al fine di sviluppare ulteriormente la personalit\u00e0 di Solid Snake tramite una visione esterna che fosse pi\u00f9 \"oggettiva\" di quella che aveva avuto l'audience fino ad allora. Ispirandosi alle storie di Doyle in cui la narratore \u00e8 il personaggio del Dr. Watson, immedesimandosi in Raiden, il \"novellino\", il videogiocatore avrebbe potuto avere una percezione pi\u00f9 a tutto tondo di Solid Snake. La relazione con Rosemary \u00e8 un calco del rapporto tra Jack e Rose, i due protagonisti di Titanic interpretati da Leonardo DiCaprio e Kate Winslet. Visto che avrebbe dovuto essere un personaggio nuovo, Kojima voleva risaltasse sin dall'aspetto fisico: cos\u00ec gli diedero i capelli biondo platino e delle movenze androgine per differenziarlo dal rude e anziano Snake.\nParodia in \"Snake Eater\".\nIn ' appare un personaggio, il maggiore Ivan Raidenovitch Raikov, amico intimo di Volgin, che ha le sembianze di Raiden. Oltre a questa similitudine, \u00e8 impossibile non notare la presenza del nome \"Raiden\" nel secondo nome del Maggiore: \"\"Raiden\"ovitch\". Inoltre \u00e8 patronimico, e secondo la tradizione della cultura russa, significa letteralmente \"Figlio di Raiden\". Se all'inizio di una nuova partita si seleziona \"Mi piace Metal Gear Solid 2!\", si attiva un easter egg in cui Snake indossa la maschera che utilizzer\u00e0 per camuffarsi da Ivan. Inoltre, nel secondo disco di ', \u00e8 possibile sbloccare un video-parodia realizzato dagli sviluppatori chiamato \"Metal Gear Raiden: Snake Ereaser\": Raiden viaggia nel tempo con l'intento di uccidere Big Boss e impedirne la nascita del figlio, per diventare il protagonista dell'intera serie. Tuttavia, fallendo con una moltitudine di situazioni ironiche, Raiden viene pi\u00f9 volte confuso da Volgin con il maggiore Ivan.\nPersonaggio in \"Rising\".\nNel 2013 esce ', ambientato quattro anni dopo ', dove il protagonista \u00e8 di nuovo Raiden, divenuto un agente per una compagnia militare privata, la Maverick Security Consulting Inc. Mentre fa da guardia del corpo al Primo Ministro N'Mani, in Africa, la scorta viene attaccata da un cyborg spadaccino samurai, da altri cyborg, dal loro capo, Sundowner, e da un loro Metal Gear RAY. Raiden distrugge il Metal Gear e insegue Sundowner (con il Ministro in ostaggio) su un trasporto ferroviario merci, dove lo vede uccidere il Ministro e viene fermato dal cyborg samurai che dopo un lungo combattimento riesce a distrarre Raiden, riguardo all'utilizzo della sua spada come uno strumento di giustizia e non come un'arma, e gli distrugge l'occhio e il braccio sinistro. Nelle sue condizioni Raiden sembra spacciato quando viene salvato da Boris che mette in fuga il cyborg a bordo di un eliplano, lasciando Raiden con un forte sentimento di vendetta nei suoi confronti.\nAlcune settimane dopo Raiden con un corpo nuovo e pi\u00f9 forte, scoperti chi sono i mercenari, tra i quali colui che lo ha ferito, Samuel \"Jetstream\" Sam, \u00e8 costretto ad intervenire in Abcasia per impedire un colpo di Stato dell'estremista Andrey Dolzaev aiutato da una PMC responsabile di diversi attacchi terroristici di nome Desperado Enforcement LLC. e in particolare da una cyborg di nome Mistral. Durante il percorso verso la raffineria, luogo dove si trovano Dolzaev e Mistral, si scontra contro un robot della Desperado, dall'aspetto canino e con un'intelligenza artificiale sviluppata in grado di apprendere. Arriva dunque alla raffineria, dove per\u00f2 incontra solo Mistral. Gi\u00e0 tramite i suoi discorsi Jack capisce che i piani della Desperado sono quelli di trasformare il mondo in un luogo dove il pi\u00f9 forte ha la supremazia e pu\u00f2 ottenere il potere combattendo per le proprie motivazioni. Dopo averla sconfitta in un feroce combattimento, Raiden assiste al suicidio di Dolzaev, che si fa saltare in aria assieme alla raffineria che osteggiava poich\u00e9 impoveriva l'Abcasia visto che era di propriet\u00e0 russa. La Maverick riesce a recuperare anche il robot canino della Desperado, distrutto da Raiden, in modo da riprogrammarlo come alleato di Raiden per le future missioni assegnandogli il nome Bladewolf; con il proseguire della storia, i due si capiranno a vicenda.\nSeguendo le tracce della Desperado, Raiden cerca di infiltrarsi in dei laboratori a Guadalajara in Messico, dove incontra un orfano rapito che era riuscito a fuggire, di nome George, e viene a sapere che i piani della Desperado e di un'altra PMC alleata chiamata World Marshal coinvolgono il senatore del Colorado Steven Armstrong e consistono nell'estrarre i cervelli di bambini orfani rapiti dalle strade dei paesi pi\u00f9 poveri per impiantarli in cyborg dopo un addestramento virtuale, lo stesso a cui era stato sottoposto Raiden da bambino in Liberia e progettato da Solidus Snake. Proprio mentre Raiden sta per salvare i bambini superstiti, George viene ripreso da un ricercatore dell'azienda il quale dice a Raiden che se avesse rotto il vetro lui avrebbe ucciso George. George per\u00f2 si fa coraggio e dice a Raiden di non preoccuparsi per lui e di uccidere l'uomo. Dopo queste parole Raiden taglia in due sia il tizio che George, i cui resti del corpo non tagliato vengono portati a Doktor che, dopo aver messo al sicuro i cervelli, gli innesta delle protesi cibernetiche. Jack decide di dimettersi dalla Maverick, perch\u00e9 cos\u00ec non coinvolger\u00e0 anche loro con la Marshall, la quale continua a supportarlo in via non ufficiale, per poter far irruzione illegalmente nella sede centrale della Marshal a Denver. Raiden si trova costretto ad uccidere altri cyborg sia appartenenti alla Desperado che alla polizia e questo scatena in lui un forte rimorso mosso dalle parole di Samuel in quanto per il suo scopo di salvare i pi\u00f9 deboli sembra essere sceso a compromessi con l'assassinare persone che per lo pi\u00f9 dopo essere state mutilate o aver sofferto per poter lavorare si erano fatte trasformare in cyborg e avevano cominciato a combattere per una causa che non li riguardava nemmeno. Raiden, sentendo i pensieri dei cyborg, inibiti grazie alle nanomacchine, ha un forte attacco mentale, ma riesce a sopravvivere e arriva anche Bladewolf che gli intima, nel suo stato, di non combattere e arrivare al palazzo della World Marshal. L\u00ec Raiden incontra sia Samuel che Monsoon, un altro cyborg al comando della Desperado, il quale gli rinfaccia che la guerra \u00e8 un cattivo genitore ma un'ottima insegnante: entrambi, infatti, hanno percorso strade simili ma alla fine diverse. Mentre Monsoon traeva piacere ad uccidere perch\u00e9 per lui era nella sua natura, Raiden ha cercato di giustificare le sue azioni con la giustizia. Raiden, una volta conscio di questo, rivela a tutti i presenti l\u00ec che sapeva che nelle sue azioni c'era qualcosa di sbagliato, e che i suoi amici e la sua famiglia lo avevano aiutato a dimenticare il \"diavolo\" dentro, ma dopo che Samuel e Monsoon gli hanno fatto capire le cose fa emergere la sua vera natura: Jack lo Squartatore si risveglia dentro di lui e la sua sete di sangue e piacere nell'uccidere gli conferiscono la forza per uccidere crudelmente sia i cyborg presenti che Monsoon, mentre Samuel se ne va su ordine dello stesso Monsoon. Procedendo scopre un intero laboratorio pieno di cervelli estratti da bambini e che vengono sottoposti ad un addestramento virtuale pieno di violenza mentre i recettori del piacere vengono stimolati e vista l'assenza di precetti morali tipica degli adulti risultano facilmente manipolabili. L'intento della Marshal \u00e8 quello di far prosperare le guerre in modo da vendere al miglior offrente i loro cyborg atroci e senza piet\u00e0. Jack distrugge anche Sundowner, ma prima di essere sconfitto rivela che presto la guerra sar\u00e0 inevitabile visto quello che accadr\u00e0 ed \u00e8 chiaro che \u00e8 stato progettato un attacco terroristico imminente al presidente degli Stati Uniti d'America in visita in Pakistan che far\u00e0 ricadere la colpa sul paese ospitante. Doktor preleva tutti i cervelli mentre Raiden cerca in tutti i modi di raggiungere la base della compagnia Solis dove pu\u00f2 prendere un velivolo in grado di portarlo in Pakistan in circa mezz'ora progettato da Sunny, la figlia di Olga Gurlukovich salvata dopo gli eventi di \"\". Lungo la strada viene fermato da Samuel in compagnia di Bladewolf che invece di attaccare direttamente la base di Solis senza difese preferisce un ultimo scontro d'onore con Raiden dove viene ucciso. Raiden quindi riesce ad arrivare in Pakistan dove Armstrong lo aspetta in una base militare con un Metal Gear Excelsus e gli svela i piani suoi e della Desperado e cio\u00e8 che solo la morte dei soldati americani l\u00e0, ormai gi\u00e0 diffusa sul web e spacciata per un attentato fallito al presidente in visita, scatener\u00e0 un'altra guerra non reale ma di terrore che favorir\u00e0 l'industria bellica americana come quella dopo l'11 settembre 2001. Nonostante ci\u00f2 il loro vero intento non \u00e8 avido ma \u00e8 quello di ripulire gli Stati Uniti d'America dalla corruzione e dalla burocrazia restituendo il potere alla gente in uno Stato ricostituito dove per\u00f2 i deboli vengono eliminati e i forti invece prosperano rendendo gli Stati Uniti d'America ancora competitivi nel mondo. Armstrong vuole eliminare i conflitti provocati dalla necessit\u00e0 di petrolio o denaro in modo che poi ognuno combatta per quello in cui crede. Per far ci\u00f2 vuole essere eletto come prossimo presidente sfruttando il giro d'affari assicurato dalla paura di attentati terroristici.\nPer compiere il suo piano Armstrong cerca di ucciderlo ma con il Metal Gear fallisce miseramente. Allora rivela a Raiden che nel suo corpo ha delle nanomacchine che lo rendono quasi indistruttibile e riesce quasi a finirlo quando Bladewolf consegna a Jack la spada di Sam che recentemente aveva cominciato a dubitare della propria ideologia e aveva pianificato che in caso di sua sconfitta Bladewolf avrebbe dovuto consegnare la sua arma a Raiden rivelatosi pi\u00f9 forte e quindi pi\u00f9 meritevole di portare avanti le proprie volont\u00e0 sulla tutela dei deboli.\nRaiden, resuscitato di nuovo in lui Jack lo Squartatore e usando la spada ad alte frequenze di Sam, sconfigge il senatore e gli strappa il cuore e lo distrugge. Prima di spirare per\u00f2 Armstrong gli dice che pu\u00f2 continuare a seguire la sua strada, usando le sue regole, ma che non deve vacillare di fronte a niente, neanche se costasse la vita di altre persone.\nRaiden decide di non tornare al servizio della Maverick ma continua a combattere convinto in qualche modo dalle ultime parole di Armstrong che le guerre dovute a cause cos\u00ec materiali debbano finire ma comunque consapevole dell'importanza della tutela dei pi\u00f9 deboli. Nell'ultima scena lo vediamo che comincia a combattere contro i soldati della World Marshall e mentre estrae la sua spada sorride diabolicamente.\nEquipaggiamento e abilit\u00e0.\nFin da quando era bambino, alla tenera et\u00e0 di soli sei anni, Jack divenne un bambino-soldato molto temuto e pericoloso, con il nome non del tutto casuale di Jack lo Squartatore; ci\u00f2 gli ha permesso di essere molto pi\u00f9 forte di qualunque altro nei combattimenti corpo a corpo. Anche senza armi \u00e8 letale perch\u00e9 conosce lo Huquan, lo stile della tigre del kung fu. In ' utilizza una Suit Skull di gomma in modo da restare asciutto sott'acqua, grazie alla quale riesce ad arrivare sulla Big Shell. In ' diventa un cyborg ninja e le sue gi\u00e0 eccellenti doti di combattente aumentano considerevolmente, e la sua arma primaria diventa una spada a una lama in grado di tagliare anche i materiali pi\u00f9 duri.\nIn \"\" l'armatura cyborg viene sostituita con un'altra nera, provvista di lame sulle spalle, di parabracci e di una maschera termica; inoltre \u00e8 in grado di assorbire le nanomacchine riparatrici dei nemici. Durante la primissima parte del gioco, Raiden ha un corpo meccanico simile a quello di \"Guns of the Patriots\", capace di sollevare grandi pesi e di correre sui muri. Dopo lo scontro con Jetstream Sam, Raiden perde un braccio e l'occhio sinistro, ma i potenziamenti cyborg sostituiranno le parti mancanti. Il corpo di Raiden non gli fa provare dolore, ma quando gli inibitori vengono disattivati diventa un assassino sadico e violento, e il suo corpo si colora di rosso cremisi. Il dolore spinge le potenzialit\u00e0 combattive di Raiden addirittura oltre, rendendolo ancora pi\u00f9 pericoloso. In questi momenti di ferocia ricorda agli sventurati avversari che il suo soprannome era \"Jack lo Squartatore\" per poi ucciderli. L'esoscheletro di Raiden aumenta in maniera spropositata la sua forza fisica, permettendogli di lanciare in aria un Metal Gear RAY senza grande sforzo. Pu\u00f2 inoltre entrare in una modalit\u00e0 chiamata Zendatsu, che riduce la sua percezione del tempo fino al 90%. Raiden \u00e8 un combattente temibile, ma tutt'altro che invincibile: quando combatte per lunghi periodi si affida alle nanomacchine che raccoglie dai nemici per \"ricaricarsi\" e il suo sangue \u00e8 sintetico, e deve essere cambiato periodicamente come l'olio di una macchina."}
{"id": "1834544", "revid": "194247", "url": "https://it.wikipedia.org/wiki?curid=1834544", "title": "Videoclips di Miguel Bos\u00e9", "text": ""}
{"id": "1834546", "revid": "767487", "url": "https://it.wikipedia.org/wiki?curid=1834546", "title": "Genoa Cricket and Football Club 2001-2002", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 2001-2002.\nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica\nFranco Scoglio, Edy Reja, Claudio Onofri\nClaudio Onofri"}
{"id": "1834549", "revid": "167080", "url": "https://it.wikipedia.org/wiki?curid=1834549", "title": "Sacco di Delfi", "text": ""}
{"id": "1834550", "revid": "123187044", "url": "https://it.wikipedia.org/wiki?curid=1834550", "title": "Illustrazione Ticinese", "text": "Illustrazione Ticinese \u00e8 una rivista svizzera in italiano fondata a Lugano nel 1931, ha una tiratura di 130 752 copie (WEMF 2009) e viene distribuita gratuitamente della Svizzera italiana.\nStoria.\nIllustrazione Ticinese nacque il 10 gennaio 1931 con il nome di \"Rivista Ticinese Illustrata\", edita dalla casa editrice basilese Emilio Birkh\u00e4user e Co. Il nome della testata venne per\u00f2 modificato gi\u00e0 dopo tre numeri a causa di un ricorso legale promosso dalla \"Rivista Ticinese\", che riteneva i due nomi troppo simili. Nacque cos\u00ec, il 24 gennaio 1931, \"Illustrazione Ticinese\".\nL'editore promise agli \"amici e abbonati del Canton Ticino\" che avrebbe pubblicato settimanalmente \"le pi\u00f9 attuali fotografie\" e offerto ai lettori la possibilit\u00e0 di beneficiare, con una minima spesa, di un'assicurazione seria contro infortuni-invalidit\u00e0 parziale o permanente e in caso di decesso.\nIl 23 maggio 1931 la \"Rivista Ticinese\" si fuse con l'\"Illustrazione Ticinese\", sempre sotto la cura editoriale di Emilio Birkh\u00e4user e con Romeo Fontana quale redattore e acquisitore pubblicitario.\nL'8 agosto 1931 sul numero 31 venne pubblicata, in esclusiva italiana, la prima puntata del romanzo \"Niente di nuovo sul fronte occidentale\", il capolavoro di Erich Maria Remarque, all'epoca censurato in Italia dal regime fascista.\nIl 15 settembre 1934 la redazione pass\u00f2 da Andrea Pessina ad Aldo Patocchi, sotto il quale scrissero note firme del Cantone quali Francesco Chiesa, Giuseppe Zoppi, Guido Calgari, Vittore Frigerio, Ulisse Pocobelli (Glauco) e Piero Bianconi. Il nome di Aldo Patocchi, silografo e giornalista, si identific\u00f2 con quello di Illustrazione Ticinese per ben 45 anni.\nUn altro colpo editoriale fu la pubblicazione dei racconti di Indro Montanelli che, in esilio in Svizzera, scrisse \"Ha detto male di Garibaldi\", raccolti sotto lo pseudonimo di Calandrino. Finita la guerra e rimpatriato, Montanelli continu\u00f2 la sua collaborazione con l'Illustrazione Ticinese scrivendo con lo stesso pseudonimo la famosa e oggi controversa \"Lettera da Milano\", in cui descrisse i tragici fatti di Piazzale Loreto.\nIl primo marzo 1959 i diritti editoriali vennero ceduti dalla Emilio Birkh\u00e4user all'Usego che ne fece il suo periodico, ma il 21 novembre 1961 il nome Usego scomparve dalla rivista che venne cos\u00ec edita dalla Sentipress SA, mentre la pubblicit\u00e0 fu affidata alla Senger Annoncen di Zurigo. La rivista a quel tempo contava 88\u00a0000 copie.\nIl 19 marzo 1979 Aldo Patocchi lasci\u00f2 la guida di Illustrazione Ticinese e il 2 aprile 1979 venne sostituito da Matthias Werder, giornalista e fotografo. La sua promessa di ampliare qualche settore della rivista venne mantenuta, malgrado le grosse difficolt\u00e0 del settore.\nDall'ottobre 1984 la rivista cominci\u00f2 ad apparire interamente a colori. Dal 1996, il redattore responsabile Matthias Werder, riprese anche i diritti editoriali dalla Senger Media AG di Zurigo, fondando la Tredicom SA di Lugano, che da allora \u00e8 la societ\u00e0 editrice.\nIl primo febbraio 2006, anno in cui la rivista comp\u00ec 75 anni di esistenza, apparve per la prima volta la sua versione online. La sua fruizione \u00e8 parziale, sono infatti reperibili i dati essenziali relativi ad ogni servizio ma non la lettura completa delle rubriche. Dal febbraio 2008, le due edizioni dialogano con la possibilit\u00e0 di scaricare dall'edizione online documenti e materiale inedito. Dall'aprile 2006 \u00e8 attivo un blog e un diario contenente anticipazioni, retroscena redazionali, fotoritocchi e quanto non pu\u00f2 trovare posto nella versione cartacea della rivista.\nLa rivista.\nCome recita la testata - \"Rivista Familiare della Svizzera italiana\" - Illustrazione Ticinese si rivolge alle economie domestiche di Ticino e Mesolcina con l'intento di coniugare svago, intrattenimento, cultura e passatempo. I lettori di ogni et\u00e0 e classe sociale possono trovare in ogni edizione argomenti affrontati con taglio agile e trattati con lo scopo di solleticare la curiosit\u00e0 di ognuno. \u00c8 presente anche una rubrica in dialetto (\"Scriv in dial\u00e8tt\").\nOgni numero \u00e8 caratterizzato dall'incontro con un protagonista - noto o emergente - della vita della Svizzera italiana. Illustrazione Ticinese \u00e8 quindi, a tutti gli effetti, una rivista di costume e societ\u00e0."}
{"id": "1834552", "revid": "287204", "url": "https://it.wikipedia.org/wiki?curid=1834552", "title": "Nashik", "text": "Nashik (in marathi \u0928\u093e\u0938\u093f\u0915) \u00e8 una suddivisione dell'India, classificata come \"municipal corporation\", di 1.076.967 abitanti, situata nel distretto di Nashik, nello stato federato del Maharashtra, a 180\u00a0km da Bombay e 220\u00a0km da Pune. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 19\u00b0 58' 60 N e 73\u00b0 47' 60 E e ha un'altitudine di 569 .\nSociet\u00e0.\nEvoluzione demografica.\nAl censimento del 2001 la popolazione di Nashik assommava a 1.076.967 persone, delle quali 579.638 maschi e 497.329 femmine. I bambini di et\u00e0 inferiore o uguale ai sei anni assommavano a 145.890, dei quali 76.592 maschi e 69.298 femmine. Infine, coloro che erano in grado di saper almeno leggere e scrivere erano 792.015, dei quali 461.758 maschi e 330.257 femmine.\nMonumenti e luoghi d'interesse.\nGrotte di Pandulena.\nLe grotte sono note anche con il nome di \"Pandavleni\"; si trovano a circa 10\u00a0km a sud del centro cittadino e vi sono 20 tra santuari e monasteri buddisti del II secolo, sia di scuola H\u012bnay\u0101na che di scuola Mahayana."}
{"id": "1834553", "revid": "1457847", "url": "https://it.wikipedia.org/wiki?curid=1834553", "title": "Radial scar", "text": "Il (o la) radial scar \u00e8 una lesione benigna della mammella.\nHa numerosi sinonimi, che da soli descrivono la natura della formazione: \"lesione scleroelastosica\", \"cicatrice raggiata\", \"epiteliosi infiltrante\", \"proliferazione papillare sclerosante\", \"lesione sclerosante non incapsulata\", \"adenosi sclerosante con pseudoinfiltrazione\".\n\u00c8 una lesione iperplastica raggiata, epiteliostromale, caratterizzata da adenosi ed epiteliosi disposte a corona attorno a un centro scleroelastosico. Rilevabile mammograficamente come addensamento raggiato, raramente come massa palpabile. Non comporta come tale un aumento significativo di rischio di comparsa di carcinoma. Eventualmente pu\u00f2 concomitare proliferazione epiteliale (20%)."}
{"id": "1834565", "revid": "3178", "url": "https://it.wikipedia.org/wiki?curid=1834565", "title": "Schifato", "text": ""}
{"id": "1834567", "revid": "197778", "url": "https://it.wikipedia.org/wiki?curid=1834567", "title": "\u0391 Canis Majoris", "text": ""}
{"id": "1834570", "revid": "599013", "url": "https://it.wikipedia.org/wiki?curid=1834570", "title": "Chiara Marchitelli", "text": "Il suo palmar\u00e8s annovera tredici titoli nazionali complessivi, conquistati con quattro diverse squadre: quattro scudetti, quattro Coppe Italia e cinque Supercoppe.\nCarriera.\nClub.\nChiara Marchitelli inizia giocare con le formazioni miste fino a che, raggiunta la massima et\u00e0 per giocare con i maschietti, decide di tesserarsi con la Lazio dove incontra Sergio Guenza, allenatore della prima squadra e futuro selezionatore della Nazionale femminile, che ne riconoscer\u00e0 le doti da portiere indirizzandola verso quel ruolo. Dopo i primi anni impegnata con le giovanili, grazie alle sue qualit\u00e0 viene inserita nella rosa della prima squadra, prima come terzo portiere affiancando Francesca Armeni e Silvia Colella fino alla stagione 2000-2001, diventando poi nelle stagioni 2001-2002 e 2002-2003 la seconda della finlandese Virva Junkkari.\nNell'estate 2004 viene contattata dal neopromosso che le offre di affiancare Simona Spissu nell'entrante stagione 2004-2005. Marchitelli decide quindi di firmare con la societ\u00e0 sarda dove rimarr\u00e0 per una sola stagione.\nIl successivo calciomercato estivo la vede al centro dell'interesse della alla ricerca di un sostituto della numero 1 Marisa Gorno la quale, in partenza, viene ritenuta tra le responsabili della non soddisfacente posizione in classifica nella precedente stagione. Marchitelli, alla quale viene offerto il posto da titolare, risulter\u00e0 decisiva nella stagione, contribuendo alla conquista dello Scudetto, primo titolo in bacheca per la societ\u00e0 monzese.\nNel 2006 avviene il suo debutto internazionale per club grazie all'iscrizione della Fiammamonza nel Girone 5 della UEFA Women's Cup. Marchitelli entra in campo l'8 agosto a \u0160iauliai (Lituania), nella gara di andata del primo turno di qualificazione della stagione 2006-2007 vinta contro il Sarajevo per 1-0.\nNell'estate 2009 si accorda con il , per indossare la maglia della societ\u00e0 friulana per la stagione 2009-2010. Il tecnico Edoardo Bearzi la impiega in 21 su 22 incontri di campionato, dove incassa 15 reti e confermandosi tra i portieri meno battuti. Grazie al secondo posto in campionato conquistato al termine della stagione 2010-2011, nella successiva Marchitelli ha l'occasione di partecipare per la seconda volta in carriera a un campionato internazionale per club UEFA, esperienza che si interrompe per\u00f2 gi\u00e0 ai sedicesimi di finale. Dopo aver superato per 2-1 le svedesi del nell'incontro casalingo di andata, con il 5-0 subito al ritorno le italiane vengono eliminate dal torneo. Rimane con il Tavagnacco fino al termine della stagione 2012-2013, stagione dove conquista la Coppa Italia, la seconda personale e la prima per la societ\u00e0, totalizzando in campionato 101 presenze complessive, due secondi e due terzi posti.\nDurante il calciomercato estivo 2013 si trasferisce al , societ\u00e0 con la quale vivr\u00e0 la parte della sua carriera maggiormente prolifica di titoli. Alla sua prima stagione con la maglia delle leonesse sotto la guida tecnica di Milena Bertolini contribuisce alla conquista del suo primo Scudetto, sia personale che per il club, terminando al primo posto in campionato, alternandosi tra i pali con la rumena Camelia Ceasar, con la squadra che risulta quella con minor numero di reti subite del campionato.\nDopo aver dichiarato pi\u00f9 volte la propria difficolt\u00e0 nel sostenere economicamente nuove stagioni ad alto livello, nel giugno 2018 FIGC ha ufficializzato l'attribuzione del titolo sportivo del Brescia femminile all'A.C. Milan, con la societ\u00e0 bresciana che di conseguenza svincola tutte le proprie tesserate.\nQuell'estate Marchitelli decide di affrontare una nuova avventura trasferendosi all'emergente , societ\u00e0 neopromossa in Serie A dopo aver fatto il salto di categoria dalla Serie D in tre stagioni consecutive. Nella sua prima stagione con la societ\u00e0 toscana contribuisce al settimo posto finale in campionato e alla conseguente agevole salvezza.\nNazionale.\nDopo essere stata convocata per l'Europeo 2005 pur non avendo mai esordito in nazionale maggiore, nel 2006 fa il suo debutto con le \"Azzurre\" in un'amichevole contro l'Irlanda. Nel 2013 e nel 2017 partecipa ancora agli Europei, mentre nel 2019 viene convocata per il Mondiale in Francia.\nNell'agosto 2019, prima dell'inizio delle qualificazioni all'Europeo di Inghilterra 2022, annuncia il ritiro dalla nazionale.\nStatistiche.\nPresenze e reti nei club.\n\"Statistiche aggiornate al 7 marzo 2021.\""}
{"id": "1834571", "revid": "33703", "url": "https://it.wikipedia.org/wiki?curid=1834571", "title": "GNU IceWeasel", "text": ""}
{"id": "1834573", "revid": "767487", "url": "https://it.wikipedia.org/wiki?curid=1834573", "title": "What's Happenin'", "text": "What's Happenin' \u00e8 il primo singolo del rapper statunitense Method Man presente nell'album \"\". \u00c8 stato prodotto da DJ Scratchator e vi ha partecipato Busta Rhymes.\nInformazioni.\nLa canzone non ha debuttato all'interno della \"Billboard Hot 100\", ma ha raggiunto la posizione n.65 nella \"Hot R&amp;B/Hip-Hop Songs\". In Regno Unito ha raggiunto la posizione n.17.\nIl testo \u00e8 stato scritto dagli stessi Method Man e Busta Rhymes, mentre Diane Martel ha diretto il videoclip."}
{"id": "1834579", "revid": "439868", "url": "https://it.wikipedia.org/wiki?curid=1834579", "title": "Georges K\u00f6hler", "text": "Insieme a C\u00e9sar Milstein e Niels K. Jerne, K\u00f6hler vinse il Premio Nobel per la medicina nel 1984, \"per il suo lavoro sul sistema immunitario e la produzione di anticorpi monoclonali\".\nNel 1984 divenne direttore dell'Istituto per l'immunologia Max Planck dove ha lavorato fino alla sua morte, sopraggiunta nel 1995 a causa di un attacco cardiaco."}
{"id": "1834581", "revid": "167080", "url": "https://it.wikipedia.org/wiki?curid=1834581", "title": "Valle dei templi", "text": ""}
{"id": "1834583", "revid": "729019", "url": "https://it.wikipedia.org/wiki?curid=1834583", "title": "Stazione di Ascoli Piceno", "text": "La stazione di Ascoli Piceno \u00e8 la stazione terminale della linea Ascoli Piceno-San Benedetto del Tronto e la principale posta a servizio del comune di Ascoli Piceno.\nStrutture ed impianti.\nL'impianto \u00e8 gestito da Rete Ferroviaria Italiana.\nIl fabbricato viaggiatori \u00e8 una struttura in muratura composta da tre corpi: quello centrale si sviluppa su due livelli ed \u00e8 composto da sei finestre monofore ad arco a tutto sesto, le finestre del primo piano sono ornate da cornicione; i corpi laterali si sviluppano simmetricamente rispetto al corpo centrale e sono ad un solo piano.\nDalla stazione si dipartivano numerosi raccordi ferroviari a servizio delle vicine industrie; le rotaie Phoenix, sebbene ancora visibili nei pressi della stazione, sono state tuttavia ricoperte di asfalto nei tratti in cui si incrociano con la strada,\nLa stazione disponeva di un deposito locomotive e di un magazzino merci: gi\u00e0 nel 2010 il deposito era stato smantellato mentre il magazzino non svolge pi\u00f9 alcuna funzione. L'architettura del magazzino \u00e8 molto simile a quella delle altre stazioni ferroviarie italiane.\nLa pianta dei fabbricati \u00e8 rettangolare.\nIl piazzale \u00e8 composto da tre binari dedicati al trasporto passeggeri. Nel dettaglio:\nI binari sono tutti passanti; infatti, nonostante la stazione sia terminale, il binario si interrompe circa 50\u00a0m fuori dalla stazione.\nTutti i binari sono dotati di banchina e collegati fra loro da una passerella in cemento, ma soltanto il binario uno \u00e8 coperto da una pensilina in ferro battuto.\nLa stazione \u00e8 inoltre provvista di un fascio di binari dedicati al ricovero dei mezzi non in servizio; tali binari sono collegati da passerella o dotati di banchina.\nNel corso del 2020, la stazione sar\u00e0 coinvolta da interventi volti a incrementare la funzionalit\u00e0 ed il decoro, a potenziare l\u2019informazione al pubblico, ad abbattere le barriere architettoniche oltrech\u00e9 a migliorare l\u2019accessibilit\u00e0 al treno.\nServizi.\nLa stazione \u00e8 classificata da RFI nella categoria \"silver\".\nLa stazione, i cui spazi commerciali sono gestiti da Centostazioni, offre i seguenti servizi:\nMovimento.\nIl servizio passeggeri \u00e8 costituito da treni regionali diretti e provenienti da Ancona e San Benedetto del Tronto, svolti da Trenitalia nell'ambito del contratto di servizio stipulato con la Regione Marche.\nInterscambio.\nNel piazzale antistante il fabbricato viaggiatori c'\u00e8 un piccolo parcheggio auto ed un cartello indicante i numeri telefonici dei taxi. \u00c8 inoltre presente un'autostazione gestita dalla Start SpA."}
{"id": "1834591", "revid": "287204", "url": "https://it.wikipedia.org/wiki?curid=1834591", "title": "Floating Body Cell", "text": "Con il nome Floating Body Cell (spesso abbreviato in FBC) si indica un particolare tipo di memoria informatica sviluppato a partire dal 2006 da parte di Intel.\nObiettivi delle FBC.\nLo scopo principale dello sviluppo di questo nuovo tipo di memorie \u00e8 quello di potere in futuro sostituire l'attuale tecnologia SRAM nella realizzazione delle cache delle CPU. La cache integrata nei processori viene utilizzata per conservare dati ai quali \u00e8 necessario accedere frequentemente, in modo tale che questi dati possano essere resi disponibili alla CPU il pi\u00f9 velocemente possibile, senza dover attendere i lunghi tempi di caricamento necessari a reperire i dati immagazzinati su altri dispositivi di memorizzazione come la RAM o l'hard disk. La costante evoluzione dei processi produttivi tende ad aumentare gradualmente la dimensione delle memorie cache integrate nei moderni processori, ed \u00e8 quindi chiaro come una maggiore densit\u00e0 di memoria comporterebbe interessanti vantaggi.\nAl momento, le memorie cache vengono tutte realizzate mediante la tecnologia delle SRAM che, pur essendo molto veloci e poco esigenti in termini energetici, richiedono ben 6 transistor per ogni singolo bit di informazione, a differenza per esempio delle comuni RAM che richiedono 1 solo transistor per ogni bit e sono quindi decisamente pi\u00f9 economiche da realizzare, sebbene meno veloci e con la necessit\u00e0 di aggiornare ad ogni ciclo di clock il proprio stato.\nL'obiettivo delle FBC \u00e8 quindi quello di unire i vantaggi delle 2 tecnologie, ottenendo memorie in cui ogni bit \u00e8 realizzato mediante un singolo transistor, ma in grado di mantenere lo stato dell'informazione senza richiedere l'aggiornamento e conservare le prestazioni delle comuni SRAM; si tratta quindi di un obiettivo molto ambizioso.\nPrincipi di funzionamento.\nIl principio sul quale si basano le memorie di tipo Floating Body Cell prevede la conservazione di una carica elettrica in una cella di memoria interposta tra uno strato di Silicon On Insulator (SOI) e un \"gate\" di un transistor. Grazie all'affinamento dei processi produttivi, Intel ha potuto realizzare, a met\u00e0 2008, un prototipo utilizzando un condensatore per ogni bit, con tensioni su ambo i lati per immagazzinare la carica, costituito da un gate metallico da 45 nm (secondo le nuove tecniche messe a punto dalla stessa Intel per questo nuovo processo produttivo, basate su isolamento ad alta costante k, il cosiddetto \"high-k dielectrics\" e gate metallici) e posizionando la cella di memoria tra esso e un substrato SOI a bassa tensione di appena 22 nm di spessore. L'azienda ha realizzato dispositivi con una lunghezza del gate di 30\u00a0nm, ma sono state eseguite con successo alcune simulazioni a 15 e 10\u00a0nm. \nLe memorie FBC risultano comunque al momento meno veloci rispetto alle memorie SRAM ma sono meno costose da produrre. La possibilit\u00e0 di utilizzare un solo transistor per ogni bit di informazione consente inoltre di poter raggiungere elevate densit\u00e0 di memoria permettendo in un futuro di realizzare processori con elevati quantitativi di memoria cache integrata.\nIntel non ha tuttavia rivelato particolari prospettive di impiego per questo nuovo tipo di memorie, precisando che prima di poter giungere alla fase di implementazione ed integrazione in un chip \u00e8 necessario dover fronteggiare una serie di problemi: attualmente infatti le pi\u00f9 diffuse implementazioni SOI prevedono un substrato dallo spessore maggiore rispetto a quello utilizzato per la realizzazione del prototipo di Intel e per i processi produttivi attuali non \u00e8 ancora possibile realizzare un unico chip con substrati di spessori differenti. A breve si attende l'arrivo della tecnologia \"45nm High-k + Metal Gate Strain-Enhanced\" per i transistor, che permetter\u00e0 all'azienda di raggiungere migliori prestazioni ed efficienza energetica. "}
{"id": "1834592", "revid": "156992", "url": "https://it.wikipedia.org/wiki?curid=1834592", "title": "Georges J. F. K\u00f6hler", "text": ""}
{"id": "1834596", "revid": "167080", "url": "https://it.wikipedia.org/wiki?curid=1834596", "title": "Sacco (tecnica militare)", "text": ""}
{"id": "1834597", "revid": "287204", "url": "https://it.wikipedia.org/wiki?curid=1834597", "title": "Jos\u00e8 Mari", "text": ""}
{"id": "1834598", "revid": "1305772", "url": "https://it.wikipedia.org/wiki?curid=1834598", "title": "To Have and Have Not", "text": "To Have and Have Not (\"avere e non avere\" in lingua inglese) pu\u00f2 riferirsi a:"}
{"id": "1834600", "revid": "36426", "url": "https://it.wikipedia.org/wiki?curid=1834600", "title": "Giuseppe Lillo", "text": "Biografia.\nSin da ragazzo studi\u00f2 musica e pianoforte. Gi\u00e0 quattordicenne suonava il pianoforte dando spettacolo in molti palazzi leccesi.\nStudi\u00f2 a Napoli nel Collegio San Pietro a Majella componendo nel 1834 la sua prima operetta. Nel 1837 era gi\u00e0 al San Carlo di Napoli con il dramma \"Odda di Bernaver\". Il successo gli permise di comporre l'opera \"Rosmunda in Ravenna (tragedia lirica in 2 atti),\" su libretto di Luisa Amalia Paladini, che inaugur\u00f2 il Teatro La Fenice di Venezia il 26 dicembre 1837 (distrutto da un incendio il 13 dicembre 13 dicembre 1836).\nLe sue opere furono rappresentate nei pi\u00f9 grandi teatri italiani di Venezia, Milano, Firenze e Roma. Nel 1850 davanti al Re e alla Corte rappresenta al San Carlo \"Caterina Howard\" che racconta la triste storia della quinta moglie di Enrico VIII.\nCompose anche musica sacra, vocale da camera e pianistica.\nFu ottimo insegnante di musica nel Collegio di Napoli e fece parte dell'Accademia Reale di Napoli e della Filarmonica Bellini di Palermo.\nAnche a Galatina furono rappresentate alcune sue opere ed il suo nome fu dato alla strada che attraversa il centro storico.\nMor\u00ec a soli 49 anni a Napoli."}
{"id": "1834606", "revid": "1573940", "url": "https://it.wikipedia.org/wiki?curid=1834606", "title": "Chiesa di San Nicola a Pistaso", "text": "La chiesa di San Nicola a Pistaso \u00e8 un luogo di culto di interesse storico ed artistico di Napoli, ubicato in via San Biagio dei Librari, il toponimo \"a Pistaso\" fa riferimento all'omonimo seggio minore del Sedile di Forcella presente in quella zona della citt\u00e0.\nStoria e descrizione.\nLa chiesa fu trasferita nel sito attuale nel XVII secolo in seguito alla costruzione del convento chiesa del Divino Amore. Successivamente venne restaurata a met\u00e0 del XVIII secolo da Niccol\u00f2 Carletti. Oggi l'edificio ha l'ingresso murato e non \u00e8 accessibile.\nLa facciata presenta solamente un semplice portale e una finestra discretamente decorata a stucco.\nNell'interno, a pianta rettangolare, c'\u00e8 l'altare in marmi policromi racchiuso in una balaustra; sull'altare \u00e8 collocata una tela di un ignoto pittore del XVI secolo, mentre ai lati ci sono tele attribuite a Francesco Gaetani, seguace di Massimo Stanzione."}
{"id": "1834608", "revid": "729019", "url": "https://it.wikipedia.org/wiki?curid=1834608", "title": "Donato Fezzuoglio", "text": "Il 30 gennaio 2006 quattro rapinatori armati facevano irruzione nella filiale di Umbertide del Monte dei Paschi di Siena, sfondando una delle vetrine dell'istituto di credito con un'auto-ariete.\nAllertati dal Nucleo Radiomobile di Citt\u00e0 di Castello, Fezzuoglio ed un collega si portarono sul luogo dell'evento, dove ingaggiarono con i rapinatori un violento conflitto a fuoco. \nI due militari tentarono di interrompere la rapina adottando le precauzioni necessarie per evitare il coinvolgimento di passanti, mentre i rapinatori reagirono con un intenso fuoco di pistole e armi automatiche, tra cui almeno un fucile d'assalto AK-47 Kalashnikov. Fezzuoglio, riparatosi dietro allo sportello dell'automobile, fece appena in tempo ad esplodere sei colpi, prima di cadere a terra colpito a morte da un colpo fatale alla schiena. Lasciava la giovane moglie venticinquenne ed un figlio di appena sei mesi. Una sorte migliore tocc\u00f2 al suo collega, l'appuntato Enrico Monti, che rimase ferito in modo non grave alla schiena. I rapinatori riuscirono a fuggire, fermando un'automobile che si trovava a passare in quel momento e sparando alle gambe a due persone.\nL'udienza preliminare per l'indagine sull'omicidio di Fezzuoglio, svoltasi nel giugno 2011, si \u00e8 conclusa con il rinvio a giudizio di Pietro Pala e Raffaele Arzu (gi\u00e0 inserito nell'elenco dei trenta latitanti pi\u00f9 pericolosi d'Italia, prima del suo arresto avvenuto l'8 dicembre 2009) e il non luogo a procedere nei confronti di Pietro Roberto Fragata e Fabrizio De Montis. Da alcune intercettazioni ambientali nell'auto di Pala, emergerebbe che questi sia stato l'esecutore materiale dell'uccisione. Il 12 maggio 2013 dopo 17 ore di camera di consiglio, vengono condannati all'ergastolo Raffaele Arzu e Pietro Pala. \nIl 4 ottobre 2014 vengono confermati in appello gli ergastoli per i due colpevoli.\nRiconoscimenti.\nImmediatamente l'amministrazione comunale di Umbertide intitol\u00f2 a Fezzuoglio una strada, seguita oltre due anni dopo questi tragici fatti dall'Arma dei Carabinieri che, il 21 giugno 2008, intitol\u00f2 alla memoria del militare ucciso la stazione dei Carabinieri di Umbertide. Nell'occasione fu scoperta una lapide che lo descriveva come \"fulgido esempio di eroismo, di elette virt\u00f9 militari ed altissimo senso del dovere, spinti fino all'estremo sacrificio\".\nIl 16 maggio 2015 gli viene dedicata a Tricarico (MT) una sezione associazione nazionale dei carabinieri."}
{"id": "1834609", "revid": "92689", "url": "https://it.wikipedia.org/wiki?curid=1834609", "title": "Lio Piccolo", "text": "Lio Piccolo \u00e8 una localit\u00e0 della Laguna Veneta, di soli 22 abitanti compresa nel comune di Cavallino-Treporti. \u00c8 talvolta indicata come un'isola, sebbene sia piuttosto un insieme di isolotti separati da stretti canali. \nVi si accede da Treporti percorrendo una strada molto panoramica, essendo del tutto circondata da paludi. Si tratta di una localit\u00e0 prevalentemente agricola: attorno alla chiesetta dedicata a Santa Maria della Neve sorgono una manciata di edifici, mentre il paesaggio circostante si caratterizza per la presenza di orti - dove si coltivano, tra l'altro, le note \"castra\u00f9re\" (il primo germoglio del carciofo violetto) e le \"zizo\u0142e\" (giuggiole) - con qualche casone isolato, intervallati da canali, zone di barena e valli da pesca.\nHa subito, nel corso dei secoli, notevoli mutazioni territoriali, a causa di fenomeni quali la subsidenza e l'erosione marina.\nStoria.\nL'origine di Lio Piccolo costituisce parte integrante dell'evoluzione morfologica della laguna di Venezia. Si suppone, infatti, che la localit\u00e0 derivi, come gran parte del territorio lagunare, dal costante accumulo di detriti fluviali portati a valle dai numerosi corsi d'acqua che sfociavano in questi luoghi ed in particolare, data la prossimit\u00e0, dal fiume Piave. A questo si aggiunge la costante azione del mare che, attraverso le maree e le correnti marine, contribuirono alla modellatura di queste terre.\nSebbene Lio Piccolo sia oggi una localit\u00e0 prettamente agricola e scarsamente popolata, le testimonianze archeologiche descrivono il luogo come un fiorente scalo commerciale in epoca imperiale romana legato, per contiguit\u00e0 e cultura, a Lio Maggiore e ad Altino. Riferibili a questo periodo sono i ritrovamenti, per met\u00e0 sott'acqua, dei resti di due grandi case-emporio con ricchi pavimenti in mosaico.\nLe fonti storiche riferite all'XI e al XIII secolo, parlano di un monastero, di una parrocchiale dedicata al San Salvatore e di un'altra chiesa dedicata a Santa Maria. Parallelamente a Torcello e agli altri centri della Laguna Nord, anche Lio Piccolo cominci\u00f2 a decadere verso il XIV secolo soprattutto a causa del peggioramento delle condizioni climatiche ed ambientali. Indice di questo fenomeno, la parrocchia fu sottoposta dapprima a quella di Lio Maggiore e, successivamente, a quella di Torcello.\nDal XV a gran parte del XVII secolo non si hanno altri riferimenti storici, probabilmente perch\u00e9 allora la localit\u00e0 era abbandonata del tutto. \nVenne indicata successivamente in una mappa del 1692, dove si notano terreni agricoli di propriet\u00e0 del monastero di San Giovanni Battista di Murano e una casa colonica. Nel 1696 \u00e8 confermato il reinsediamento con la costruzione di una chiesa dedicata alla Madonna della Neve, costruita sulle rovine della chiesa di Santa Maria. Quest'ultima, dedicata poi al Rosario, a San Domenico e a San Francesco, nel 1711 fu visitata dal vescovo di Torcello Marco Giustinian. Divenuta propriet\u00e0 dei nobili Bold\u00f9, nel 1791 questi vi costruirono l'attuale chiesa ridedicata a Santa Maria della Neve e restaurarono il vicino palazzo (il \"palazzo Bold\u00f9\", appunto) risalente alla fine del Seicento. Il centro fior\u00ec ulteriormente con l'apertura della salina di San Felice. La visita del patriarca Angelo Ramazzotti nel 1860 diede inizio anche all'ampliamento della chiesa, con la costruzione della canonica e del campanile (1911). Nel 1951 addirittura divenne parrocchiale, ma pochi anni dopo il centro ricominci\u00f2 a decadere: la stessa chiesa divenne succursale della SS. Trinit\u00e0 di Treporti e fu infine chiusa perch\u00e9 pericolante.\nNel 2008 sono terminati i lavori di manutenzione e messa in sicurezza del Palazzo Bold\u00f9 e della chiesa, nonch\u00e9 del restauro completo del campanile.\nNel 2021 il comune ha istituito una \"Zona tutelata a rilevanza urbanistica\", limitando l'accesso nei fine settimana ai veicoli a motore."}
{"id": "1834610", "revid": "287204", "url": "https://it.wikipedia.org/wiki?curid=1834610", "title": "Tavolette di T\u0103rt\u0103ria", "text": "Le tavolette di T\u01cert\u01ceria sono tre reperti archeologici rinvenuti a S\u0103li\u0219tea, in Romania. Esse recano incisi dei simboli che sono stati oggetto di notevoli controversie tra gli archeologi, alcuni dei quali sostengono che si tratti della prima forma conosciuta di scrittura al mondo.\nScoperta.\nLe tavolette furono rinvenute dall'archeologo Nicolae Vlassa nel 1961, a 30 chilometri dal noto sito di Alba Iulia, assieme a 26 figurine in argilla o pietra e a un braccialetto di conchiglie; assieme a questi manufatti fu anche ritrovato un osso di scheletro umano adulto di sesso maschile, bruciato, spezzato e disarticolato. Due delle tavolette sono di forma rettangolare, la terza \u00e8 circolare: sono tutte molto piccole (quella circolare ha un diametro di soli 6 centimetri) e due di esse, una delle rettangolari e la tondeggiante, sono perforate.\nIn tutti e tre i casi, le incisioni sono presenti su un solo lato e i motivi sono simili ad altri realizzati su delle pentole rinvenute a Vin\u010da, in Serbia, e in un certo numero di altre localit\u00e0 nel sud dei Balcani. Sulla tavoletta priva di foro sono incisi un animale con corna, un'altra figura non identificata e un ramo di albero. Le altre riportano simboli relativamente astratti. Il perch\u00e9 siano state sepolte non \u00e8 chiaro, ma si suppone che il proprietario dovesse essere uno sciamano o un medium.\nDatazione.\nLe tavolette sono generalmente associate alla Cultura di Vin\u010da, che all'epoca della scoperta era ritenuta dagli archeologi rumeni e serbi risalente al 2.700 a.C. Vlassa interpret\u00f2 la tavoletta senza foro come una scena di caccia e le altre due come testimoni di una scrittura primitiva simile ai primi simboli utilizzati dai Sumeri. La scoperta suscit\u00f2 un grande interesse nel mondo archeologico in quanto i segni erano precedenti alla Lineare A, la prima scrittura minoica, la pi\u00f9 antica conosciuta in Europa. \u00c8 stato suggerito da alcuni che i simboli indichino una sorta di collegamento tra l'Europa sud-orientale e i Sumeri.\nTuttavia, le successive datazioni al radiocarbonio sui reperti di T\u0103rt\u0103ria hanno retrodatato gli oggetti al 5.500 a.C. (e quindi tutta la cultura di Vin\u010da era pi\u00f9 antica), lo stesso periodo dei primi insediamenti a Eridu (questa affermazione, comunque, non \u00e8 da tutti accettata per evidenti contraddizioni nella stratigrafia del sito).\nSe i simboli fossero di fatto una forma di scrittura, questa sarebbe di gran lunga anteriore alla pi\u00f9 antica scrittura sumera o egizia, divenendo di fatto la pi\u00f9 antica conosciuta al mondo. Tale affermazione \u00e8 tuttavia molto controversa.\nIpotesi interpretative e controversie.\nNon \u00e8 noto se vi sia un significato da attribuire ai simboli e quale esso sia, mentre la loro natura \u00e8 stata oggetto di molti dibattiti. Gli studiosi che affermano essere una forma di scrittura, fondano le loro valutazioni su alcune conclusioni che non sono universalmente accettate: in primo luogo, l'esistenza di segni simili su altri artefatti della Cultura Vin\u010da suggerisce che sia esistito un inventario di segni standard utilizzato da scribi; in secondo luogo, i simboli hanno un elevato grado di standardizzazione e stilizzazione, paragonabile ad altri sistemi di scrittura arcaica; in terzo luogo, le informazioni comunicate da ciascun carattere erano specifiche, con un inequivocabile significato; infine, le iscrizioni sono organizzate in file orizzontali, verticali o circolari. Gli studiosi che intendono queste incisioni come una forma di scrittura, non sanno tuttavia quale \"sistema di scrittura\" hanno sotto gli occhi. Alcuni sostenitori dell'ipotesi della scrittura, tra cui Marija Gimbutas, pensano che queste incisioni siano strettamente connesse alle varie incisioni rinvenute a Vin\u010da.\nAltri ritengono le incisioni dei semplici pittogrammi accompagnati da scarabocchi. Alcuni hanno suggerito che i simboli possono essere stati utilizzati come marchi di propriet\u00e0 o utilizzati in rituali religiosi. Una proposta alternativa \u00e8 che essi possono essere stati solo imitazioni incomprese di scritture appartenenti a culture pi\u00f9 avanzate, anche se questa spiegazione \u00e8 molto pasticciata in quanto non esistevano culture alfabetizzate nel periodo storico in cui i simboli furono eseguiti. Colin Renfrew afferma che l'apparente somiglianza con simboli sumeri \u00e8 ingannevole: \"Per me, il confronto tra i segni sulle Tavolette di T\u0103rt\u0103ria e quelli della proto-scrittura sumera non ha molto senso. Sono tutti pittogrammi semplici, e un segno utilizzato per indicare una capra in una cultura \u00e8 destinato a essere simile al segno che indica una capra in un'altra cultura. Per definire questi simboli \"scrittura\" si deve intendere che i segni ebbero un significato indipendente, chiaramente identificabile tra due estranei senza contatto orale. Di questo io dubito.\" Un altro problema \u00e8 che non vi sono indicazioni indipendenti di altre alfabetizzazioni nei Balcani in quel periodo. Sarunas Milisauskas commenta che \"\u00e8 estremamente difficile dimostrare archeologicamente se un corpus di simboli costituisce un sistema di scrittura\" e prende atto che i primi sistemi di scrittura si svilupparono per agevolare gli Stati nel Mediterraneo e del Medio Oriente nella loro organizzazione burocratica. Non vi \u00e8 alcuna prova dell'esistenza di organizzazione statale del Neolitico europeo, per cui \u00e8 probabile che le varie societ\u00e0 non avessero bisogno di sistemi amministrativi che comprendessero l'uso della scrittura. David Anthony prende atto del fatto che i caratteri cinesi furono utilizzati per secoli solo per la divinazione o per scopi connessi con la sacralit\u00e0 del Re; \u00e8 possibile che anche i simboli di T\u0103rt\u0103ria fossero destinati a un simile utilizzo."}
{"id": "1834612", "revid": "2110845", "url": "https://it.wikipedia.org/wiki?curid=1834612", "title": "Edmond Fischer", "text": "Nato a Shanghai, all'et\u00e0 di sette anni venne mandato a studiare in Svizzera.\nSi laure\u00f2 in chimica nell'Accademia di Ginevra. Emigr\u00f2 negli Stati Uniti per lavorare come ricercatore associato alla Fondazione Rockefeller.\nNel 1961 occup\u00f2 la cattedra di biochimica dell'Universit\u00e0 di Washington.\nRicevette il Premio Nobel per la medicina nel 1992 insieme a Edwin Krebs, per il suo lavoro sulla fosforilazione delle proteine."}
{"id": "1834613", "revid": "156992", "url": "https://it.wikipedia.org/wiki?curid=1834613", "title": "Edmond H. Fischer", "text": ""}
{"id": "1834614", "revid": "529641", "url": "https://it.wikipedia.org/wiki?curid=1834614", "title": "Carlo Mangi\u00f9", "text": "Recita sia in lingua italiana che in lingua siciliana.\nBiografia.\nNacque a Catania il 31 marzo 1930. la sua passione per il teatro si manifest\u00f2 in et\u00e0 precoce, nel teatro della parrocchia. A venti anni partecipata a rappresentazioni come la \"Filodrammatica Gigino Gattuso\". Negli anni '60 fa parte della stagione \"Teatro stabile Rosina Anselmi\". Nel 1982 fonda la compagnia del \"Teatro Popolare Siciliano\", che confluisce nel consorzio\" Theatros Insieme al gruppo di Jano Jacobello\". Dopo poco le compagnie teatrali decidono di separarsi. Carlo Mangi\u00f9 scrisse anche alcune commedie, le 2 pi\u00f9 rappresentate; \"Signora Menza lira e un Killer chiamato damigiana\". L'7 maggio del '95 perde la sua compagna di vita e di palcoscenico Giovanna Porcelli. Dopo la sua morte entr\u00f2 in depressione.\nIl 13 luglio del 2000 Carlo Mangi\u00f9 mor\u00ec nel sonno lasciando il figlio Aldo alla guida della compagnia teatrale."}
{"id": "1834615", "revid": "1573940", "url": "https://it.wikipedia.org/wiki?curid=1834615", "title": "Chiesa di Santa Sofia (Napoli)", "text": "La chiesa di Santa Sofia \u00e8 una chiesa monumentale di Napoli ubicata in via Santa Sofia.\nStoria e descrizione.\nSorse in epoca bizantina e molte fonti concordano che sia stata fondata dall'imperatore Costantino intorno al 308 d.C. mentre, nel 1487 divenne la sede di una congrega che si occupava della sepoltura dei poveri. Le opere d'arte, tra le quali si segnalano dipinti di Fabrizio Santafede e Marco Pino, sono state trasferite altrove dopo il terremoto del 1980. Nell'interno resta, di spicco, un pavimento in maiolica del 1754. \nLa facciata presenta due portali; quello d'accesso alla chiesa \u00e8 sormontato da una finestra trilobata."}
{"id": "1834619", "revid": "112895189", "url": "https://it.wikipedia.org/wiki?curid=1834619", "title": "Casa Sannitica", "text": "La Casa Sannitica \u00e8 una casa di epoca romana, sepolta durante l'eruzione del Vesuvio del 79 e ritrovata a seguito degli scavi archeologici dell'antica Ercolano: si tratta di una delle abitazioni pi\u00f9 antiche della citt\u00e0.\nStoria e descrizione.\nLa casa fu costruita nel II secolo a.C. ed occupava originariamente tutto il lato ovest dell'insula su cui sorgeva: durante la met\u00e0 del I secolo d.C., il giardino venne ceduto alla vicina Casa del Gran Portale, mentre a seguito del terremoto di Pompei del 62, quando si resero necessari anche lavori di ristrutturazione, il piano superiore venne dato in affitto ed isolato dal resto della casa grazie ad un accesso indipendente, direttamente dalla strada; l'abitazione apparteneva probabilmente alla famiglia degli \"Spunes Lopi\", come testimoniato da un graffito in lingua osca, ritrovato nel vestibolo. Fu sepolta quindi sotto una coltre di fango, a seguito delle colate piroclastiche, durante l'eruzione del Vesuvio del 79 e riportata alla luce all'inizio del XX secolo grazie agli scavi promossi da Amedeo Maiuri.\nIl portale d'ingresso \u00e8 caratterizzato da due colonne con capitelli in ordine corinzio, che in origine reggevano un architrave in legno; si accede quindi alle \"fauces\", con affreschi alle pareti in primo stile che tendono ad imitare marmi policromi, mentre il soffitto \u00e8 a cassettoni, decorato in secondo stile, ed il pavimento \u00e8 a mosaico, realizzato a motivi geometrici. L'atrio, di tipo ellenistico, presenta un \"impluvium\" completamente rivestito in marmo, le pareti sono affrescate in quarto stile ed il pavimento \u00e8 in cocciopesto con l'inserimento di tessere bianche: caratteristica \u00e8 la parte superiore dell'ambiente, che aveva lo scopo di ricreare un finto piano superiore ed infatti si notano su tre lati colonnine in ordine ionico, inserite tra plutei, mentre il lato est \u00e8 aperto. Intorno all'atrio si aprono poi tutti gli ambienti della casa: a destra delle fauci d'ingresso \u00e8 un cubicolo, restaurato dopo il terremoto del 62 e presenta una tinteggiatura in verde con un affresco raffigurante il ratto di Europa e pavimentato con un mosaico con tessere bianche e rosse, mentre l'illuminazione \u00e8 garantita mediante una piccola finestra sulla parete est; sul lato sinistro invece si trova l\"'oecus\", che ha perso quasi del tutto le decorazioni parietali, eccetto tracce di affreschi in rosso, ma ha ben conservato il mosaico pavimentale in bianco e nero. Anche un altro cubicolo ha perso totalmente le sue decorazioni ed \u00e8 caratterizzato da un muro incassato, all'interno del quale era posizionato il letto. Nella parete di fronte all'ingresso si apre un altro \"oecus\", con pannelli affrescati in quarto stile di colore blu e nero e fregio in rosso, mentre la parte superiore, a fondo bianco, reca disegni a temi architettonici; segue poi il tablino con il caratteristico mosaico pavimentale caratterizzato al centro da una piccola piastrella in rame, dalla quale partono dei rombi che vanno a formare un rosone, per concludersi poi agli angoli con la raffigurazione di palme e delfini: anche questo ambiente presenta affreschi in quarto stile. Dall'atrio inoltre sono visibili, in una stanza, i resti della scala che conduceva al piano superiore, dove si trovano gli ambienti di soggiorno: questi sono scarni di decorazioni, tuttavia sono stati rinvenuti diversi oggetti tra cui una statua di Venere e alcuni cani, che probabilmente formavano i piedi di un tavolo; un'altra scala partiva dal marciapiede esterno e terminava sul ballatoio in legno che permetteva l'accesso agli ambienti destinati ad essere affittati."}
{"id": "1834628", "revid": "124986851", "url": "https://it.wikipedia.org/wiki?curid=1834628", "title": "Universit\u00e0 del Washington", "text": "Luniversit\u00e0 del Washington (University of Washington o UW o U-Dub) \u00e8 un'universit\u00e0 pubblica fondata nel 1861 a Seattle nello Stato di Washington, Stati Uniti d'America. L'universit\u00e0 \u00e8 la pi\u00f9 grande del Nord-Ovest americano e una delle universit\u00e0 pi\u00f9 antiche della West Coast. L'universit\u00e0 \u00e8 dotata di tre campus, il pi\u00f9 grande dei quali \u00e8 quello dell'University District di Seattle mentre gli altri si trovano a Tacoma e a Bothell. Il fatturato annuale del 2005 \u00e8 stato di $ 3,1 miliardi.\nNel 2010, l'universit\u00e0 \u00e8 stata classificata 16\u00aa nella Classifica accademica delle universit\u00e0 mondiali, 23\u00aa dal Times Higher Education World University Rankings e 55\u00aa dal QS World University Rankings. \u00c8 stata anche classificata 41\u00aa tra le universit\u00e0 statunitensi dall'U.S. News and World Report. UW viene considerata una \"Public Ivy\".\nStoria.\nLa citt\u00e0 di Seattle era uno dei diversi insediamenti che, nella seconda met\u00e0 del XIX secolo, si contendevano la supremazia nel Territorio di Washington, allora da poco costituito (1853-1889). Nel 1854, il governatore territoriale Isaac Stevens raccomand\u00f2 la fondazione di un'universit\u00e0 per il futuro Stato di Washington. Numerosi eminenti abitanti dell'area di Seattle, primo fra tutti il predicatore metodista Daniel Bagley, videro nella presenza dell'universit\u00e0 la possibilit\u00e0 di accrescere il prestigio della citt\u00e0. Essi riuscirono a convincere Arthur Armstrong Denny, uno dei fondatori di Seattle e membro del corpo legislativo territoriale, dell'importanza che la citt\u00e0 ottenesse quella scuola. Inizialmente i legislatori decisero per la creazione di due universit\u00e0, una a Seattle e una nella contea di Lewis, ma successivamente annullarono la propria scelta optando per una singola universit\u00e0 nella contea di Lewis, a condizione che l'area per l'edificazione del campus venisse donata dai residenti. Quando per\u00f2 non fu trovato alcun sito, il corpo legislativo, su suggerimento di Denny, spost\u00f2 la sede dell'universit\u00e0 a Seattle (1858).\nNel 1861, si era alla ricerca di un'area di 40\u00a0000\u00a0m\u00b2 a Seattle per poter creare il campus per la nuova universit\u00e0. Denny, insieme ai compagni pionieri Edward Lander e Charlie Terry, don\u00f2 un terreno su \"Denny's Knoll\" a Downtown Seattle. L'area era delimitata dalla 4th Avenue a ovest, dalla 6th Avenue a est, dalla Union Street a nord e dalla Seneca Street a sud.\nL'Universit\u00e0 del Washington apr\u00ec ufficialmente il 4 novembre del 1861 con il nome di Territorial University of Washington (Universit\u00e0 territoriale di Washington). L'anno seguente, l'amministrazione statale formalizz\u00f2 la creazione e stabil\u00ec una commissione reggente. La scuola ebbe delle difficolt\u00e0 inizialmente, chiudendo tre volte: nel 1863 per lo scarso numero di studenti e nel 1867 e nel 1876 a causa di problemi economici. Comunque, Clara Antoinette McCarty Wilt fu la prima a laurearsi dall'universit\u00e0 con un bachelor's degree in scienza. All'entrata dello Stato di Washington nell'Unione, nel 1889, sia Seattle sia l'universit\u00e0 erano parecchio cresciute. Il numero delle iscrizioni erano aumentate dalle iniziali 30 a quasi 300, e il relativo isolamento del campus aveva incoraggiato lo sviluppo. Uno speciale comitato legislativo, guidato da Edmond Meany, venne istituito col proposito di individuare un nuovo campus che potesse ospitare il crescente numero di studenti. Il comitato scelse un'area a Union Bay a nord-est rispetto al centro della citt\u00e0 e il governo approv\u00f2 i fondi per l'acquisto del terreno e la costruzione.\nL'universit\u00e0 si spost\u00f2 nel nuovo campus nel 1895, all'interno del nuovo edificio chiamato Denny Hall. Gli amministratori cercarono inutilmente di vendere il terreno del vecchio campus, decidendo poi di metterlo in affitto. L'universit\u00e0 ancora adesso \u00e8 proprietaria di quello che viene chiamato Metropolitan Tract. Situato nel cuore di Seattle \u00e8 uno dei pi\u00f9 importanti patrimoni immobiliari della citt\u00e0 e genera milioni di dollari ogni anno in affitti.\nL'edificio originale del Territorial University venne abbattuto nel 1908 e il sito attualmente ospita il Fairmont Olympic Hotel. Tutto ci\u00f2 che rimane dell'edificio originario sono quattro colonne Ioniche bianche, alte 7,3 metri. Sono state salvate da Edmond S. Meany uno dei primi laureati del vecchio dipartimento di storia. Meany e i suoi colleghi, Dean Herbert T. Condon, soprannominarono le colonne \"Loyalty\" (lealt\u00e0), \"Industry\" (industria), \"Faith\" (fede) ed \"Efficiency\" (efficienza) o \"Life\" (vita). Le colonne ora si trovano all'interno del Sylvan Grove Theater.\nGli organizzatori dell'Alaska-Yukon-Pacific Exposition del 1909 scelsero l'ancora non completo campus come sede principale per la loro fiera mondiale. Arrivarono a un accordo con la commissione dell'universit\u00e0 permettendo loro di usare il campus come sede per l'esposizione. In cambio, l'universit\u00e0 avrebbe usufruito dei vantaggi dallo sviluppo del campus per ospitare la fiera alla sua conclusione. Tra i vantaggi, un dettagliato piano d'intervento e parecchi edifici. Il progetto per l'A-Y-P Exposition venne preparato da John Charles Olmsted e venne successivamente incorporato al progetto generale del campus divenendo definitivo.\nEntrambe le guerre mondiali portarono i militari al campus, con alcune strutture temporaneamente prestate al governo federale. I periodi successivi alle guerre furono periodi di rapida crescita dell'universit\u00e0. La pausa tra le due guerre port\u00f2 nuova linfa nello sviluppo del campus. La costruzione del quadrilatero delle arti, conosciuto dagli studenti come \"The Quad\", inizi\u00f2 nel 1916 e prosegu\u00ec fino al 1939. Le prime due ali della libreria Suzzallo, considerata il centro architettonico dell'universit\u00e0, furono costruite tra il 1926 e il 1935. Una successiva fase di crescita avvenne con la fine della seconda guerra mondiale. Tra i principali sviluppi di questo periodo vi \u00e8 l'apertura della facolt\u00e0 di medicina nel 1946, che divenne successivamente l'University of Washington Medical Center, attualmente classificato dall'U.S. News and World Report tra i primi dieci ospedali del Paese. Durante questo periodo molti studenti nippo-americani furono rinchiusi nei campi di concentramento lungo la costa occidentale degli Stati Uniti a causa dell'Ordine Esecutivo 9066 susseguente all'attacco di Pearl Harbor. Come risultato, molti di loro non riuscirono a conseguire la laurea fino al 18 maggio del 2008 durante una speciale cerimonia chiamata The Long Journey Home.\nNei primi anni cinquanta venne creata la polizia universitaria. Il corpo di polizia ha giurisdizione sul campus e sulle propriet\u00e0 dell'universit\u00e0 eccetto per gli appartamenti di Radford Court a Sand Point.\nGli anni sessanta e settanta, sotto la guida di Charles Odegaard dal 1958 al 1973, sono conosciuti come l'et\u00e0 d'oro dell'universit\u00e0 per via della crescita di iscritti, budget economico, infrastrutture, e prestigio. Gli studenti raddoppiarono passando da 16\u00a0000 a 34\u00a0000 grazie al boom demografico seguito alla seconda guerra mondiale. Questo periodo fu segnato da un alto livello di attivismo studentesco, con gran parte delle proteste concentrate intorno all'opposizione alla guerra del Vietnam. Odegaard cre\u00f2 una \"comunit\u00e0 di studiosi\" e convinse lo Stato di Washington ad aumentare i propri investimenti all'universit\u00e0. Inoltre, i senatori dello Stato di Washington, Henry M. Jackson e Warren G. Magnuson utilizzarono il proprio potere politico per indirizzare i fondi del governo federale verso l'universit\u00e0: l'UW \u00e8 tuttora tra le principali catalizzatrici dei fondi destinati alla ricerca degli Stati Uniti. Il risultato fu un aumento del budget operativo che pass\u00f2 da $37 milioni nel 1958, a oltre $400 milioni nel 1973. Inoltre, furono eretti 35 nuovi edifici che raddoppiarono la dimensione degli spazi utilizzabili.\nL'universit\u00e0 apr\u00ec i campus di Bothell e Tacoma nel 1990. Inizialmente questi campus offrivano corsi di bachelor's degree per studenti che avevano gi\u00e0 concluso il primo biennio universitario. Successivamente offrirono corsi di quattro anni, accettando le prime matricole a partire dall'autunno del 2006. Entrambi i campus offrono anche master di primo e secondo livello.\nCampus.\nIl campus di Seattle dell'Universit\u00e0 del Washington si trova sulle costa Union Bay e Portage Bay, con vista panoramica sulla Catena delle Cascate verso est e sulle Olympic Mountains verso ovest; le sue postazioni pi\u00f9 panoramiche si trovano presso la biblioteca Suzzallo, la quale ha una vista sul Monte Rainier verso sud-est.\nIl campus principale \u00e8 delimitato a ovest dalla 15th Avenue, a nord dalla 45th Street, a est dal Montlake Boulevard e a sud dalla Pacific Street. Il Campus Est si allunga seguendo il Montlake Boulevard verso Laurelhurst e in gran parte \u00e8 occupata da zona umide e da campi sportivi. Il Campus Sud occupa il l'area tra la Pacific Street e il canale navale Lake Washington e ospita i dipartimenti di Ingegneria biomedica, oceanografia, scienza naturale e la facolt\u00e0 di medicina. Il Campus Ovest \u00e8 un'entit\u00e0 separata rispetto agli altri campus, molti dei suoi dipartimenti si trovano nelle strade cittadine, si trova tra la 15th Avenue e Interstate 5t. University Way, conosciuta anche come The Ave, si trova a poca distanza da esso ed \u00e8 destinata alla vita universitaria.\nL'edificio pi\u00f9 vecchio del campus \u00e8 la Denny Hall. Costruita con la pietra arenaria di Tenino nel 1895, lo stile dell'edificio \u00e8 in stile rinascimentale francese e prende il suo nome dai pionieri di Seattle Arthur A. Denny e Mary Denny. \u00c8 stata il cuore dell'universit\u00e0 per molti anni. Il Theodore Jacobsen Observatory, l'osservatorio a Nord della Denny Hall, venne costruito con l'arenaria rimasta dalla costruzione della Denny Hall. Anche se viene usato raramente al giorno d'oggi, l'osservatorio \u00e8 il secondo edificio pi\u00f9 antico del campus. Dopo che altre strutture vennero costruite nelle vicinanze della Denny Hall senza alcun apparente progetto d'insieme, la commissione universitaria decise che era necessario un progetto d'insieme. I primi piani, tra i quali i piani preliminari di John Charles Olmsted, figliastro dell'architetto paesaggista Frederick Law Olmsted, non attirarono molte attenzioni.\nInvece, fu l'Alaska-Yukon-Pacific Exposition che defin\u00ec lo sviluppo futuro del campus. Il progetto dell'esposizione, anch'esso progettato da John Charles Olmsted, defin\u00ec gli assi viari principali del campus pi\u00f9 basso. Orientato verso sud-est, permette una vista chiara del Monte Rainier nei giorni senza nubi. La maggior parte degli edifici delle facolt\u00e0 di scienze e ingegneria si sviluppano lungo questi assi.\nDopo l'esposizione, la commissione universitaria chiese un piano che avrebbe unito il campus pi\u00f9 recente con gli edifici originali del campus superiore compresa la Denny Hall. Rigettando una successiva proposta di Olmsted, la commissione si rivolse invece agli architetti locali Carl F. Gould e Charles H. Bebb. La loro proposta venne accettata e venne chiamata Regents Plan. \u00c8 stato progettato un asse nord-sud del campus superiore attorno al quale si sarebbero concentrati i dipartimenti d'arte. Questo asse si unisce all'asse del campus inferiore costruito durante l'Esposizione Alaska-Yukon-Pacific. Questo spazio venne successivamente pavimentato con i distintivi mattoni rossi e ha preso il nome di Red Square. Alcuni degli edifici dell'esposizione vennero mantenuti dall'universit\u00e0, uno di questi \u00e8 l'Architecture Hall.\nIl progetto di Bebb e Gould mirava ad aderire tutti gli edifici nello stesso stile gotico universitario. Questo stile \u00e8 ben esemplificato nel campus universitario nelle ali della biblioteca Suzzallo, principale biblioteca dell'universit\u00e0.\nI nuovi edifici degli anni sessanta videro una deviazione dallo stile gotico universitario del progetto originale. I dipartimenti di economia nella zona pi\u00f9 alta del campus, i dipartimenti di scienze e ingegneria nella zona pi\u00f9 bassa del campus e la nuova ala della biblioteca Suzzallo, furono costruiti seguendo uno stile modernista, come lo fu l'unico edificio con pareti a vetro che ospita un reattore nucleare sperimentale. Il reattore venne attivato nel 1961; una piccola perdita radioattiva nel 1972 port\u00f2 a uno spegnimento temporaneo, ma preoccupazioni sulla sicurezza portarono al suo smantellamento. Venne disattivato nel 1988 e smantellato nel 2006 e a partire dal 2008 si \u00e8 pensata la demolizione dell'edificio.\nUn apparente tentativo di armonizzare lo sviluppo futuro con il progetto pi\u00f9 antico \u00e8 visibile nelle costruzioni pi\u00f9 recenti, tra queste l'ala Paul Allen della biblioteca centrale del 1990 e la nuova generazione dei dipartimenti di medicina, scienza e ingegneria. Fondi significativi sono arrivati dai co-fondatori della Microsoft Paul Allen e Bill Gates, che hanno forti connessioni familiari con l'universit\u00e0 ma non l'hanno frequentata. La Mary Gates Hall venne inaugurata nel maggio del 2000 e nel settembre del 2003 il dipartimento di giurisprudenza venne spostato nella nuova William H. Gates Hall all'angolo nord-ovest del campus costato $74 milioni e il padiglione di chirurgia della facolt\u00e0 di medicina venne aperto, padiglione costato $90 milioni. Il dipartimento di scienza e ingegneria informatica dedicato a Paul G. Allen e costato $72 milioni ha aperto nel marzo del 2003. Nel marzo del 2006, il dipartimento di bioingegneria costato $150 milioni venne dedicato da William Foege da Bill Gates e dall'ex presidente degli Stati Uniti Jimmy Carter.\nNel settembre del 2006, l'allora presidente Mark Emmert annunci\u00f2 che l'universit\u00e0 aveva finalizzato l'acquisto dell'edificio di 22 piani alla Safeco Plaza, insieme a molti altri edifici, per un totale di $130 milioni. Al momento, si stanno studiando progetti per rilocalizzare gli uffici amministrativi dell'universit\u00e0 e gli edifici di supporto nel complesso, lasciando il campus principale, situato a due isolati di distanza, al solo scopo di ricerca e insegnamento.\nLa maggior parte delle strade e dei passaggi pedonali del campus prendono il loro nome dalle contee dello Stato. Le principali eccezioni sono Memorial Way e George Washington Lane. Memorial Way prende il suo nome in onore ai membri dell'UW che sono morti durante la prima guerra mondiale e al suo interno si trova un basamento su cui sono incisi i nomi dei membri dell'UW morti durante la seconda guerra mondiale.\nAltre attrazioni del campus sono l'Henry Art Gallery e il Burke Museum of Natural History and Culture. Il parco Washington Park Arboretum, localizzato a sud del campus oltre la Union Bay, \u00e8 gestito dall'universit\u00e0, anche se appartiene alla citt\u00e0 di Seattle. Il Warren G. Magnuson Health Sciences Center \u00e8 anch'esso un'interessante attrazione. L'edificio, di 533\u00a0280\u00a0m\u00b2, \u00e8 il secondo edificio per uffici pi\u00f9 grande degli Stati Uniti.\nMolti film famosi sono ambientati al campus o lo utilizzano come scenario, tra questi troviamo: Un canestro per due, Wargames - Giochi di guerra e .\nOrganizzazione e amministrazione.\nL'attuale rettore dell'Universit\u00e0 del Washington \u00e8 Phyllis M. Wise, che in passato ha avuto il ruolo di vice-rettore esecutivo.\nL'universit\u00e0 \u00e8 governata da 10 reggenti, uno dei quali \u00e8 uno studente. Gli studenti in corso hanno un proprio governo chiamato Associated Students of the University of Washington (ASUW) mentre gli ex alunni hanno un proprio senato accademico chiamato Graduate and Professional Student Senate (GPSS).\nL'universit\u00e0 offre Bachelor's degree, Master's degree e dottorati attraverso i suoi 140 dipartimenti, organizzati in varie scuole e college:\nRicerca e risultati accademici.\nNel 2006, il budget dell'Universit\u00e0 del Washington destinato alla ricerca ha superato la soglia di $1 miliardo. Virtualmente tutti i fondi derivano da altrettante proposte di ricerca accettate. Il budget per la ricerca dell'UW \u00e8 tra i primi 5 tra tutte le universit\u00e0 degli Stati Uniti, sia pubbliche sia private. L'UW \u00e8 anche l'universit\u00e0 pubblica statunitense a ricevere pi\u00f9 fondi per la ricerca da parte del governo federale, seconda considerando anche le universit\u00e0 private, una posizione mantenuta dall'universit\u00e0 sin dal 1974. L'universit\u00e0 fa parte dell'Association of American Universities.\nNel 2009, l'Universit\u00e0 del Washington ha accettato il 61% dei richiedenti. Nell'anno accademico 2006\u201307, l'universit\u00e0 contava 40\u00a0216 studenti, rendendola l'universit\u00e0 pi\u00f9 grande, in termini di popolazione studentesca, della West Coast. Nel 2007, la media voto delle matricole al liceo era di 3,75, e la media al SAT Reasoning Test era di 1\u00a0251. Il 33% circa degli studenti fanno parte di minoranze.\nTra le varie facolt\u00e0 sono presenti: cinque vincitori del premio Albert Lasker Award for Clinical Medical Research, un vincitore della Medaglia Fields, otto vincitori del Gairdner International Awards, dodici del MacArthur Fellows, due vincitori del National Book Award, un vincitore del National Medal of Arts, cinque vincitori del National Medal of Science, sei premi Nobel, diciannove Presidential Early Career Awards in Science and Engineering, e due vincitori di premi Pulitzer. Inoltre, si contano cinquantotto membri dell'American Academy for Arts and Sciences, quattro membri dell'American Philosophical Society, tredici Howard Hughes Medical Institute Investigators, quarantotto membri dell'Institute of Medicine, quindici membri del National Academy of Engineering, e sei membri dell'National Academy of Sciences.\nIl sistema bibliotecario dell'Universit\u00e0 \u00e8 tra i pi\u00f9 estesi del paese, raccogliendo oltre 7,3 milioni di libri. L'Association of Research Libraries posiziona la biblioteca dell'UW tra il quinto e il quindicesimo posto nelle varie categorie.\nUW \u00e8 anche la sede del programma ResearchChannel, l'unico canale televisivo degli Stati Uniti dedicato esclusivamente alla disputa accademica tra le istituzioni di ricerca. L'attuale partecipazione al ResearchChannel include 36 universit\u00e0, 15 organizzazioni di ricerca, due aziende di ricerca e molti altri affiliati. UW inoltre diffonde la conoscenza attraverso il suo canale televisivo l'UWTV e online.\nPer promuovere uguali opportunit\u00e0 accademiche, specialmente per persone con scarso reddito, l'UW ha lanciato nel 2006 l'Husky Promise. Possono accedervi le famiglie con reddito inferiore al 65% della media dello Stato o con il 235% di povert\u00e0 federale. Grazie a questo, il 30% degli studenti possono accedervi. La percentuale di accettazione per le famiglie con basso reddito \u00e8 la pi\u00f9 alta del paese, rendendo l'istruzione accessibile a un numero maggiore di studenti. L'allora rettore dell'UW, Mark Emmert, disse: \u00abessere elitari non \u00e8 nel nostro DNA. Lo scorso anno, l'Universit\u00e0 del Washington ha scelto un nuovo sistema pi\u00f9 soffice nella scelta delle ammissioni, nel quale lo staff che valuta le ammissioni legge l'intero background degli studenti e guarda ai loro voti rispetto al contesto in cui vivono pi\u00f9 che un semplice calcolo matematico.\u00bb\nDal 1977, \u00e8 nato il Transition School and Early Entrance Program (Scuola di transizione e programma di entrata anticipata) al campus. L'Early Entrance Program si trova nell'antico Robinson Center. Riconosciuto come uno dei programmi di ammissione universitaria anticipata della nazione, questo programma permette l'inserimento di un gruppo di sedici studenti con grandi capacit\u00e0 di et\u00e0 uguale o inferiore a 15 anni. Come richiesto dalla legge, gli studenti devono aver completato le elementari (sei anni negli Stati Uniti) per entrare a far parte del programma. Il Robinson Center dispone anche di un programma chiamato Academy for Young Scholars: l'Accademia UW \u00e8 il primo programma per l'accesso all'universit\u00e0 per gli studenti delle scuole superiori nello Stato di Washington. Un piccolo gruppo di un massimo di trentacinque studenti accademicamente avanzati e fortemente motivati, \u00e8 ammesso all'Accademia UW ogni anno. Gli studenti richiedono l'ammissione all'Accademia UW durante il loro secondo anno di High school e, se accettata, possono entrare gi\u00e0 alla fine dell'anno come matricole all'Universit\u00e0 del Washington. Tutti gli studenti dell'Accademia sono automaticamente ammessi nell'Honors Program UW.\nRanking.\nNel 2010, l'Universit\u00e0 del Washington si classific\u00f2 16\u00aa nella Classifica accademica delle universit\u00e0 mondiali, 23\u00aa nella Times Higher Education World University Rankings e 55\u00aa nella QS World University Rankings.\nNello stesso anno, le lauree triennali della UW vennero classificate 41esime a livello nazionale e 11esime tra le universit\u00e0 pubbliche dall'U.S. News and World Report.\nNel 2006, l'universit\u00e0 del Washington viene classificata 22\u00aa da Newsweek tra le 100 migliori universit\u00e0 del mondo.\nLa facolt\u00e0 di medicina dell'UW \u00e8 nona in ricerca e prima in assistenza medica. La facolt\u00e0 di assistenza infermieristica \u00e8 la prima a livello nazionale, posizione che mantiene dal 1984, quando venne effettuata la prima ricerca a tal proposito. The U.S News &amp; World Report only began ranking the medical school's primary care program in 1993, ever since the UW has also always been numero 1. The School of Public Health and Community Medicine is as well ranked fourth by US News.\nIl programma di assistenza sociale si classifica terzo, la facolt\u00e0 di farmacia quinta, la facolt\u00e0 di lettere quarta, la facolt\u00e0 di scienze della formazione settima, la facolt\u00e0 di ingegneria 21\u00aa, e la facolt\u00e0 di giurisprudenza 34\u00aa.\nLa Performance Ranking of Scientific Research Papers of World Universities posizion\u00f2 l'UW quarta a livello internazionale in termini di produttivit\u00e0 e ricerca.\nHuman Resources &amp; Labor Review, classific\u00f2 l'UW 14\u00aa a livello mondiale nel 2010; a pari merito con la Cornell University.\nLa Faculty Scholarly Productivity Index creata dall'Academic Analytics posizione l'UW 19\u00aa a livello mondiale.\nG Factors classific\u00f2 l'UW settima a livello internazionale nel 2006.\nUna ricerca privata del National Opinion Research Center, pubblicata sul Washington Monthly, posizionava l'UW 16\u00aa tra le universit\u00e0 statunitensi nel 2006.\nGlobal Language Monitor, prodotto a Austin e che classifica le universit\u00e0 in base alla media delle presenze classifica l'UW 16\u00aa nella nazione.\nL'Universit\u00e0 del Washington fu la prima tra i volontari dei corpi di pace nel 2007 e terza negli altri anni.\nKiplinger classific\u00f2 l'Universit\u00e0 del Washington settima tra le 100 migliori universit\u00e0 nel 2009 e la migliore tra quelle pubbliche.\nVita studentesca.\nIl giornale studentesco \u00e8 il \"The Daily of the University of Washington\", chiamato anche semplicemente \"The Daily\". \u00c8 il secondo quotidiano di Seattle e viene pubblicato giornalmente in autunno, inverno e primavera, settimanalmente in estate.\n\"The Daily\" ha vinto l'Apple Award nel 2007, 2008, 2009 e nel 2010 come miglior quotidiano studentesco degli Stati Uniti alla CMA Spring Convention di New York. Ha anche ricevuto il Mark of Excellence Award nel 2007, 2008 e 2009 per il miglior giornale della regione dalla Society of Professional Journalists (Washington, Oregon, Idaho, Montana ed Alaska). \u00c8 stato finalista come Pacemaker Newspaper of the Year nel 2009, e si \u00e8 classificato secondo come Best of Show at the National College Media Conference ad Austin in Texas.\nThe Daily ha lanciato una trasmissione settimanale di 30 minuti nel 2010 chiamata \"The Daily's Double Shot\". Viene trasmessa sull'UWTV, al canale 27, e conta 2 milioni di spettatori nello stato di Washington.\nAttivit\u00e0 sportive.\nGli studenti, le squadre sportive e gli ex alunni dell'UW vengono chiamati Washington Huskies e spesso sono chiamati metonimicamente \"Montlake,\" a causa della posizione del campus su Montlake Boulevard. L'husky venne scelto come mascotte dagli studenti nel 1922. Rimpiazz\u00f2 il \"Sun Dodger,\" un riferimento astratto al clima di Seattle, che venne subito sostituito con qualcosa di pi\u00f9 tangibile. La maschera Harry the Husky si esibisce agli eventi sportivi ed altri eventi particolari, un vero Alaskan Malamute, attualmente di nome Dubs, viene tradizionalmente condotto dalla squadra di football nel campo all'inizio delle partite. I colori della scuola, porpora ed oro, vennero adottati nel 1892 in seguito ad una votazione studentesca. La scelta venne ispirata dal primo canto de \"La distruzione di Sennacherib\" di Lord Byron:\nLe squadre sportive partecipano al National Collegiate Athletic Association nella divisione I-A e nella Pacific Twelve Conference. Fra le dotazioni sportive del campus troviamo l'Husky Stadium (football, atletica), l'Arena Bank of America al padiglione Hec Edmundson (basket e pallavolo), Husky ballpark (baseball), Husky Softball Stadium, il Bill Quillian Tennis Stadium, il Nordstrom Tennis Center, il Dempsey Indoor (football) e la Conibear Shellhouse (canottaggio). La squadra di golf gioca al Washington National Golf Club e la squadra di nuoto utilizza il Weyerhaeuser Aquatic Center e l'Husky pool home.\nLa squadra di football \u00e8 tradizionalmente competitiva, avendo vinto un titolo nazionale nel 1991 contro l'Universit\u00e0 di Miami, otto volte il Rose Bowl e una volta l'Orange Bowl. Dal 1907 al 1917, la squadra di football rimase imbattuta per 63 partite consecutive, detenendo il record nell'NCAA. L'Apple Cup \u00e8 una competizione annuale contro i rivali della Washington State University che ebbe inizio nel 1900, l'UW detiene il primato di vittorie con 65 vittorie 31 sconfitte e 6 pareggi. Steve Sarkisian \u00e8 l'attuale allenatore della squadra di football.\nLa squadra maschile di basket ha ottenuto un discreto successo, anche se recentemente la squadra ha avuto un grosso miglioramento sotto la guida dell'allenatore Lorenzo Romar. Con Romar, la squadra ha partecipato a cinque tornei NCAA (stagioni 2003\u20132004, 2004\u20132005, 2005\u20132006, 2008\u20132009 e 2009\u20132010), 2 apparizioni consecutive alle top 16 (\"sweet sixteen\"), and secured a numero 1 seed in 2005. Il 23 dicembre del 2005, la squadra di basket maschile ha raggiunto le 800 vittorie al Padiglione Hec Edmundson, il numero pi\u00f9 alto di vittorie che qualunque squadra dell'NCAA abbia mai totalizzato in una singola arena. Nel 2009, la squadra arriv\u00f2 prima tra le Pac-10 e nel 2010, gli husky vinsero il titolo del Pac-10.\nIl canottaggio \u00e8 una tradizione dell'Universit\u00e0 del Washington sin dal 1901. La squadra maschile ha guadagnato fama internazionale vincendo la medaglia d'oro alle olimpiadi del 1936 a Berlino, battendo la Germania e l'Italia con gran dispiacere di Adolf Hitler che era presente. Nel 1958, la squadra maschile ebbe una vittoria scioccante al campionato mondiale di Mosca contro i campioni in carica di Leningrado, risultando la prima vittoria statunitense su suolo sovietico e la prima volta che una squadra russa abbia omaggiato una squadra americana di una standing ovation durante la Guerra fredda. La squadra di canottaggio maschile ha vinto 14 titoli nazionali, 15 medaglie d'oro olimpiche, due d'argento e cinque di bronzo. La squadra femminile ha vinto 10 titoli nazionali e due medaglie d'oro olimpiche. Nel 2009, la squadra maschile ha vinto tutti e tre gli ori nella categoria ad otto, un oro ed un argento nella categoria a quattro. L'ultima squadra ad aver vinto questa manifestazione, prima di quella del 2009, fu quella de 1997.\nTra le recenti vittorie di titoli nazionali troviamo quella della squadra di softball nel 2009, la squadra di canottaggio maschile (nel 2007 e nel 2009), la corsa campestre femminile (nel 2008) e la squadra di pallavolo femminile (nel 2005). Per quanto riguarda gli sport individuali James Lepp ha vinto il torneo nazionale di golf di categoria nel 2005. Ryan Brown (800 metri maschile) e Amy Lia (1500 metri femminile) hanno vinto il titolo nel 2006. Ryan Brown vinse anche il titolo degli 800 metri NCAA Indoor Track &amp; Field Championships del 2007.\nHusky Stadium \u00e8 uno dei tanti posti in cui pu\u00f2 aver avuto origine il fenomeno chiamato la Ola. Alcuni sostengono, infatti, che la Ola sia stata inventata nell'ottobre del 1981 dallo studente Robb Weller e dal direttore della coreografia dell'UW Bill Bissel. Gli Husky stavano giocando contro la Stanford.\nIl 1\u00ba maggio del 2009 il dipartimento di atletica ha annunciato l'eliminazione dei programmi maschili e femminili di nuoto a causa di ristrettezze di budget.\nHusky Stadium.\nIl nuovo Husky Stadium la fonte di reddito primaria e principale del nuovo e completamente ristrutturato quartiere atletico. Questo masterplan di ristrutturazione durer\u00e0 per decenni e si svolger\u00e0 nello stesso tempo dell'imponente progetto da parte del Dipartimento dei trasporti dello Stato di Washington sulle vicine strade e ponti. Il progetto dello stadio consiste in un nuovo grandioso atrio, una stazione della metropolitana leggera sotterranea (University Link) nella zona Ovest dello stadio, l'eliminazione della panchine sostituendole con seggiolini singoli, rimozione della pista e dell'Huskytron, nuovi settori per la stampa, skybox privati, l'abbassamento del campo, uffici al servizio delle squadre, nuovi settori nella zona Est che non occludano la vista di Lake Washington e nuovi servizi migliorati. Insieme alla ristrutturazione dell'Husky Stadium, verranno costruiti nuovi parcheggi al servizio della struttura e del villaggio atletico.\nLo stadio ha sviluppato molte difficolt\u00e0 strutturali, in particolare nel primo anello, a causa del tempo e del clima continuamente umido. Il progetto di recupero \u00e8 iniziato nell'autunno del 2010. Questa ristrutturazione da $260 milioni (in precedenza erano $300 milioni, diminuiti a causa dell'abbassamento dei costi di costruzione) dell'Husky Stadium sar\u00e0 la pi\u00f9 cara ristrutturazione di uno stadio nella storia dell'NCAA.\nMolti progetti dello studio d'architettura Populous (ex HOK Sport) sono stati mostrati rivelando come potrebbe essere il futuro Husky Stadium.\nServizi agli studenti.\nL'UW offre molti servizi agli studenti ed ex studenti, anche oltre lo standard degli altri college ed universit\u00e0. La divisione Student Life ospita 16 dipartimenti che servono gli studenti direttamente ed indirettamente, anche quelli seguiti e visionati dal vice rettore Eric Godfrey.\nAbitazioni per gli studenti.\nSono previsti nuovi edifici e restauri sono previsti entro il 2020. Il progetto prevede, nella fase 1, la costruzione di tre residence da sei piani e due complessi di appartamenti nella zona Ovest del campus, nella fase 2 \u00e8 previsto il restauro di sei residece del campus e nella fase 3 un ulteriore nuovo edificio. Il progetto complessivo vedr\u00e0 la creazione di 2.400 nuovi posti letto.\nOltre ai programmi per gli studenti che vogliono abitare all'interno del campus, l'Associated Students of the University Washington, fornisce un servizio gratuito per gli studenti, gli insegnanti e i dipendenti che vogliono vivere all'esterno di esso, il servizio \u00e8 chiamato Off-Campus Housing Affairs. Il servizio si occupa di pubblicare e cercare on line annunci ed informazioni varie per aiutare gli affittuari.\nPaccar Hall.\nLa costruzione della Paccar Hall inizi\u00f2 con una cerimonia inaugurale il 26 agosto del 2008. La PACCAR Hall \u00e8 uno dei due edifici allo stato dell'arte visto che \u00e8 stato sviluppato seguendo quanto previsto nel progetto di sviluppo del campus per la facolt\u00e0 di economia dell'Universit\u00e0 del Washington, \u00e8 stato progettato dalla LMN Architects di Seattle. Completato nel 2010, l'edificio \u00e8 un punto d'incontro per leader economici, ex alunni, docenti e studenti. L'edificio prende il suo nome dalla PACCAR, che don\u00f2 $18 milioni alla facolt\u00e0 di economia.\nEdificio del dipartimento di ingegneria molecolare.\nL'edificio del dipartimento di ingegneria molecolare (MEB) servir\u00e0 di supporto alla crescita di questo campo in forte crescita. Questo progetto sar\u00e0 diviso tra Laboratorio di Ricerca e Laboratorio di Contatto Ultra Sensitivo, ognuno di essi con uno spazio di pertinenza. La fase 1 prevede la costruzione di circa 16\u00a0000\u00a0m\u00b2 con una successiva aggiunta di ulteriori 10\u00a0000\u00a0m\u00b2, per un totale di circa 26\u00a0000. La fase 2 prevede una crescita futura per un totale di circa 53\u00a0000\u00a0m\u00b2. . Il progetto \u00e8 attualmente in fase embrionale e si spera possa avere una priorit\u00e0 medio-alta entro il 12 novembre 2011.\nOrganizzazioni studentesche.\nMolti dei cambiamenti sostanziali dell'Universit\u00e0 del Washington sono il derivato dell'attivismo del campus. Esistono molti gruppi di attivisti dedicati all'ambiente nel campus, tra questi:\nInno.\nLa banda musicale dell'universit\u00e0 del Washington si esibisce a molti eventi sportivi degli Husky tra i quali le partite di football. La banda venne fondata nel 1929, ed oggi \u00e8 una pietra miliare dello spirito Husky. La banda marcia utilizzando il passo alto tradizionale, ed \u00e8 una delle ultime bande rimaste negli Stati Uniti a farlo ancora. Come molte altre bande dei college, la banda Husky ha molte canzoni tradizionali che vengono suonate da decenni, incluse le tradizionali canzoni da battaglia quali \"Bow Down to Washington\", \"Tequila\", e la preferita dei fan \"Africano\".\nMascotte.\nLa mascotte dell'universit\u00e0 del Washington \u00e8 Harry the Husky. L'universit\u00e0 ha tenuto una grande quantit\u00e0 di veri Husky come mascotte. I 13 cani fino ad oggi sono:\nIn origine i cani venivano accuditi dalla confraternita Sigma Alpha Epsilon, in seguito l'onere \u00e8 passato alla famiglia Cross a partire dal 1959 (una dinastia di docenti dell'UW).\nEco-sostenibilit\u00e0.\nL'allora rettore Emmert firm\u00f2 l'Impegno per il Clima dei Rettori delle Universit\u00e0 e College Americani. Per perseguire questo scopo l'UW ha creato una squadra di azione per il clima. \nNel febbraio del 2006, l'UW ha stipulato un accordo con la Seattle City Light per far parte del loro Green Up Program. Tutta l'elettricit\u00e0 del campus a Seattle deriva da fonti rinnovaili. I servizi dedicati al vitto ed agli alloggi (HFS) spendono ogni anno milioni di dollari su cibi organici e naturali prodotti in loco. L'HFS non utilizza contenitori in polistirolo in alcun edificio del campus, utilizza per\u00f2 bicchieri, piatti, posate e pacchi in materiali riciclabili. L'organizzazione Students Expressing Environmental Concern (Studenti che esprimono preoccupazione per l'ambiente o SEED) \u00e8 stata fondata dalla HFS. Molti nuovi dormitori sono previsti per il 2020, tutte rispetteranno i principali standard per il risparmio energetico. Tutti i nuovi edifici dovranno essere classificati almeno Silver secondo gli standard LEED. L'Universit\u00e0 del Washington \u00e8 stata una delle sei universit\u00e0 a ricevere la classificazione pi\u00f9 alta nel report del 2008 sull'eco-sostenibilit\u00e0 dei college.\nIl report pose l'UW come uno dei 15 leader tra i 300 istituti visionati.\nServizi per specializzandi.\nL'UW offre molti servizi per i suoi specializzandi, tra questi l'accesso al Career Center, ed all'associazione UW Alumni (UWAA), una delle associazioni studentesce di ex alunni tra le pi\u00f9 grandi del paese.\nMonumento medaglia d'onore.\nAll'inizio del 2006, il senato accademico propose e rigett\u00f2 la proposta di costruire un monumento in onore del laureato dall'UW Gregory \"Pappy\" Boyington, famoso marine della seconda guerra mondiale che aveva vinto la medaglia al valore per le azioni durante il comando del corpo dei marine 2/14. Molteplici ragioni sono state date dal partito contrario, ma due in particolare hanno generato forti controversie. Ashley Miller del senato accademico studentesco ha dichiarato che \u00abmolti monumenti all'UW rendono onore a uomini bianchi ricchi\u00bb (Boyington non era n\u00e9 ricco n\u00e9 bianco, essendo un Sioux cresciuto in povert\u00e0), mentre Jill Edwards dichiar\u00f2 che non credeva che un membro dei corpi speciali dei Marines era l'esempio del tipico studente che l'UW voleva produrre. Successivamente la proposta venne modificata per onorare tutti gli ex alunni che hanno ricevuto la medaglia al valore, questa proposta \u00e8 passata con 64 voti favorevoli e 14 contrari oltre a molti astenuti. Il monumento venne dedicato l'11 novembre 2009, onora otto ex alunni dell'UW: Greg \"Pappy\" Boyington, Deming Bronson, Bruce Crandall, John D. Hawk, Robert Leisy, William Kenzo Nakamura, e Archie Van Winkle."}
{"id": "1834629", "revid": "767487", "url": "https://it.wikipedia.org/wiki?curid=1834629", "title": "Fratello ladro", "text": "Fratello ladro \u00e8 un film italiano del 1972, diretto da Pino Tosini ed interpretato, in una delle sue ultime apparizioni cinematografiche, da Gino Cervi, nella parte dell'industriale Pietro Barilla. Padre Lino fu interpretato da Giuliano Esperati.\nNei titoli di coda Manuel De Sica \u00e8 accreditato come Emanuel De Sica.\nLa vicenda di padre Lino da Parma ha ispirato nel 1979 un film di Paolo Cavara, \"Atsalut pad\u00e8r\" nel quale le parti interpretate, rispettivamente da Giuliano Esperati e Gino Cervi, sono affidate a Gianni Cavina ed Ennio Groggia."}
{"id": "1834630", "revid": "16906177", "url": "https://it.wikipedia.org/wiki?curid=1834630", "title": "Jesse Mccartney", "text": ""}
{"id": "1834632", "revid": "76963", "url": "https://it.wikipedia.org/wiki?curid=1834632", "title": "Russell Streiner", "text": "Biografia.\nNoto per aver recitato e prodotto \"La notte dei morti viventi\", ha poi continuato la sua carriera di produttore con un altro film di Romero \"There's Always Vanilla\" e con \"La notte dei morti viventi\", remake del film del 1968. Attualmente \u00e8 il presidente del consiglio di amministrazione del Pittsburgh Film Office."}
{"id": "1834634", "revid": "287204", "url": "https://it.wikipedia.org/wiki?curid=1834634", "title": "Spirit (album)", "text": ""}
{"id": "1834635", "revid": "1632387", "url": "https://it.wikipedia.org/wiki?curid=1834635", "title": "Mot\u00f6rizer", "text": "Mot\u00f6rizer \u00e8 il diciannovesimo album in studio dei Mot\u00f6rhead, pubblicato il 26 agosto 2008 per la SPV.\nIl 23 ottobre \u00e8 stato pubblicato il videoclip della canzone \"Rock Out\"."}
{"id": "1834640", "revid": "196390", "url": "https://it.wikipedia.org/wiki?curid=1834640", "title": "Parcheggio abusivo", "text": ""}
{"id": "1834644", "revid": "3082", "url": "https://it.wikipedia.org/wiki?curid=1834644", "title": "Battaglia del Yarmuk", "text": ""}
{"id": "1834652", "revid": "256896", "url": "https://it.wikipedia.org/wiki?curid=1834652", "title": "I.N.A.I.L.", "text": ""}
{"id": "1834655", "revid": "203463", "url": "https://it.wikipedia.org/wiki?curid=1834655", "title": "Pier Maria II de' Rossi", "text": "Biografia.\nNacque il 25 marzo 1413 nel castello di Berceto da Pier Maria I de' Rossi e Maria Giovanna Cavalcab\u00f2. All'et\u00e0 di 15 anni spos\u00f2 Antonia, figlia di Guido Torelli conte di Montechiarugolo, dalla quale ebbe dieci figli, sette maschi e tre femmine.\nMesso dal padre al servizio del duca di Milano Filippo Maria Visconti, combatt\u00e9 cinque volte contro la repubblica di Venezia, meritando lodi per il valore dimostrato. Successe al padre Pietro alla guida dei feudi di famiglia nel 1438.\nAlla morte di Filippo Maria Visconti, avvenuta nel 1447, Pier Maria si schier\u00f2 dalla parte di Francesco Sforza, favorendone l'insediamento e spingendo Parma a mettersi sotto la sua signoria. Quando, sempre nel 1447, Francesco Sforza cinse d'assedio Piacenza, i parmigiani nominarono Pier Maria Rossi loro capitano. Egli espugn\u00f2 tutti i castelli e le fortezze che erano stati tolti al Comune durante l'oppressiva dominazione di Ottobuono de' Terzi, e quando rientr\u00f2 a Parma venne accolto come \u00abPadre della Patria, autore della libert\u00e0 parmigiana\u00bb. In seguito accorse in aiuto dello Sforza contribuendo alla presa di Piacenza.Nel 1448, dopo aver sconfitto i veneziani in battaglia navale sul Po a Casalmaggiore, dovette affrontare la ribellione dei parmensi che temevano di perdere la loro indipendenza e divenire sudditi dello Sforza. Pier Maria e Francesco decisero allora di radunare le loro forze presso Felino, ma vennero attaccati di sorpresa il 17 gennaio 1449, ferendo il Rossi ad un braccio e ad una gamba e obbligandolo a ritirarsi nel castello di Felino. Una volta che fu ristabilito Pier Maria contrattacc\u00f2 l'esercito parmigiano battendolo separatamente dopo averlo diviso con abile strategia e permettendo a Francesco Sforza di rioccupare Parma.\nNel 1450 Pier Maria fu ancora al servizio dello Sforza a difesa dei confini orientali del ducato di Milano, minacciati dai veneziani, permanendo al servizio del duca sino alla pace di Lodi del 1454.\nNel 1471 fu inviato come ambasciatore di Galeazzo Maria Sforza presso papa Sisto IV per felicitarsi della sua ascesa al soglio pontificio. Alla morte del duca, essendo il nuovo sovrano Gian Galeazzo Maria ancora in minore et\u00e0, Pier Maria fu chiamato a far parte del triumvirato che sostenne e protesse il giovane, schierandosi con la duchessa Bona di Savoia e Cicco Simonetta, ma il prevalere della posizione dello zio di Gian Galeazzo, Ludovico il Moro, segn\u00f2 la rovina delle fortune del conte e del casato dei Rossi.Ludovico realizz\u00f2 un'alleanza con i Sanvitale, i Pallavicino e i Da Correggio muovendo guerra al Rossi, nel gennaio 1482 le truppe sforzesche capitanate dal figlio naturale del duca e da Gian Giacomo Trivulzio marchese di Vigevano invasero la bassa parmense e cinsero di assedio la rocca di San Secondo, residenza della famiglia di Pier Maria.\nIl conte, nonostante fosse in et\u00e0 avanzata e di salute malferma, si difese strenuamente di fronte alle artiglierie ducali, riuscendo anche con alcune sortite a respingere le forze assedianti al di l\u00e0 del corso del fiume Taro e del torrente Rovacchia, riuscendo nel febbraio del 1482 a imprigionare intere squadre di armigeri. Vista l'impossibilit\u00e0 di espugnare San Secondo, Il Trivulzio decise di cambiare strategia e di porre d'assedio una per una le rocche di pianura e montagna del Rossi; questa nuova strategia si rivel\u00f2 vincente, nonostante Pier Maria continuasse a difendersi valorosamente. Dopo la perdita del castello di Roccabianca, lasci\u00f2 il comando della rocca di San Secondo al figlio Guido per ritirarsi a Torrechiara dove mor\u00ec il primo settembre 1482. Fu tumulato nell'oratorio palatino di San Nicodemo nel castello, dove era gi\u00e0 stata sepolta Bianca.\nPier Maria fece erigere numerosi edifici nel parmense: tra il 1448 e il 1460 il castello di Torrechiara (allora chiamata \"Rocca di Torchiara\"), con la cosiddetta \"Camera d'Oro\" creata per l'amante Bianca Pellegrini; nello stesso periodo ricostru\u00ec il castello di San Secondo e, pi\u00f9 tardi, fece edificare la Rocca dei Rossi a Roccabianca, dedicata anch'essa all'amata Bianca Decise anche la realizzazione di alcune chiese: a Felino la chiesa di San Pietro Apostolo (1454), a Torrechiara quella di San Lorenzo (1455), a San Secondo la collegiata della Beata Vergine Annunciata (1450), a Lesignano una chiesetta e i bagni termali (1474), a Roccabianca la chiesa di San Bernardino (1479). Si diceva che Pier Maria Rossi possedesse 27 castelli nelle terre di Parma e Piacenza.\nIl castello di Roccabianca e quello di Torrechiara furono, rispettivamente residenza invernale ed estiva dell'amante Bianca Pellegrini, mentre la rocca di San Secondo fu la dimora della moglie Antonia Torelli e della famiglia.\nDiscendenza.\nPier Maria e Antonia ebbero nove figli:\nEbbe anche due figli naturali:"}
{"id": "1834656", "revid": "78273", "url": "https://it.wikipedia.org/wiki?curid=1834656", "title": "M.O.V.M.", "text": ""}
{"id": "1834660", "revid": "436907", "url": "https://it.wikipedia.org/wiki?curid=1834660", "title": "From the Hip (Bang Tango)", "text": "From the Hip \u00e8 il quinto album in studio del gruppo musicale statunitense Bang Tango, pubblicato nel 2006 dalla Perris Records."}
{"id": "1834667", "revid": "1305772", "url": "https://it.wikipedia.org/wiki?curid=1834667", "title": "Genoa Cricket and Football Club 2000-2001", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 2000-2001.\nOrganigramma societario.\nArea direttiva\nArea tecnica"}
{"id": "1834671", "revid": "256896", "url": "https://it.wikipedia.org/wiki?curid=1834671", "title": "Edizioni del Centro", "text": ""}
{"id": "1834678", "revid": "287204", "url": "https://it.wikipedia.org/wiki?curid=1834678", "title": "Asansol", "text": "Asansol (o Asanol; bengalese \u0986\u09b8\u09be\u09a8\u09b8\u09cb\u09b2) \u00e8 una suddivisione dell'India, classificata come \"municipal corporation\", di 486.304 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su); inoltre l'agglomerato urbano raggiunge 1.067.369 abitanti e ne fa la seconda citt\u00e0 dello stato per popolazione dopo Calcutta.\nGeografia fisica.\nLa citt\u00e0 \u00e8 situata a 23\u00b0 40' 60 N e 86\u00b0 58' 60 E e ha un'altitudine di 96 .\nSociet\u00e0.\nEvoluzione demografica.\nAl censimento del 2001 la popolazione di Asansol assommava a 486.304 persone, delle quali 256.551 maschi e 229.753 femmine. I bambini di et\u00e0 inferiore o uguale ai sei anni assommavano a 51.110, dei quali 25.829 maschi e 25.281 femmine. Infine, coloro che erano in grado di saper almeno leggere e scrivere erano 352.930, dei quali 201.711 maschi e 151.219 femmine."}
{"id": "1834679", "revid": "117871229", "url": "https://it.wikipedia.org/wiki?curid=1834679", "title": "Daniele Marignoni", "text": "Nel marzo 1890 cur\u00f2 la pubblicazione, a Crema, della prima grammatica di esperanto in lingua italiana: \u00e8 per questo considerato l'iniziatore del Movimento esperantista italiano.\nIn precedenza era gi\u00e0 stato volap\u00fckista.\nMor\u00ec alle ore 17 del 28 gennaio 1910; dopo i funerali, svoltisi nel Duomo di Crema, fu tumulato in data 31 gennaio.\nIn tempi pi\u00f9 recenti, un'anziana nipote di Daniele ha ceduto alla curia vescovile il Palazzo Marignoni di Crema, dove la famiglia aveva iniziato ad abitare a met\u00e0 Ottocento, e dove Daniele Marignoni mor\u00ec.\nBiografia.\nAscendenze illustri.\nMarignoni nacque, stando al libro dei battezzati conservato nella chiesa parrocchiale della Santissima Trinit\u00e0 di Crema, \"hora secunda et dim. post merid.\" (ovvero alle 14.30) del 1\u00ba gennaio 1846. Ricevette i nomi di Daniele (dal nonno paterno), Giulio, Paolo e Gaetano.\nSuo padre, Luigi Marignoni, nato il 15 gennaio 1807, era un medico; la madre, Ester Carioni, nata il 12 novembre 1815, era una nobildonna della famiglia Carioni. I due avevano contratto matrimonio il 31 marzo 1845, e abitavano in un palazzo all'indirizzo Vicolo Lungo (oggi via Tensini) n. 70, a Crema.\nLa trisnonna materna di Marignoni era la marchesa Lodovina Zurla; la bisnonna, Maddalena Bondenti in Carioni, era esponente dei Bondenti, un'altra famiglia dell'alta nobilt\u00e0 cremasca; infine, un prozio di Marignoni aveva sposato una delle contesse Terni.\nAnche da parte di padre si intravedono ascendenze non nobiliari, ma non per questo meno prestigiose. Il trisnonno fu Andrea Marignoni, il bisnonno Giuseppe Marignoni (nato nel 1741); fra i fratelli del gi\u00e0 citato nonno paterno Daniele Marignoni si citano Luigi (frate, 1774), Gaetano (1778), Paolo (prete canonico, 1780) e Gian Battista (1784). La bisnonna paterna, Teresa Racchetti, era a sua volta esponente di un'illustre famiglia cremasca, cui appartennero numerosi personaggi illustri della vita cittadina.\nDaniele Marignoni fu il primo di sette fratelli: gli seguirono Adele, Pier Carlo, Pietro, Gaetano, Laura e Maria. Dopo la morte della madre Ester, il 2 giugno 1855, il padre di Marignoni prese in moglie la milanese Marianna Stoppa Castiglioni (Milano, 3 dicembre 1816 \u2014 Crema, 21 luglio 1877). Il padre mor\u00ec, senza aver avuto figli dal suo secondo matrimonio, il 9 marzo 1886.\nStoria personale.\nDaniele Marignoni era laureato in giurisprudenza. Alcune fonti successive gli attribuiscono la qualifica di medico, forse equivocando la qualifica di \"doktoro\" (\"laureato\", mentre \"dottore\" si traduce come \"kuracisto\") attribuitagli dalla \"Enciklopedio de Esperanto\"; l'equivoco \u00e8 probabilmente stato via via ripreso da altri testi. Ricerche indipendenti condotte da Mario Perolini, storico locale di Crema, confermano che Marignoni svolse attivit\u00e0 di notaio.\nMarignoni non coltiv\u00f2 solamente l'interesse nei confronti dell'esperanto: fu anche un grande appassionato di stenografia, oltre che di numerose altre lingue naturali e pianificate.\nL'approccio all'esperanto.\nPer quanto sempre residente a Crema, Marignoni viaggi\u00f2 molto all'estero. Venne a conoscenza dell'esperanto, pubblicato da Ludwik Lejzer Zamenhof nel 1887, durante un soggiorno a Parigi, e ne rimase subito colpito, condividendo gli ideali del movimento esperantista. Apprese la lingua fra il 1888 ed il 1889, e l'anno successivo pubblic\u00f2 la sua prima grammatica, dal titolo \"Esperanto, ossia la pi\u00f9 pratica delle lingue internazionali\".\nNel 1905, al primo Congresso universale di esperanto tenutosi a Boulogne-sur-Mer (Francia), fu nominato membro del Lingva Komitato, l'organismo (oggi sostituito nelle sue funzioni dalla Akademio de Esperanto) preposto a sovrintendere all'evoluzione della lingua e a difenderne l'ortodossia.\nIntrattenne una fitta corrispondenza con numerosi esperantisti, fra cui l'iniziatore dell'esperanto, Ludwik Lejzer Zamenhof. Spesse volte, inoltre, contribu\u00ec finanziariamente a sostenere il movimento esperantista italiano.\nOpere.\nNel 1902 Daniele Marignoni diede alle stampe un libro di stenografia, in cui riprendeva il metodo di Marco Vegezzi, scomparso nel 1887. In appendice al libro sono citate due altre pubblicazioni precedenti, \"Della Budgetografia\" e la gi\u00e0 citata grammatica di esperanto.\nAlcuni scritti di Marignoni sono custoditi presso il Museo di esperanto di Vienna.\nOnorificenze e intitolazioni.\nIl 22 dicembre 1956 l'Istituto Professionale per il Commercio di via Melzi d'Eril, a Milano, fu intitolato a Daniele Marignoni. Una lapide in marmo, collocata nell'atrio dell'edificio, lo ricorda con quest'epigrafe: \"A Daniele Marignoni, che primo introducendo in Italia lo studio dell'esperanto, lingua universale, offr\u00ec agli uomini di buona volont\u00e0 un efficace mezzo per meglio conoscersi ed affratellarsi, docenti ed alunni dedicano\". Alla cerimonia di intitolazione presenziarono autorit\u00e0 scolastiche, militari, ecclesiastiche e delle amministrazioni comunali di Milano e Crema; intervenne inoltre il presidente dell'Associazione universale esperanto, Giorgio Canuto.\nNegli anni 1970 il comune di Crema ha inoltre dedicato a Marignoni una via.\nNel 2005 le sue spoglie sono state traslate nel Famedio di Crema, che ospita le salme dei cittadini pi\u00f9 illustri; alla cerimonia hanno presenziato il sindaco di Crema, esponenti dell'esperantismo e un familiare.\nNel gennaio 2019 a Cremona, presso la sede dell'Associazione Culturale A.D.A.F.A., nasce il Circolo interlinguistico \u2018D. Marignoni\u2019: https://www.adafa.it/circolo-interlinguistico/"}
{"id": "1834680", "revid": "72396", "url": "https://it.wikipedia.org/wiki?curid=1834680", "title": "AfriNIC", "text": "AfriNIC (da African Network Information Centre) \u00e8 il Regional Internet Registry (RIR) per l'Africa, ovvero l'ente preposto all'assegnazione degli indirizzi IP per l'Africa. Come gli altri RIR, opera su mandato dell'autorit\u00e0 internazionale del settore, la Internet Assigned Numbers Authority (IANA). Ha la propria sede centrale a Ebene City (Mauritius).\nL'AfriNIC \u00e8 stata riconosciuta in via provvisoria dall'IANA l'11 ottobre 2004, e in via definitiva nell'aprile dell'anno successivo. In precedenza, gli indirizzi IP per l'Africa erano assegnati da APNIC, ARIN e RIPE NCC.\nAfriNIC dispone dei blocchi di indirizzi IPv4 41.0.0.0/8 e 196.0.0.0/8 e dei blocchi IPv6 2c00::/12 e 2001:4200::/23. I suoi ASN sono 5.0 - 5.1023, AS32768 - AS33791 e AS36864 - AS37887.\nLa quantit\u00e0 di indirizzi IP assegnati dall'AfriNIC \u00e8 uno dei dati attraverso cui si pu\u00f2 comporre una stima della penetrazione di Internet in Africa. Al maggio del 2008 AfriNIC risulta avere assegnato 16 milioni di indirizzi IP, di cui 5 milioni nel 2007. Si stima che nei prossimi tre anni il numero totale di indirizzi IP assegnati possa superare i 30 milioni. Per anticipare l'esaurimento degli indirizzi IPv4, AfriNIC sta gi\u00e0 distribuendo anche in Africa indirizzi IPv6.\nPaesi appartenenti ad AfriNIC.\nI paesi gestiti da AfriNIC sono ripartiti in sei macroregioni africane:\nRegione orientale\nRegione occidentale\nAfrica centrale\nAfrica settentrionale\nAfrica meridionale\nOceano Indiano"}
{"id": "1834683", "revid": "123462765", "url": "https://it.wikipedia.org/wiki?curid=1834683", "title": "Le preziose ridicole", "text": "Le preziose ridicole (\"Les Pr\u00e9cieuses ridicules\") \u00e8 una commedia in prosa di Moli\u00e8re.\n\u00c8 l'opera che lo rivel\u00f2 come genio comico e come artefice del superamento della Commedia dell'Arte.\nL'autore scelse per la sua comicit\u00e0 una situazione del momento, ovvero la preziosit\u00e0 del barocco intrecciata con l'abuso della raffinatezza.\nTrama.\nLe cugine Magdelon e Cathos sono due ragazze borghesi che arrivano a Parigi per scoprire il mondo aristocratico. Vengono avvicinate da due gentiluomini, che per\u00f2 esse allontanano con fare snob. Quando questi ultimi capiscono che le ragazze sono in realt\u00e0 solo due provinciali, travestono due loro servi da gransignori. Le ragazze credendoli tali li assecondano, pensando di poter entrare con loro nell'alta societ\u00e0, ma arrivano i due gentiluomini che palesano la burla facendo fare una figura meschina alle due giovani."}
{"id": "1834685", "revid": "61051", "url": "https://it.wikipedia.org/wiki?curid=1834685", "title": "Coppa della Regina della Pace 2008", "text": "La Coppa della Regina della Pace 2008 \u00e8 stata la seconda edizione del torneo calcistico, svoltasi dal 14 al 21 giugno 2008 a Suwon, in Corea del Sud."}
{"id": "1834686", "revid": "287204", "url": "https://it.wikipedia.org/wiki?curid=1834686", "title": "Servio Sulpicio Galba (console 108 a.C.)", "text": "Biografia.\nFu console nel 108 a.C. con Lucio Ortensio. Da lui prendeva il nome la grande opera pubblica presso il Tevere degli \"Horrea galbana\". In prossimit\u00e0 di questa realizzazione venne rinvenuto un monumento funebre, con iscrizione, che \u00e8 stato attribuito come la tomba di questo console, sulla base proprio della particolare localizzazione (l'iscrizione infatti non riporta date e parrebbe priva di appigli l'attribuzione all'omonimo console del 183 a.C.).\nLa tomba \u00e8 particolarmente significativa perch\u00e9 si tratta di uno dei primi esempi di sepolcro individuale romano pervenutoci, essendo perduto il sepolcro di Scipione l'Africano a \"Liternum\" citato dalle fonti. In quel periodo infatti, a cavallo tra II e I secolo a.C., si diffuse negli strati pi\u00f9 elevati della popolazione romana l'uso di modelli ellenistici di sepolture individuali, a differenza delle tradizionali tombe familiari ipogee pi\u00f9 o meno grandi. In ci\u00f2 si possono anche ravvisare gli echi delle accese lotte politiche personali, che diffusero le tendenze individualistiche.\nIl monumento superstite \u00e8 composto da un basamento quadrangolare in tufo, con una cornice inferiore decorata da belle modanature e un \"titutlus\" in travertino sul dado, che \u00e8 decorato anche da fasci littori, insegne del potere consolare. Forse sul basamento si trovava un \"naiskos\" (edicola a tempietto con una o pi\u00f9 statue) o degli \"epitymbia\" ad altare. Questo tipo di monumenti divenne frequente nel I secolo a.C. e la loro diffusione pu\u00f2 essere messa in parallelo con l'arte del ritratto, diventato proprio in quegli anni un bene artistico di largo consumo."}
{"id": "1834687", "revid": "76963", "url": "https://it.wikipedia.org/wiki?curid=1834687", "title": "Lara Cox", "text": "Cox ha interpretato il ruolo di Anita Scheppers in \"Heartbreak High\", Dottoressa Denman in \"H2O: Just Add Water\", Finn in \"The Lost World\" ed \u00e8 apparsa in \"Voodoo Lagoon\" e \"Kangaroo Jack\"."}
{"id": "1834691", "revid": "1305772", "url": "https://it.wikipedia.org/wiki?curid=1834691", "title": "Sant'Oreste", "text": "Con il nome di Sant'Oreste si indicano:"}
{"id": "1834694", "revid": "339392", "url": "https://it.wikipedia.org/wiki?curid=1834694", "title": "Volapukista", "text": ""}
{"id": "1834698", "revid": "79968", "url": "https://it.wikipedia.org/wiki?curid=1834698", "title": "La scuola dei mariti", "text": "La scuola dei mariti (\"L'\u00c9cole des maris\") \u00e8 una commedia in tre atti di Moli\u00e8re, messa in scena la prima volta il 24 giugno 1661 al Th\u00e9\u00e2tre du Palais-Royal di Parigi.\nTrama.\nDue fratelli, Aristo e Sganarello sono i rispettivi tutori di due sorelle: Isabel e Leonora. Il primo lascia liberamente che la sua pupilla si diverta e rispetti poco le regole, finch\u00e9 un giorno si presenta con un amante e da qui nascer\u00e0 una girandola di equivoci."}
{"id": "1834702", "revid": "1109", "url": "https://it.wikipedia.org/wiki?curid=1834702", "title": "Il tuo amico ratto", "text": ""}
{"id": "1834710", "revid": "729019", "url": "https://it.wikipedia.org/wiki?curid=1834710", "title": "Avro Canada CF-105 Arrow", "text": "LAvro Canada CF-105 Arrow era un caccia intercettore con ala a delta, sviluppato dall'azienda canadese Avro Aircraft Limited nei propri stabilimenti di Mississauga.\nFu il culmine di uno studio progettuale che ha avuto inizio nel 1953. Considerato all'epoca avanzatissimo sia tecnicamente che aerodinamicamente, il CF-105 mantenne le aspettative riposte di raggiungere la velocit\u00e0 di Mach 2 a 50.000 ft di altitudine, ed era stato concepito per servire nella Royal Canadian Air Force come intercettore dal 1960.\nDopo l'inizio del suo programma di prove in volo nel 1958, il programma Arrow e ORENDA Iroquois (il suo motore a reazione), \u00e8 stato annullato bruscamente nel 1959 dopo un lungo e aspro dibattito politico. \nContesto storico.\nL'Avro Canada CF-105 Arrow fu sviluppato per rispondere a una precisa esigenza strategica che negli anni cinquanta era impellente: la difesa aerea del Canada dalla penetrazione dei bombardieri strategici sovietici.\nIl Canada \u00e8 il secondo paese al mondo quanto a superficie - dopo l'ex Unione Sovietica - e necessitava perci\u00f2 di un intercettore supersonico a largo raggio per proteggere il suo sterminato territorio.\nLa questione era di primaria importanza anche per gli USA dato che bombardieri diretti a colpire quel paese avrebbero con ogni probabilit\u00e0 sorvolato il Canada.\n\u00c8 da notare che nemmeno gli USA possedevano aerei idonei allo scopo e quindi l'intero continente Nord americano risultava esposto alle incursioni dei bombardieri sovietici trasportanti armi nucleari; allora si era infatti agli albori dell'era dei missili balistici intercontinentali ICBM e i bombardieri giocavano ancora un ruolo fondamentale.\nFin dal suo primo volo, il 25 marzo 1958 l'Arrow dimostr\u00f2 stupefacenti doti e prestazioni che surclassavano ogni altro aereo dell'epoca.\nUn aspetto decisivo che poneva l'Arrow all'avanguardia era il largo impiego di leghe di titanio nella sua struttura \u2013 materiale allora innovativo \u2013 ma anche l'avionica e l'armamento avevano raggiunto lo stato dell'arte.\nQuesta supremazia era stata raggiunta anche grazie al contributo della societ\u00e0 Canadian Steel Improvement Company, che deteneva la leadership mondiale nella manifattura di leghe di titanio.\nL'Arrow poneva cos\u00ec il Canada ai vertici dell'industria aeronautica mondiale, con malcelato disappunto dell'industria aeronautica statunitense.\nFurono fabbricati cinque esemplari prototipo che sollevarono grande interesse negli ambienti militari di tutto il mondo e gli impianti di produzione erano pronti alla costruzione in grande serie dell'aeromobile, ma inaspettatamente, il 20 febbraio 1959 il Primo ministro canadese John Diefenbaker annunci\u00f2 alla radio la cancellazione della produzione dell'aereo.\nLa motivazione addotta ufficialmente fu che il Governo canadese aveva deciso di destinare i fondi per lo sviluppo del programma Arrow ad altri scopi, ossia al sostegno degli agricoltori.\nTutti i prototipi furono immediatamente distrutti, nemmeno uno di essi fu destinato ai musei; gli impianti di produzione furono smantellati e persino 15.000 dipendenti che lavoravano allo sviluppo e alla costruzione dell'aereo furono licenziati all'istante.\nL'industria aeronautica statunitense, niente affatto dispiaciuta dall'aborto del progetto Arrow, riusc\u00ec poi a sviluppare conoscenze nell'ambito della lavorazione del titanio e realizz\u00f2 a sua volta con questo materiale il ricognitore strategico Lockheed SR-71 Blackbird.\nRetroscena.\nLe vere motivazioni della cancellazione del programma Arrow rimasero avvolte nel mistero fino al settembre 1976, quando il pilota sovietico Viktor Belenko disert\u00f2 con il suo potente caccia Mikoyan-Gurevich MiG-25 atterrando in Giappone.\nDopo la scomparsa dell'Arrow il MiG-25 era di fatto rimasto l'unico intercettore al mondo in grado di volare alla velocit\u00e0 di oltre Mach 2.\nGli esperti militari occidentali esaminarono il MiG-25 del disertore e trovarono delle impressionanti somiglianze con l'Avro Arrow (antecedente al MiG-25 di alcuni anni), sia sotto il profilo delle prestazioni che delle dimensioni e delle soluzioni tecniche, come l'impiego del titanio.\nEmerse quindi che nel lontano 1959 la Polizia canadese aveva scoperto che il servizio segreto sovietico KGB aveva infiltrato con suoi agenti il programma Arrow e aveva ottenuto informazioni tecniche di prima mano: per questo motivo il Canada decise l'immediata distruzione senza spiegazioni di tutti gli esemplari del nuovo caccia supersonico e lo smantellamento delle linee produttive, prima che il KGB potesse carpire ulteriori informazioni.\nNote.\nPer \"Contesto storico\" e \"Retroscena\" rielaborazione di materiale tratto da History Channel con le testimonianze di:"}
{"id": "1834711", "revid": "647919", "url": "https://it.wikipedia.org/wiki?curid=1834711", "title": "M.A.V.M.", "text": ""}
{"id": "1834714", "revid": "647919", "url": "https://it.wikipedia.org/wiki?curid=1834714", "title": "M.B.V.M.", "text": ""}
{"id": "1834718", "revid": "163662", "url": "https://it.wikipedia.org/wiki?curid=1834718", "title": "George Dandin o il marito confuso", "text": "George Dandin o il marito confuso (\"George Dandin ou le Mari confondu\") \u00e8 una \"com\u00e9die-ballet\" (commedia-balletto) in tre atti di Moli\u00e8re, con musiche di Jean-Baptiste Lully e coreografie di Pierre Beauchamp. \nFu rappresentata per la prima volta a Versailles il 18 luglio 1668, nel quadro del \"Grand Divertissement Royal\" voluto dal re Luigi XIV per celebrare la conquista della Franca Contea e la pace di Aquisgrana. La \"com\u00e9die\" \u00abera assortita da una ouverture, seguita da una scena in musica (pastorale), dal lamento di Cloride, da intermezzi danzati a ciascun \"entracte\", e da un balletto finale, constituente la Pastorale di \"George Dandin\"\u00bb.\nLa \"com\u00e9die\" fu ripresa diverse volte, in autunno, al Palais-Royal e al castello di Saint-Germain-en-Laye, ed inizi\u00f2 infine le rappresentazioni pubbliche al teatro del Palais Royal dal 9 novembre 1668.\nNella \"pi\u00e8ce\" Dandin, ricco contadino che ha sposato un'aristocratica, si trova a vivere in una situazione familiare difficile, dalla quale \u00e8 impossibile uscire: egli cerca pi\u00f9 volte, con forza, di convincere i suoceri, i Sotenville, del tradimento della moglie, ma loro si preoccupano solo di mantenere intatta l\u2019onorabilit\u00e0 della famiglia e preferiscono credere alle false parole della figlia, piuttosto che alla prova dei fatti. Dandin avr\u00e0 torto comunque, anche di fronte all\u2019evidenza, perch\u00e9 il suo appartenere a un ceto inferiore si scontrer\u00e0 con una classe dominante che, al contrario, avr\u00e0 sempre ragione per \u201cdiritto divino\u201d.\nTrama.\nAtto primo.\nGeorge Dandin deplora la sua condizione: ricco contadino, ha sposato una fanciulla nobile, Ang\u00e9lique de Sotenville, per migliorare la sua posizione sociale. Dal matrimonio gli vengono tuttavia solo dispiaceri. La famiglia Sotenville lo tratta con alterigia, interessata solo al suo denaro.\nRientrando a casa, Dandin sorprende Lubin mentre ne esce. Senza sapere con chi parla, Lubin, servitore di Clitandre, gli confida che ha portato all'accondiscendente Ang\u00e9lique un messaggio del suo padrone, che chiede di poterla incontrare. Dal momento che il marito \u00e8 geloso, continua, bisogna mantenere il segreto. George riferisce quanto scoperto ai suoceri, Monsieur e Madame de Sotenville, ed essi, dopo averlo trattato dall'alto in basso, si dichiarano pronti a disconoscere la figlia, se colpevole. \nClitandre, sopraggiunto, cade dalle nuvole al sentire le accuse, mentre Ang\u00e9lique, indignata che il marito la sospetti, dice a Clitandre che non avrebbe che da provare a cimentarsi in un corteggiamento, per vedere come sarebbe ricevuto. Anche Claudine, servitrice di Ang\u00e9lique, le d\u00e0 manforte, ed entrambe concludono che George \u00e8 trattato troppo bene da una moglie che non merita. Per ordine di M. Sotenville, George \u00e8 costretto a scusarsi con lui e con Clitandre.\nAtto secondo.\nDandin si sfoga con la moglie, rimproverandole di non rispettare il sacro nodo del matrimonio. Ang\u00e9lique, per\u00f2, ribatte che nessuno ha chiesto il suo consenso al vincolo coniugale, che i suoi genitori soltanto hanno accettato la richiesta di George. Lei, dal canto suo, \u00e8 giovane e attraente, e non intende rinunciare ai piaceri della sua et\u00e0.\nQuando ritrova Lubin, George scopre che Clitandre, in seguito a nuove trame, sta per incontrare Ang\u00e9lique. Ancora una volta riferisce il fatto ai suoceri, e tutti e tre giungono presso la dimora di George proprio mentre Clitandre \u00e8 con Ang\u00e9lique. La fanciulla ricorre alla propria astuzia: finge indignazione nei confronti dell'amante, lo accusa di essere venuto a proclamare il suo amore a una donna sposata e lo caccia. I Sotenville e Claudine la lodano, davanti all'interdetto marito.\nAtto terzo.\nVenuta la notte, Clitandre torna da Ang\u00e9lique, che esce per incontrarlo, mentre il marito dorme. George per\u00f2 si sveglia, comprende l'intrigo e manda a chiamare i Sotenville, perch\u00e9 vengano subito. Fa chiudere fuori la moglie, che lo supplica di lasciarla entrare, con la promessa di non tradirlo pi\u00f9, ma siccome George non cede, Ang\u00e9lique simula il suicidio. Quando l'uomo, preso dal dubbio, esce, Ang\u00e9lique e Claudine sgattaiolano in casa, capovolgendo la situazione.\nCos\u00ec, Ang\u00e9lique la spunta per la terza volta. Ai genitori racconta che il marito torna solo ora, ubriaco, vinto dalla gelosia e da stravaganti pensieri. Claudine rincara la dose, mentre i Sotenville pregano il genero di non avvicinarsi, dato che sentono la puzza di vino a metri di distanza. Ang\u00e9lique manifesta al padre la volont\u00e0 di separarsi, ma Monsieur de Sotenville la invita ad essere paziente, per evitare lo scandalo che ogni separazione comporta. George getta la spugna: prima, in ginocchio, porge alla moglie le scuse che il suocero gli detta, poi, rimasto solo, afferma che nelle sue condizioni la cosa migliore da fare sarebbe andarsi ad annegare.\nL'opera.\nIl \"George Dandin\" prende spunto da uno dei primi lavori di Moli\u00e8re, \"La Jalousie du Barbouill\u00e9\", farsa in 13 scene che presenta un intreccio simile, anche se il \"George Dandin\" aggiunge personaggi, scene ed avvenimenti, creando un'opera indubbiamente pi\u00f9 complessa.\nAl \"Grand Divertissement Royal de Versailles\" del luglio 1668, a cui Moli\u00e8re partecip\u00f2 nella doppia veste di attore e autore, \"George Dandin\" ebbe la sua prima rappresentazione, intervallata, come detto, da una Pastorale in versi. Fu un grande successo, mentre la messa in scena del 9 novembre al Palais-Royal fu accolta freddamente, forse perch\u00e9, essendo priva degli intermezzi pastorali, metteva maggiormente in risalto gli aspetti pi\u00f9 aspri e drammatici della commedia."}
{"id": "1834726", "revid": "1005847", "url": "https://it.wikipedia.org/wiki?curid=1834726", "title": "Fabio Gava", "text": "Biografia.\nLaureato in Giurisprudenza all'Universit\u00e0 degli Studi di Padova, avvocato civilista, ha cominciato a fare politica nelle file dei giovani del Partito Liberale Italiano, al quale \u00e8 iscritto dal 1967. Nel 1994 passa a Forza Italia e nel 1995 viene eletto nel Consiglio Regionale del Veneto, dove viene nominato assessore al Bilancio. Riconfermato nelle successive legislature regionali (2000 e 2005), ricopre dapprima l'incarico di vicepresidente e di assessore alle Politiche Sanitarie, e successivamente di assessore alle Politiche Economiche.\nCon le politiche del 2008 viene eletto, nelle liste del Popolo della Libert\u00e0, di cui \u00e8 vice coordinatore provinciale vicario a Treviso alla Camera dei deputati. Capogruppo PdL in Commissione Attivit\u00e0 Produttive della Camera e membro della Giunta per il Regolamento nonch\u00e9 Segretario della Giunta delle Autorizzazioni a procedere della Camera dei Deputati, Gava \u00e8 stato relatore per negare le misure cautelari nei confronti di Marco Mario Milanese, ex consigliere politico del Ministro dell'Economia Giulio Tremonti.\nGava \u00e8 considerato politicamente vicino alle idee dell'ex Ministro Claudio Scajola e dell'ex Ministro Giuseppe Pisanu nonch\u00e9 all'ex Presidente del Veneto Giancarlo Galan.\nIl 14 ottobre 2011 decide apertamente di non partecipare al voto sulla fiducia al Governo. Il 3 novembre 2011 firma insieme a tre deputati gi\u00e0 ex PdL Roberto Antonione, Giustina Destro e Giancarlo Pittelli una lettera in cui invitano il premier Berlusconi ad agire da \"uomo di Stato e formare un nuovo Governo\". La lettera \u00e8 sottoscritta in modo inaspettato anche da Isabella Bertolini e Giorgio Stracquadanio, due deputati ancora nel PdL considerati dei \"falchi berlusconiani\" per la loro fedelt\u00e0 al premier e la totale condivisione del suo agire politico e personale.\nL'8 novembre 2011 \u00e8 uno dei deputati della maggioranza che non vota il Rendiconto Generale dello Stato 2010 portando alla crisi del Governo Berlusconi IV e alle dimissioni del premier.\nIl 12 novembre 2011 Gava lascia ufficialmente il gruppo alla Camera del Pdl. Lo stesso giorno fonda insieme a due deputati ex Pdl Roberto Antonione e Giustina Destro (dimessasi dal Pdl lo stesso giorno), al deputato del Gruppo misto, non iscritto ad alcuna componente e anche lui ex Pdl Giancarlo Pittelli e all'ex capogruppo di Popolo e Territorio Luciano Mario Sardelli una nuova componente nel Gruppo misto denominata \"Liberali per l'Italia-PLI\". Nel 2012 alla componente si aggiungono altri 5 deputati ex PdL della componente \"Italia Libera\" usciti in dissenso dal gruppo rispetto alla linea di ostilit\u00e0 verso il Governo tecnico e il premier Monti tra cui Gaetano Pecorella, Isabella Bertolini, Giorgio Stracquadanio, Roberto Tortoli e Franco Stradella dando vita alla componente unitaria \"Italia Libera-Liberali per l'Italia-Partito Liberale Italiano\" di cui Antonione sar\u00e0 capogruppo unico.\nAlle elezioni politiche del 2013 \u00e8 candidato al Senato della Repubblica, in \"regione Veneto\", in terza posizione nella lista \"Con Monti per l'Italia\", risultando il primo dei non eletti."}
{"id": "1834727", "revid": "216538", "url": "https://it.wikipedia.org/wiki?curid=1834727", "title": "Lon Chaney Sr.", "text": ""}
{"id": "1834731", "revid": "287204", "url": "https://it.wikipedia.org/wiki?curid=1834731", "title": "Mika Ahola", "text": "Carriera.\nI suoi primi risultati importanti nel mondo delle competizioni del motociclismo risalgono al 1991, anno in cui ha ottenuto il suo primo titolo nazionale finlandese nella categoria Junior. Le prime presenze sui palcoscenici internazionali sono invece del 1993 in sella ad una Husqvarna; nei quattro anni di utilizzo di queste motociclette ha conquistato altri due titoli nazionali finlandesi e, nel 1996, con la squadra nazionale finlandese, ha ottenuto la vittoria nella Sei Giorni Internazionale di Enduro.\nNel 1997 \u00e8 passato alla guida della italiana TM con la quale ha subito ottenuto il primo risultato di rilievo della carriera da singolo, giungendo al secondo posto nel Campionato mondiale di enduro. Nel 1998 e 1999 ottiene altri due successi con la nazionale finlandese nella Sei Giorni di Enduro. Tra l'altro, sempre dal 1998, si \u00e8 trasferito a vivere in Italia.\nNel 2001 \u00e8 passato alla VOR raccogliendo in tre anni due secondi e un terzo posto nella classifica finale del mondiale; dopo altri due anni trascorsi in sella nuovamente ad una Husqvarna, nel 2006 c'\u00e8 il passaggio in HM Honda del team Jolly Racing di Franco Mayr. Proprio con la moto giapponese sono iniziati i suoi maggiori successi: dal 2007 al 2011 si \u00e8 aggiudicato cinque titoli mondiali nelle classi E1(2007, 2008), E2(2009, 2010), E3(2011); \u00e8 il primo ed unico fino ad ora ad aver vinto il mondiale in tutte le classi, e l'unico ad aver vinto 5 volte consecutivamente il WEC.\nNel frattempo al suo palmar\u00e8s si sono anche aggiunti altri quattro successi con la nazionale, portando a sette gli allori nella Sei Giorni.\n\u00c8 morto il 15 gennaio 2012 all'et\u00e0 di 37 anni in una clinica di Barcellona per i postumi di un incidente in moto occorsogli tre settimane prima durante una sessione di allenamento. Era di pochi giorni prima, l'annuncio del suo ritiro dalle competizioni comunicato con una lettera aperta e che aveva colto tutti di sorpresa: aveva infatti appena firmato un contratto per la Jotagas, un'azienda al debutto per la quale aveva deciso di correre nella stagione seguente, lasciando l'HM HONDA del team Jolly Racing dopo gli ottimi anni trascorsi insieme."}
{"id": "1834737", "revid": "1522738", "url": "https://it.wikipedia.org/wiki?curid=1834737", "title": "Beth Raines", "text": ""}
{"id": "1834738", "revid": "2225298", "url": "https://it.wikipedia.org/wiki?curid=1834738", "title": "Civico Museo d'Arte Moderna e Contemporanea", "text": "Il Civico Museo d'Arte Moderna e Contemporanea \u00e8 sito nel palazzetto Brancaccio del borgo di Anticoli Corrado, nel territorio della citt\u00e0 metropolitana di Roma. Il museo \u00e8 articolato su tre piani e conserva ed espone una collezione di arte moderna e contemporanea composta da circa 700 opere, fra disegni, dipinti, sculture e stampe. \nStoria.\nIl Civico Museo di Arte Moderna e Contemporanea nasce nel 1935 grazie a donazioni di pittori e scultori strettamente legati al territorio di Anticoli Corrado.\nAgli inizi dell\u2019ottocento, durante il Grand Tour, artisti ed intellettuali provenienti da tutta Europa cominciarono a esplorare i dintorni di Roma alla ricerca di nuove fonti d\u2019ispirazione per le proprie opere. \nIl borgo di Anticoli Corrado, con la bellezza dei suoi paesaggi e l\u2019ospitalit\u00e0 dei suoi abitanti, dest\u00f2 in loro un interesse cos\u00ec vivo che ben presto divenne meta di pellegrinaggio. Inoltre, a partire dalla fine del XIX secolo, un numero sempre maggiore di artisti scelse di soggiornarvi per periodi pi\u00f9 o meno lunghi, per allontarsi dal caos della citt\u00e0.\nOltre al paesaggio e alle caratteristiche architetture, i pittori, gli scultori e gli incisori subirono anche il fascino degli abitanti, tanto per la bellezza quanto per la disinvoltura nel posare. La storia dell'arte ad Anticoli Corrado \u00e8 infatti strettamente connessa proprio a loro, in particolare alle donne: forti, audaci, bellissime. \u00c8 proprio grazie a queste loro caratteristiche se ancora oggi il piccolo borgo medievale pullula di preziose opere d'arte e storie incredibili, tramandate nel corso del tempo dagli eredi degli artisti. Nelle anticolane, gli artisti trovarono non solo donne bellissime e abbastanza emancipate da non temere di posare senza veli, ma anche compagne amorevoli e premurose, spesso dotate di invidiabili capacit\u00e0 manageriali tanto da influenzare l\u2019evoluzione artistica dei mariti. Fra le modelle, e pittrici, anticolane pi\u00f9 importanti si ricordano Pasquarosa Marcelli, Margherita Toppi, Candida Toppi, Vittoria Ciaccia.\nLa fama di Anticoli Corrado e delle sue modelle incurios\u00ec numerosi artisti di grande levatura, tra cui Arturo Martini, Pablo Picasso e Marcel Duchamp. \nTra gli anni \u201920 e \u201930 del XX secolo, la folta schiera di personalit\u00e0 internazionali dell\u2019arte residenti ad Anticoli Corrado volle ringraziare il borgo a proprio modo per l'accoglienza ricevuta: donando al Comune delle opere d'arte eseguite in loco. Nel 1932, queste opere vennero raccolte in un unico luogo e proposte al pubblico: nacque cos\u00ec la \"Galleria internazionale d'Arte Moderna\" comprendente 20 opere. Riscosse un grande successo e in poco tempo la galleria divenne comunale. \nNel 1935 il catalogo della nuova \"Galleria comunale d'arte moderna\" comprendeva 74 opere e la galleria stessa fu inaugurata il 15 settembre dal governatore di Roma, Giuseppe Bottai. Numerosi protagonisti dell'arte italiana della prima met\u00e0 nel Novecento come Attilio Selva, Orazio Amato, Antonio Mu\u00f1oz, Pietro Gaudenzi, Riccardo Assanti e Carlo Toppi fecero parte del comitato promotore per la nascita del museo.\nVerso la fine degli anni '30 del Novecento, il museo conobbe un periodo di crisi a causa della seconda guerra mondiale: le opere furono nascoste in magazzini e molti artisti lasciarono il borgo.\nIl 6 novembre 1948 fu redatto un primo elenco post-bellico del patrimonio artistico che comprendeva circa 84 opere.\nNel 1961, il principe Marcantonio Brancaccio don\u00f2 al borgo di Anticoli Corrado il Palazzetto Brancaccio: in origine era un castello ma venne trasformato in palazzo baronale dalla famiglia Brancaccio stessa. Cos\u00ec, nel 1967 il Palazzetto Brancaccio divenne la nuova sede della galleria; Carlo Ludovico Bompiani fu il primo direttore e venne fondato \"il Centro di Arte e Storia di Anticoli Corrado\".\nSuccessivamente, quattro stanze del Palazzetto vennero destinate all'esposizione permanente delle 128 opere conservate. Ma nel 1974 un incendio danneggi\u00f2 parte della struttura e il Centro venne chiuso al pubblico, per riaprire solo pi\u00f9 di 10 anni dopo.\nNel 1983, il direttore Umberto Parricchi redasse il primo inventario delle opere conservate nel museo che porter\u00e0 alla stesura di un volume sull'antica grande stagione anticolana. Il 30 marzo del 1985 il museo fu riaperto al pubblico, esponendo ben 160 opere. In questa occasione, venne presentato il volume edito da Umberto Parricchi che fu in grado di risvegliare un forte interesse negli artisti internazionali nei confronti di Anticoli Corrado. Inoltre, il Monsignor Vittorio Occhigrossi, parroco del paese per oltre 60 anni, colpito dall'importanza della collezione museale, aiut\u00f2 l'acquisizione dalla Curia del Palazzetto Brancacci e la creazione della sala d'accesso, che collega le due ali della struttura. \nNel 1995, con il direttore Fabio Benzi, il museo raggiunse il periodo per esso pi\u00f9 florido. In questo anno venne anche edito il primo catalogo completo del museo, contenente le schede sulla vita e la produzione degli autori delle opere esposte.\nNel 2001, con l'amministrazione Meddi, il nuovo direttore Marco Occhigrossi fu affiancato da un comitato di gestione, consiglieri comunali e un consulente scientifico. La \"Galleria d'Arte\" diventa ora un \"Museo\". In questi anni ha inizio la riorganizzazione del sistema espositivo, la stesura di un inventario ufficiale e il restauro di diverse opere. La direzione lavora alla realizzazione del Museo Territoriale, finanziato con fondi europei.\nNel 2014, Marco Occhigrossi lascia la direzione del Museo in favore di Manuel Carrera, storico dell'arte e attuale direttore del museo. L'istituzione museale persegue la valorizzare delle sue collezioni storiche attraverso mostre dedicate, tra gli altri, ad alcuni dei protagonisti della Scuola Romana.\nLa collezione.\nLa collezione museale del Civico Museo di Arte Moderna e Contemporanea conta circa 700 opere esposte su tre piani. Sculture, dipinti e disegni di artisti moderni che hanno avuto uno stretto legame con il paese, tra i quali Oskar Kokoschka, Felice Carena, Arturo Martini, Adolfo De Carolis, Attilio Selva, Giulio Aristide Sartorio, Augusto Corelli, Raniero Aureli, Pietro Gaudenzi e di artisti contemporanei come Giuseppe Capogrossi, Andrea Spadini, Fausto Pirandello, Rafael Alberti e altri numerosi artisti. \nDall\u2019Ottocento agli anni Dieci.\nIn questa sezione sono raccolti i dipinti e le statue pi\u00f9 antiche delle collezione. Queste opere offrono uno sguardo sulla produzione di alcuni degli artisti stranieri in visita ad Anticoli Corrado, come lo svizzero Hans Lendorff (1863-1946), le cui \"Mendicanti\" colpiscono per l'intensit\u00e0 psicologica, il polacco Edward Oku\u0144 (1874-1946), il cui \"Ritratto di Vittoria Ciaccia\" \u00e8 una prova di come gli artisti idealizzassero la bellezza delle donne anticolane rendendole quasi monumentali.Le litografie e i disegni qui esposti \u2013 tra cui un suggestivo \"Ritratto di Auguste Rodin\", 1897 \u2013 restituiscono un \"focus\" sulla grafica tra Ottocento e Novecento che culmina con le opere di Adolfo De Carolis.\nLa prima guerra mondiale interrompe la quiete della \u201cbelle \u00e9poque\u201d \u00e8 illustrata dalla grande tela dello spagnolo Rafael Argel\u00e9s (1894-1979) intitolata \"Lettera dal fronte\", 1916, in cui una madre, in un interno domestico borghese, legge alla figlia la lettera del padre lontano impegnato al fronte.\nInfine, le opere di Attilio Selva (1888-1970), scultore triestino legato ad Anticoli Corrado, rappresentano la produzione artistica dell\u2019Italia della fine degli anni Dieci, stravolta dalla guerra ma desiderosa di confrontarsi con le pi\u00f9 originali esperienze internazionali.\nSuggestioni degli anni Venti.\nGli inizi degli anni Venti, segnati degli orrori della prima guerra mondiale, furono caratterizzati dalla ricerca di un linguaggio in grado di unire la modernit\u00e0 alla tradizione, volgendo lo sguardo a nuove ricerche senza dimenticare i grandi maestri del passato. \nUn genere particolarmente in voga negli anni Venti \u00e8 il soggetto \"animalier,\" dei quali sono un esempio le opere di Ferruccio Ferrazzi (\"La trita del grano)\" e di Giulio Aristide Sartorio (\"Leonessa),\" eseguito dal vero allo zoo di Buenos Aires, citt\u00e0 in cui l\u2019artista romano soggiornava in qualit\u00e0 di Commissario per le Belle Arti. Una preziosa ceramica policroma del 1927 raffigura invece un animale di fantasia, \"Schiava del mostro\" di Arturo Martini (1889-1947) e rappresenta una vera e propria visione onirica dell'artista, assistente di Maurice Sterne (1878-1957), presente in questa sezione con il dipinto \"Donna seduta\", 1920.\nAltro protagonista dell\u2019arte italiana degli anni Venti \u00e8 Ercole Drei (1886-1973), del quale sono esposti un ritratto ad olio corredato di studi a matita e una delle sue pi\u00f9 celebri sculture, la \"Commedia\", gesso patinato in oro che rappresenta l\u2019apertura dell\u2019artista all\u2019eleganza di un classicismo riletto in chiave \"D\u00e9co.\"\nTemi dell'arte italiana dagli anni Trenta al dopoguerra.\nLe opere esposte in questa sezione rappresentano il cuore delle collezioni del Museo e vengono affrontati i maggiori temi dell\u2019arte all\u2019epoca del regime: la famiglia e la ruralit\u00e0.\nNe \u00e8 un esempio la scultura de \"La madre\" di Domenico Ponzi che viene messa a confronto con la \"Maternit\u00e0\" di Emilia de Divitiis (1893-1979), in cui viene evidenziata la forza della figura femminile ed esaltata l\u2019importanza del ruolo materno nella societ\u00e0. \nAl tema della ruralit\u00e0 \u00e8 legato il dipinto di Giuseppe Piccolo, il \"Contadino che torna dai campi\", affiancato al coevo ritratto borghese di Sigismodo Meyer (1884-1952), esempio di due mondi distanti che convivono.I dipinti di Felice Carena (\"Famiglia di pescatori\") e Emanuele Cavalli (\"L\u2019amicizia\") sono dedicati alla riscoperta della pittura antica, cos\u00ec come le opere di Giuseppe Capogrossi e Corrado Cagli interpretano i valori camerateschi, particolarmente cari all\u2019Italia del regime fascista, non senza un velato omoerotismo di reminescenza ellenica.\nIn questa sezioni sono inoltre presenti i temi del paesaggio, come mostrato da una serie di studi naturali di Andrea Spadini, e della natura morta, intesa come specchio dell\u2019artista e del suo lavoro, tra cui quelle di Fausto Pirandello e Giuseppe Capogrossi e in particolare quella di Pasquarosa Marcelli Bertoletti, la modella anticolana che divenne artista quasi per gioco, per poi affermarsi come una delle pi\u00f9 interessanti novit\u00e0 del panorama italiano della met\u00e0 del Novecento.\nA chiudere il percorso, due lavori grafici dell\u2019eclettico Rafael Alberti e del geniale Eric Hebborn, gli ultimi protagonisti della vita culturale internazionale anticolana.\nSala delle Carceri.\nLa \u201cSala delle Carceri\u201d o \u201cSala Domenico Ponzi\u201d \u00e8 caratterizzata da suggestivi graffiti lasciati dai prigionieri sulle pareti. Questa sezione ospita alcune opere scultoree che raccontano diversi aspetti della storia dell\u2019arte del Novecento: dal secessionismo di Ivan Me\u0161trovic\u02c7 alla sorprendente modernit\u00e0 di Arturo Martini."}
{"id": "1834739", "revid": "111997899", "url": "https://it.wikipedia.org/wiki?curid=1834739", "title": "Alba International Film Festival", "text": "Nato nel 2001 con il nome di Infinity Festival, la manifestazione ha per scopo quello \"di creare un luogo di confronto e indagine, teso a rivelare, attraverso e nel linguaggio cinematografico, la dimensione della ricerca esistenziale dell'uomo contemporaneo\".\nStoria.\nLa rassegna fondata e diretta fino al 2006 da Luciano Barisone intende promuovere il cinema \u201cche testimonia del mistero del mondo e dei modi attraverso cui l'essere umano cerca il suo posto tra le cose del reale\u201d. \nDal novembre 2007 la direzione artistica del Festival \u00e8 stata affidata alla Scuola Holden di Torino sotto la direzione di Bruno Fornara, con l'obbiettivo di modificare in parte la struttura senza rinunciare alla missione iniziale della manifestazione.\nTra gli ospiti degli ultimi anni figurano il regista statunitense Sydney Pollack, cui il festival ha dedicato una retrospettiva nel 2007 in collaborazione con il Museo Nazionale del Cinema, e il regista premio Oscar Paul Haggis, a cui \u00e8 stata affidata la sezione Carta Bianca del festival nel 2008.\nDal 2007 fanno parte del comitato artistico del Festival Bruno Fornara, Gino Ventriglia e Giorgio Vasta.\nSezioni.\nAccanto ad una rassegna di film in concorso dedicata ad opere di registi esordienti, sono nate altre sezioni:"}
{"id": "1834740", "revid": "446353", "url": "https://it.wikipedia.org/wiki?curid=1834740", "title": "Rostislav Stratimirovi\u010d", "text": "Nel 1686 part\u00ec per la capitale della Russia, dove domand\u00f2 aiuto ed appoggio per la rivolta da lui preparata dal patriarca di Mosca \u2013 Yoakim. L'accordo tra entrambi fu garantito dal fidanzamento del Principe con la nipote del patriarca \u2013 Maria Dubrovska. Nelfrattempo per\u00f2 nella vecchia capitale bulgara \u2013 T\u0103rnovo, la rivolta scoppi\u00f2 prematuramente. Rostislav torn\u00f2 in Bulgaria, ma la forza dell'Impero Ottomano fu superiore e la rivolta soppressa. Gravemente ferito Rostislav raggiung\u00e8 il Monastero di Rila dove li monaci gli salvarono la vita. Dopo tante avventure torn\u00f2 in Mosca dove si spos\u00f2 con Maria Dubrovska e diede l'inizio della famiglia nobile russa Saveliev-Rostislavi\u010d. Uno dei suoi discendenti \u00e8 lo scrittore russo Nikolai Saveliev-Rostislavi\u010d."}
{"id": "1834753", "revid": "767487", "url": "https://it.wikipedia.org/wiki?curid=1834753", "title": "Cheilite solare", "text": " \nPer cheilite solare in campo medico, si intende una forma di cheratosi diffusa sulle labbra.\nEpidemiologia.\nSi \u00e8 visto che la malattia \u00e8 molto pi\u00f9 diffusa negli anziani e come localizzazione nel labbro inferiore, questo come riprova della lunga permanenza necessaria alla luce solare.\nDiagnosi differenziale.\nSono molte le patologie simili che negli esami devono essere differenziate:\nEziologia.\nLa causa \u00e8 l'esposizione continua e prolungata nel tempo (normalmente anni) alla luce solare, caratteristica comune anche in un'altra forma simile la cheratosi solare.\nTerapia.\nIl trattamento cambia a seconda della gravit\u00e0, se le dimensioni sono piccole si pu\u00f2 utilizzare la diatermocoagulazione, nei casi pi\u00f9 gravi si asporta chirurgicamente, che nel caso specifico si chiama vermiliectomia."}
{"id": "1834754", "revid": "439868", "url": "https://it.wikipedia.org/wiki?curid=1834754", "title": "Bonaria", "text": ""}
{"id": "1834755", "revid": "767487", "url": "https://it.wikipedia.org/wiki?curid=1834755", "title": "Kirill Kombarov", "text": "Biografia.\n\u00c8 il fratello gemello di Dmitrij Kombarov, con cui ha giocato nello Spartak Mosca."}
{"id": "1834756", "revid": "204012", "url": "https://it.wikipedia.org/wiki?curid=1834756", "title": "Cheilite attinica", "text": ""}
{"id": "1834757", "revid": "729019", "url": "https://it.wikipedia.org/wiki?curid=1834757", "title": "Stazione di Camaiore Lido-Capezzano", "text": "La stazione di Camaiore Lido-Capezzano \u00e8 una fermata ferroviaria posta sulla ferrovia Genova-Pisa. La stessa si trova lungo la via Italica, la strada comunale che collega Camaiore con Capezzano Pianore e con Lido di Camaiore, importante localit\u00e0 balneare della riviera toscana, a met\u00e0 strada tra questi due ultimi centri, con i quali \u00e8 collegata tramite linee autobus del trasporto pubblico locale.\nStoria.\nLa fermata di Camaiore Lido-Capezzano venne attivata il 25 luglio 1949.\nNel 2007 l'impianto \u00e8 stata oggetto di interventi di ristrutturazione che hanno comportato la realizzazione di parcheggi e di un sottopassaggio.\nStrutture e impianti.\nLa fermata \u00e8 impresenziata e i due binari di corsa sono utilizzati prevalentemente per le partenze in direzione La Spezia (binario 1, lato mare) e verso Pisa (binario 2, lato monte).\nMovimento.\nLa fermata \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\".\nServizi.\nLa fermata, che RFI classifica nella categoria \"bronze\", dispone di:\nInterscambi.\nLa fermata permette i seguenti interscambi:"}
{"id": "1834759", "revid": "204012", "url": "https://it.wikipedia.org/wiki?curid=1834759", "title": "Cheilite Attinica", "text": ""}
{"id": "1834760", "revid": "287204", "url": "https://it.wikipedia.org/wiki?curid=1834760", "title": "Simone Albergoni", "text": "Carriera.\nLa sua carriera nel mondo del motociclismo agonistico \u00e8 avvenuto nel 1996 in cui ha gareggiato nella categoria cadetti; nei due anni successivi conquista i titoli di questa categoria, dapprima nella classe 50 ed in seguito nella classe 125.\nNel 1999 passa alla categoria Junior e conquista il Campionato Europeo di categoria alla guida di una KTM; nello stesso anno fa parte per la prima volta della nazionale italiana che gareggia nella Sei Giorni Internazionale di Enduro e con essa raggiunge il secondo posto tra gli Junior.\nDopo aver conquistato un alloro nazionale di categoria nel 2000, nel 2001 fa parte della nazionale che si aggiudica la Six Days junior.\nDal 2002 esordisce tra i senior e partecipa per la prima volta al campionato mondiale di enduro, ottenendo anche la sua prima vittoria di tappa e un quinto posto finale in classifica.\nNello stesso anno ottiene anche il titolo nazionale in classe 125.\nDal 2004 passa alla guida di una motocicletta Honda cambiando anche classe gareggiando nella classe E1 e giungendo al secondo posto nella classifica mondiale, oltre ad ottenere il titolo nazionale nella classe 250 4 tempi.\nNel 2005 ottiene la vittoria nel Vaso d'Argento della Sei giorni con la nazionale e l'anno successivo conquista un altro titolo nazionale oltre a piazzarsi al secondo posto nel mondiale, preceduto solamente da Iv\u00e1n Cervantes. Nel 2007 cambia moto passando in sella ad una Yamaha e anche con la nuova marca giunge al secondo posto finale del mondiale enduro, alle spalle di Juha Salminen, e ottiene l'ennesimo titolo nazionale; quest'ultimo ripetuto un'altra volta nel 2008.\nAll'inizio del 2009 torna a guidare una KTM come all'inizio della carriera e, cambiando anche categoria per passare a gareggiare nella E3, ottiene il terzo posto nel mondiale e il sesto titolo nazionale consecutivo. Anche per quanto riguarda il 2010 i risultati paiono fotocopia dell'anno precedente con il settimo titolo nazionale consecutivo e il terzo posto nell'edizione del mondiale vinta da David Knight.\nNel 2011 Simone far\u00e0 parte del team Husqvarna CH RACING e guider\u00e0 l'Husqvarna 310 4t.\nCon l'ultima gara degli Assoluti d'Italia corsa a San Giovanni Bianco (BG) il 29 e 30 settembre 2018, Simone Albergoni dice addio alle gare dopo una carriera durata 22 anni."}
{"id": "1834764", "revid": "84184", "url": "https://it.wikipedia.org/wiki?curid=1834764", "title": "Kavad I", "text": "Biografia.\nAscesa al trono e primo regno.\nAlla fine del V secolo, l'Impero sasanide era nel caos a causa dell'invasione degli Eftaliti (Unni bianchi) da oriente. Gli invasori sconfissero il re Peroz I, il quale dovette dare loro in ostaggio il figlio Kavad per due anni, ritornato solo dopo il pagamento di un grande riscatto. Nel 484 Peroz I e il suo intero esercito furono uccisi dopo una sconfitta. Gli succedette il fratello Balash, che per\u00f2 non fu in grado di restaurare l'autorit\u00e0 regale.\nGli aristocratici e l'alta gerarchia religiosa puntarono su Kavad, eleggendolo sovrano nel 488, ma questi presto li deluse. Kavad I, infatti, diede il proprio sostegno alla setta comunistica fondata da Mazdak, figlio di Bamdad, secondo la quale i ricchi dovevano dividere le proprie mogli e i propri possedimenti con i poveri; l'intento di Kavad era, probabilmente, quello di minare l'influenza dei ricchi possidenti, ma questi, nel 496, lo deposero e incarcerarono nel \"Castello dell'oblio\" in Susiana, ponendo sul trono suo fratello J\u0101m\u0101sp.\nSecondo regno e guerre contro i Romani.\nKavad riusc\u00ec per\u00f2 a fuggire, trovando rifugio presso gli Eftaliti, sposando anche la figlia del loro re. Gli Eftaliti aiutarono Kavad a ritornare in Persia: nel 498 torn\u00f2 sul trono sasanide, punendo i suoi oppositori. Dovendo pagare un tributo agli Eftaliti, chiese aiuto finanziario all'Impero romano d'Oriente, come era gi\u00e0 avvenuto in passato, ma l'imperatore Anastasio I rifiut\u00f2, contando di creare una frazione tra Sasanidi ed Eftaliti. Kavad, invece, attacc\u00f2 i Romani, dando vita alla guerra romano-sasanide del 502-506. Col sostegno degli Eftaliti conquist\u00f2 nel 502 Teodosiopoli in Armenia, per poi prendere possesso della vitale citt\u00e0-fortezza frontaliera di Amida nel 503. La guerra and\u00f2 avanti fino al 505, quando gli Unni invasero dal Caucaso l'Armenia: i due imperi belligeranti trovarono un nemico comune e si accordarono per una tregua, seguita da una pace l'anno successivo, che non prevedeva cambiamenti territoriali ma, probabilmente, il pagamento di un tributo ai Sasanidi.\nNel 518 Anastasio mor\u00ec, succeduto da Giustino I (518-527): un vassallo persiano, al-Mundhir IV ibn al-Mundhir, devast\u00f2 la Mesopotamia, uccidendo monaci e suore.\nNel 529 accolse i sette neoplatonici emigrati in Persia a seguito della chiusura dell'Accademia di Atene da parte di Giustiniano I. Nel 524/525, Kavad, temendo per il proprio figlio e successore (il futuro Cosroe I) a causa dei suoi fratelli e della setta di Mazdak (Cosroe aveva grande influenza sul padre e lo convinse ad abbandonare la setta a causa dei problemi sociali prodotti dal suo messaggio), propose a Giustino di adottare Cosroe: la proposta, inizialmente accettata, fu poi respinta e, nel 526, scoppi\u00f2 la guerra iberica, terminata nel 532 e culminata con la sconfitta del generale Belisario nella battaglia di Callinicum (531). Poco dopo, Kavad mor\u00ec e Cosroe sal\u00ec al trono.\nInfluenza di Kavad.\nLo storico bizantino Procopio di Cesarea, suo contemporaneo, afferma che Kavad era un sovrano energico e, cosa rara, con una visione chiara. Sebbene non fosse stato in grado di liberarsi dall'influenza eftalita, riusc\u00ec a ristabilire l'autorit\u00e0 regale sull'impero e ad ottenere successi militari contro i Romani di Bisanzio; riform\u00f2 inoltre il sistema fiscale. Sul piano religioso, dopo essere stato un sostenitore della dottrina eretica di Mazdak, ne divenne avversario per le conseguenze sociali che causava: nel 529 tale dottrina fu rifiutata dai Magi, i sostenitori del mazdakismo perseguitati e Mazdak stesso impiccato."}
{"id": "1834765", "revid": "149587", "url": "https://it.wikipedia.org/wiki?curid=1834765", "title": "Luzern", "text": ""}
{"id": "1834769", "revid": "125143497", "url": "https://it.wikipedia.org/wiki?curid=1834769", "title": "Ehrenliga Saarland", "text": "L'Ehrenliga Saarland era il massimo livello del campionato di calcio del Protettorato della Saar.\nStoria.\nL'Ehrenliga Saarland si gioc\u00f2 per la prima volta nella stagione 1947-1948, non si trattava di un campionato statale ma di un girone dalla Oberliga S\u00fcdwest; solo a partire dalla stagione successiva, con la nascita della SFB (la Federazione calcistica della Saar), venne organizzato un campionato statale saarlandese. Il torneo si svolgeva secondo un girone all'italiana e vi partecipavano 14 squadre, ovvero le pi\u00f9 importanti societ\u00e0 del Saarland ad eccezione del Saarbr\u00fccken che decise di concorrere nel campionato francese iscrivendosi alla Division 2. Tuttavia dopo la stagione 1948-1949 il Saarbr\u00fccken ritir\u00f2 la propria iscrizione al campionato francese e decise di organizzare un proprio torneo: l'Internationaler Saarlandpokal.\nL'Ehrenliga Saarland \u00e8 esistita solo tre stagioni (dalla 1948-1949 alla 1950-1951), in quanto, a partire dalla stagione 1951-1952, il campionato venne riassorbito all'interno del campionato tedesco occidentale con il nome di \"Amateurliga Saarland\", i club saarlandesi quindi tornarono a partecipare alle competizioni tedesche occidentali anche se patrocinati dalla SFB.\nNel 1956 il Saarland torn\u00f2 ad essere uno dei land della Germania, e la SFB (che nel frattempo venne rinominata SFV) venne assorbita all'interno della DFB come federazione regionale, di conseguenza la Nazionale saarlandese scomparve ed i club saarlandesi tornarono ad essere patrocinati dalla DFB.\nCollegamenti esterni.\nCampionato saarlandese su RSSSF\nDivision 2 1948-49 su RSSSF"}
{"id": "1834770", "revid": "115647481", "url": "https://it.wikipedia.org/wiki?curid=1834770", "title": "Lago Volaia", "text": "Il lago Volaia (in tedesco Wolayersee) \u00e8 un lago alpino nella Lesachtal (Carinzia), in Austria, situato vicino all'omonimo passo, al confine con l'Italia (comune di Forni Avoltri).\nDescrizione.\nSi trova ad una quota di metri sul livello del mare ed occupa una superficie di 3,8 ettari, riempiendo una dolina profondamente rimodellata dal \"ghiacciaio del Volaia\" durante l'ultima era glaciale. Il bacino idrografico \u00e8 di circa 60 ettari. Le precipitazioni in questa zona si aggirano sui 2000\u20132500\u00a0mm per anno e ci\u00f2 consente al lago di mantenere pressoch\u00e9 inalterato il livello dell'acqua nel corso dell'anno. Il fondo del lago \u00e8 costituito da melme impermeabili.\nLa sponda occidentale del lago digrada dolcemente, mentre quella orientale \u00e8 decisamente pi\u00f9 ripida. Il punto di massima profondit\u00e0 raggiunge i 13,9\u00a0m, ma in due terzi del lago la profondit\u00e0 si mantiene inferiore ai 5\u00a0m. Gli emissari sono sotterranei ed alimentano due fontane: una in territorio austriaco, l'altra in Italia, a valle del rifugio Lambertenghi-Romanin.\nParametri chimico-fisici.\nLa temperatura in superficie raggiunge al massimo i 12,5\u00a0\u00b0C (agosto 1980). A causa della forte esposizione ai venti, dovuta alla vicinanza del passo Volaia, pi\u00f9 alto di soli 26 metri, non si osserva alcuna stratificazione termica stabile durante l'estate. Per sei-sette mesi all'anno il lago \u00e8 ghiacciato e lo spessore del ghiaccio pu\u00f2 raggiungere i due metri.\nL'acqua del lago \u00e8 leggermente alcalina, la conduttivit\u00e0 elettrica \u00e8 piuttosto ridotta, inferiore ai 100 \u00b5S/cm. La durezza \u00e8 molto bassa e si aggira sui 5-7 \u00b0f. La concentrazione di fosforo e nitrati \u00e8 bassa; l'apporto di sostanza organica deriva principalmente dall'aria (pollini, frammenti vegetali).\nBiologia.\nA causa della bassa concentrazione di sostanze nutrienti, la quantit\u00e0 di alghe in sospensione \u00e8 inferiore ai 250\u00a0mg/m\u00b3.\nIl lago Volaia originariamente era privo di pesci, come la maggior parte dei laghi di alta quota. Tuttavia nel 1976 furono introdotte 15 trote, che hanno decimato la popolazione di gambero lacustre. Nel 1980 furono anche introdotti il salmerino alpino ed il salmerino di fontana. Entrambe queste specie ittiche in un primo momento sembravano essersi ben ambientate, ma ben presto iniziarono a soffrire la scarsit\u00e0 di cibo.\nNel lago non sono presenti zone acquitrinose, n\u00e9 vi \u00e8 una copertura del fondale con vegetazione acquatica. Solo in pochi punti in cui la profondit\u00e0 dell'acqua \u00e8 pi\u00f9 modesta appaiono piante palustri, come l'erioforo a foglie strette, la calta palustre, la sassifraga autunnale, l'epilobio con foglie alsine e variet\u00e0 di giunchi, come il giunco filiforme ed il giunco a tre fiori.\nRiserva naturale.\nIl lago Volaia \u00e8 al centro di una riserva naturale istituita nel 1959.\n La riserva comprende 1939,4 ettari lungo lo spartiacque delle Alpi Carniche, a ovest del passo di Monte Croce Carnico. Geologicamente la zona \u00e8 caratterizzata da calcari siluriani e devoniani, sovrastati da ardesie del Carbonifero. La vegetazione \u00e8 caratterizzata dalla presenza di numerose piante erbacee, come la sesleria, la carex firma, la festuca pannocchiuta, il nardo e la carex curvula. Tra le altre specie vegetali presenti ricordiamo la regina delle Alpi, la finocchiella e la cicutina austriaca."}
{"id": "1834775", "revid": "149587", "url": "https://it.wikipedia.org/wiki?curid=1834775", "title": "Slovensko", "text": ""}
{"id": "1834776", "revid": "149587", "url": "https://it.wikipedia.org/wiki?curid=1834776", "title": "Schweiz", "text": ""}
{"id": "1834777", "revid": "149587", "url": "https://it.wikipedia.org/wiki?curid=1834777", "title": "\u00d6sterreich", "text": ""}
{"id": "1834780", "revid": "1772671", "url": "https://it.wikipedia.org/wiki?curid=1834780", "title": "Scandix pecten-veneris", "text": "Scandix pecten-veneris L., volgarmente detta pettine di Venere o acicula comune \u00e8 una pianta erbacea annuale appartenente alla famiglia delle Apiaceae e al genere Scandix dai frutti muniti di rostri a punta.\nDescrizione.\nL'acicula comune \u00e8 una pianta erbacea annuale dal fusto eretto e dall'altezza media di 15\u201340\u00a0cm. I fiori, bianchi, compaiono tra aprile e giugno. \u00c8 un genere di piante annuali comuni nelle colture di cereali. I frutti sono con forma allungata e pungente.\nAreale.\nL'acicula comune ha un'ampia diffusione nel Vecchio Mondo : quasi tutta l'Europa, a nord fino alla Scandinavia meridionale, a ovest fino alle isole Azzorre e Canarie; l'Asia occidentale, centrale (repubbliche ex-sovietiche) e meridionale (a est fino all'India occidentale); e il Nordafrica.\n\u00c8 inoltre naturalizzata in altre parti del mondo fuori del suo areale originario.\nIn Italia \u00e8 diffusa in tutta la penisola, dalle Alpi alla Sicilia, Sardegna compresa, dal livello del mare fino a circa 1200 m di altitudine. \nEtimologia.\nIl nome \"Scandix\" deriva dal greco \"shazo\" (pungere) e fa riferimento alla forma allungata dei frutti che hanno l'aspetto di un chiodo o di un pettine.\nUsi.\nI gambi delle piante giovani possono essere usati nell'insalata, essendo una erbacea commestibile (cio\u00e8 edule).\nLa radice essiccata \u00e8 considerata stimolante dell'appetito e della digestione. L'acicula comune \u00e8 un'erba officinale e un'erba medicinale."}
{"id": "1834783", "revid": "73843", "url": "https://it.wikipedia.org/wiki?curid=1834783", "title": "Pietra di Artognou", "text": "La cosiddetta pietra di Artognou, impropriamente detta pietra di Art\u00f9, \u00e8 un frammento lapideo recante due iscrizioni graffite, venuto alla luce in Cornovaglia il 4 luglio 1998, nel castello di Tintagel, durante gli scavi condotti dall'archeologo Kevin Brady dell'Universit\u00e0 di Glasgow, sul sito 'C' dell'area archeologica sul terrazzamento orientale della penisola.\nIl frammento \u00e8 un pezzo di riuso in ardesia, proveniente da un oggetto lapideo pi\u00f9 grande, che era stato gi\u00e0 spezzato in antico su tutti i lati e riutilizzato come copertura di un canale di raccolta delle acque piovane che circondava l'angolo sud-orientale di un edificio del sito \"C\" di Tintagel. La datazione correntemente accettata dagli studiosi \u00e8 all'incirca di VI secolo. Il suo riutilizzo avvenne un secolo dopo l'iscrizione.\nA decretarne la celebrit\u00e0 mediatica \u00e8 stata l'accattivante associazione del suo nome al leggendario personaggio regale della Britannia altomedievale, sulla base di vari elementi: l'alta datazione proposta dagli studiosi; l'assonanza fonetica tra il nome di Re Art\u00f9 e un antroponimo (\"Artognou\") leggibile sulla pietra; il luogo stesso del ritrovamento, strettamente legato alle atmosfere leggendarie del ciclo arturiano. Il castello di Tintagel, ad esempio, secondo Goffredo di Monmouth, sarebbe proprio il luogo di nascita dello stesso re Art\u00f9.\nGli studiosi, tuttavia, sono concordi nel respingere qualsiasi fantasiosa associazione del reperto con la figura e il nome di re Art\u00f9, e nel confutare la connessione dell'iscrizione con la controversa questione della sua storicit\u00e0.\nL'importanza del graffito risiede nel fatto che esso dimostra, anche dopo la Caduta dell'Impero romano d'Occidente, la persistenza della romanizzazione e dell'alfabetizzazione nella Britannia postromana. La pietra rappresenta anche l'unica iscrizione, proveniente da questo sito, che non sia riferibile a un contesto religioso, cultuale o funerario.\nDatazione del reperto.\nL'attribuzione del reperto a un contesto temporale di VI secolo si basa principalmente sull'analisi del \u00abchiaro contesto stratigrafico\u00bb nel quale il frammento era inserito, caratterizzato da una stratificazione rimasta inalterata, che evidenzia la compresenza di ceramica d'importazione appartenente a una tipologia ben conosciuta e, per questo motivo, databile con sicurezza al quinto-sesto secolo. Un altro elemento a favore di questa datazione proviene da considerazioni linguistiche e paleografiche: alcune delle lettere utilizzate accomunano l'epigrafe ad altre iscrizioni, successive al 500 d.C., diffuse in un'ampia area dalla Cornovaglia alla Scozia; tali lettere, inoltre, sono note anche da iscrizioni del VI secolo, rinvenute in alcune localit\u00e0 poco a nord della Cornovaglia, nei territori che furono del Regno di Dumnonia.\nIscrizioni.\nIl pezzo di ardesia, delle dimensioni di 20x35 cm. (circa 8x14 pollici), ha restituito due iscrizioni, una pi\u00f9 lunga, sulla parte inferiore, che contiene l'antroponimo \"Artognou\", e una seconda sulla parte superiore, di 4 lettere, di cui solo 3 rimangono leggibili. Le due iscrizioni sono indicate, rispettivamente, con le sigle TNTIS/1/1 e TNTIS/1/2, secondo la codifica utilizzata dal database del CISP - \"Celtic Inscribed Stones Project\" dell'University College di Londra.\nIscrizione di \"Artognou\" (TNTIS/1/1).\nL'iscrizione sulla parte inferiore del pezzo \u00e8 quella che ha reso famoso il reperto. \u00c8 incisa meno profondamente, ma \u00e8 quella meglio risparmiata dalla rottura del pezzo.\nSono riconoscibili cinque linee, (dove [.] indica una lettera illeggibile). La scritta \u00e8 stata espansa e integrata cos\u00ec: .\nConsiderazioni paleografiche.\nDa un punto di vista paleografico, l'iscrizione rivela le seguenti caratteristiche: la presenza di lettere \"A\" con la barra spezzata, lettere \"R\" con il piede orizzontale, la \"G\" e \"N\" in grafia semionciale, lettere con aste allungate, e un tipo di \"L\" dalla forma quasi identica a una \"Z\".\nCaratteristiche linguistiche.\nSi tratta di un'iscrizione sostanzialmente latina, in cui sono per\u00f2 riconoscibili primitive inflessioni antico irlandesi e britanniche. Il termine \"Artognou\", ad esempio, \u00e8 un antroponimo strettamente imparentato al brittonico \"Artnou\"/\"Arthnou\", attestato nell'882 d.C.. \"Col\" \u00e8 invece un termine maschile goidelico, forse un antroponimo in antico irlandese (\"Coll\"/\"Collas\"?).\nInterpretazione.\nLa lettura proposta dagli scopritori \u00e8 \u00ab\"Artognou, padre di un discendente di Coll fece (questo)\"\u00bb. La frammentariet\u00e0 del reperto non permette per\u00f2 di andare oltre la lettera della frase, per cui, ad esempio, la stessa funzione dell'iscrizione rimane oscura.\nUn successivo esame, nel 1999, ha portato a riconoscere un'ulteriore lettera, la , proprio in prossimit\u00e0 del margine fratturato, contigua al termine . Con questa integrazione l'iscrizione diventa: (dove [--] indica una lacuna di lunghezza sconosciuta): integrata ed espansa, l'iscrizione diviene .\nLa frase ammette la seguente traduzione: \u00ab\"Artognou discendente di Patern[us] Colus fece (questo). Colus fece (questo)\"\u00bb.\nIn entrambi i casi, non vi \u00e8 assoluta sicurezza sul fatto che la riga finale () faccia tutt'uno con il testo delle prime tre righe ().\nIscrizione TNTIS/1/2.\nLa seconda iscrizione, che sormonta l'altra, si presenta profondamente incisa ma \u00e8 restituita in maniera estremamente frammentaria essendo mutila a causa della fratturazione del pezzo originale.\nRimangono solo tre lettere, precedute da una quarta andata perduta; le tre lettere possono essere lette come o (la terza lettera non \u00e8 infatti identificabile con sicurezza): essa costituisce forse la chiusa di un'iscrizione in caratteri paleograficamente classici (cio\u00e8 in alfabeto greco o latino). L'esame al microscopio delle incisioni ha confermato che questa iscrizione precede quella di \"Artognou\" e pu\u00f2 forse collocarsi nella tarda romanit\u00e0.\nImportanza dell'iscrizione TNTIS/1/1.\nLa pietra di Art\u00f9 occupa una posizione eccezionale nel contesto degli altri ritrovamenti epigrafici provenienti dal sito di Tintagel, che ha conosciuto una lunga frequentazione dopo la caduta dell'impero romano.\nCon riferimento all'iscrizione che reca l'antroponimo \u00abArtognou\u00bb, si pu\u00f2 affermare che: \nRapporti con la figura e la storicit\u00e0 di re Art\u00f9.\nLa notizia del ritrovamento ha fatto molto scalpore nella stampa e nei mass media, per l'inattesa associazione dall'antroponimo \"Artognov\" al nome del leggendario Art\u00f9: in questi termini, il reperto archeologico andava a collegarsi con la cosiddetta controversia arturiana, il dibattuto problema della storicit\u00e0 della figura di Re Art\u00f9.\nTuttavia, analisi linguistiche e onomastiche inducono a pi\u00f9 prudenti valutazioni: pur riconoscendo al frammento la sua grande importanza storica e documentaria, gli studiosi respingono l'affascinante ipotesi di un rapporto con la figura letteraria e leggendaria di Art\u00f9, attenuandone perfino l'associazione onomastica.\nInfatti il nome latino \"Artognou\" corrisponde ad \"Arthnou\" in britannico; questo, a sua volta, contiene una radice celtica \"art-os\", corrispondente all'antico irlandese \"art\", e al gallese \"arth\", con il significato di orso (ma cfr. anche il greco antico \u1f04\u03c1\u03ba\u03c4\u03bf\u03c3, con pari significato). Si tratta di una radice ricorrente in diversi altri antroponimi celtici come ad esempio \"Arthmail\", \"Arthien\". Per questo non pu\u00f2 essere letto univocamente come \"Arthur\": viene a cadere, in questo modo, la stessa associazione diretta al nome del personaggio leggendario.\nTrascurando quindi l'identificazione di Artognov con Art\u00f9, e quindi con il Re Art\u00f9 stesso, l'iscrizione documenta al massimo che, nella Britannia dell'epoca, era in uso un nome che aveva assonanza con quello del re leggendario della Britannia."}
{"id": "1834786", "revid": "179980", "url": "https://it.wikipedia.org/wiki?curid=1834786", "title": "Iv\u00e1n Jacinto Hurtado", "text": ""}
{"id": "1834787", "revid": "225809", "url": "https://it.wikipedia.org/wiki?curid=1834787", "title": "Cheratosi solare", "text": " \nLa cheratosi solare (o cheratosi attinica) \u00e8 una comune lesione pre-neoplastica del carcinoma spinocellulare cutaneo. \nEpidemiologia.\nSi tratta di una lesione comune soprattutto negli anziani con una prevalenza di circa 20% nella popolazione oltre i 60 anni del Regno Unito e il 3,6% nella quinta decade; Il paese a maggiore prevalenza \u00e8 l'Australia con il 43-60% mentre in Giappone \u00e8 di appena lo 0,4%. Il sesso maschile \u00e8 pi\u00f9 interessato rispetto a quello femminile. L'etnia caucasica \u00e8 di gran lunga la pi\u00f9 colpita, specie nei paesi ad elevata irradiazione solare.\nEziologia.\nIl fattore di rischio ambientale pi\u00f9 importante \u00e8 l'esposizione cumulativa ai raggi UV, in particolare gli UVB, compresi quelli derivanti da procedure terapeutiche come la fototerapia o cosmetiche come i lettini solari; anche le radiazioni ionizzanti potrebbero indurre lesioni sovrapponibili a cheratosi attiniche. I soggetti di fototipo I e II sono pi\u00f9 soggetti allo sviluppo di cheratosi attiniche. \nI pazienti immunosoppressi, in particolare i trapiantati, sono ad alto rischio di sviluppare lesioni multiple. Farmaci fotosensibilizzanti come tiazidi e amiodarone potrebbero aumentare il rischio di sviluppare cheratosi attiniche. Infine l'HPV potrebbe contribuire allo sviluppo di queste lesioni.\nPatogenesi.\nNella cheratosi attinica sono frequenti mutazioni del gene \"TP53\", oncosoppressore che codifica per l'importante proteina p53. Questa proteina \u00e8 fondamentale per la riparazione del DNA e per l'induzione dell'apoptosi qualora il danno non possa essere riparato. Le mutazioni di \"TP53\" riscontrate sono transizioni singole o doppie in tandem di una citosina o di una coppia di citosine in corrispondenti timine; la formazione di questi dimeri di pirimidina sono caratteristiche del danno indotto dai raggi UV (in particolare UVB) e tendono a colpire con maggiore frequenza le citosine metilate. L'inibizione di p53 impedisce l'induzione di apoptosi da parte di alcune proteine (Bax, Bak) della famiglia di Bcl-2 favorendo la sopravvivenza della cellula tumorale o ritardandone la senescenza.\nUn altro gene bersaglio degli UVB \u00e8 \"CDKN2A\" che codifica per p16, proteina coinvolta nell'arresto del ciclo cellulare tra la fase G1 e la fase S. L'inattivazione di p16 favorisce la proliferazione e la trasformazione della cheratosi attinica in carcinoma spinocellulare.\nIl ruolo dei \u03b2 HPV nella patogenesi della cheratosi attinica non \u00e8 del tutto chiaro ma viene considerato un co-carcinogeno. Il numero di \u03b2 HPV presenti nella cute sembra essere correlato al rischio di sviluppare questo tumore. La proteina E6 del virus, infatti, \u00e8 in grado di inibire proteine pro-apoptotiche e favorire l'accumulo di mutazioni indotte da UVB mentre E7 \u00e8 in grado di inattivare p16.\nIstologia.\nSi riscontrano acantosi, paracheratosi, ipercheratosi ed assottigliamento dello strato granuloso dell'epidermide. I cheratinociti mostrano nuclei ipercromici, pleomorfismo, nucleoli prominenti, perdit\u00e0 di polarit\u00e0. Le figure mitotiche sono pi\u00f9 frequenti rispetto al normale. A differenza della malattia di Bowen non vi \u00e8 coinvolgimento del follicolo pilifero e questo porta alla formazione di \"colonne\" ortocheratosiche ben distinguibili. Le lesioni non superano mai la membrana basale ma possono estendersi a tutto spessore nell'epidermide e in tal caso vengono denominate cheratosi attiniche bowenoidi. Il derma presenta elastosi solare, infiltrato infiammatorio di entit\u00e0 variabile costituito prevalentemente da linfociti e plasmacellule, aumentato numero di vasi sanguigni nella porzione papillare. Sono state descritte delle varianti di cheratosi attinica basate sia sull'aspetto macroscopico che su quello microscopico: acantolitica, atrofica, bowenoide, ipertrofica, lichenoide, pigmentata.\nClinica.\nSi presenta come una macula o una papula da pochi millimetri a 2 cm di diametro, ricoperta di squame biancastre o giallo-brunastre che si staccano con difficolt\u00e0, ipercheratosica, crostosa, dai margini ben demarcati e con un alone eritematoso periferico. Le lesioni sono solitamente asintomatiche ma in certi casi possono essere pruriginose o dolenti. In certi casi si presentano come macule eritematose con scarsa componente ipercheratosica, in tal caso la caratteristica ruvidezza alla palpazione aiuta nella diagnosi differenziale. Nella cute fotodanneggiata le lesioni sono spesso multiple e associate ad atrofia cutanea, teleangectasie, alterazioni pigmentarie e lesioni attribuibili ai raggi UV. Le sedi principali sono la cute fotoesposta del dorso delle mani, cuoio capelluto, padiglioni auricolari (in particolare nei maschi), fronte, labbro inferiore, collo. Sono lesioni a lenta crescita. Le cheratosi attiniche hanno sia una discreta probabilit\u00e0 (15-63%) di risolversi spontaneamente che di recidivare (15-53%). La probabilit\u00e0 di degenerazione maligna \u00e8 molto bassa ma dal momento che le lesioni multiple sono frequenti non deve essere sottovalutata.\nLa presenza di una o pi\u00f9 delle seguenti caratteristiche cliniche fa propendere per una cheratosi attinica ad alto rischio di degenerazione in carcinoma spinocellulare:\nDiagnosi.\nLa diagnosi \u00e8 clinica e si avvale dell'esame obiettivo e della dermatoscopia. Se vi sono dubbi sulla diagnosi si effettua biopsia cutanea. La microscopia confocale e la tomografia ottica a coerenza di fase ad alta definizione (HD-OCT) \u00e8 di raro utilizzo clinico e sfruttata prevalentemente per la ricerca.\nDiagnosi differenziale.\nDiverse sono le patologie di cui devono essere differenziate tramite esami specifici:\nTerapia.\nIl trattamento dipende da un insieme di fattori: numero delle lesioni, sede, comorbidit\u00e0 del paziente, disponibilit\u00e0 della terapia e suo costo. Nel caso in cui le cheratosi attiniche siano a basso rischio e in numero limitato \u00e8 possibile non effettuare alcun trattamento (ad eccezione di filtri solari ed emollienti) a patto di monitorare l'evoluzione della lesioni con follow-up periodici. \nPrevenzione.\nLa prevenzione di questa neoplasia si ottiene riducendo l'esposizione ai raggi UV e proteggendo la cute con filtri solari. Il grado di protezione dei filtri solari contenuti nelle creme protettive dipende dal fattore di protezione, che non dovrebbe mai essere inferiore a 15. Il fattore di protezione esprime il rapporto fra la quantit\u00e0 di radiazione UVB in grado di provocare eritema sulla pelle protetta e quantit\u00e0 di radiazione UVB in grado di provocare stesso eritema quando la pelle non \u00e8 protetta. L'abbigliamento \u00e8 utile per schermare la luce del sole. In caso di esposizioni prolungate, soprattutto se la radiazione solare \u00e8 intensa, si devono preferire camicie a manica lunga, pantaloni lunghi, l'uso di occhiali e/o cappelli con visiera.&lt;ref name=\"Pharmamedix/Basalioma\"&gt; Pharmamedix: Basalioma http://www.pharmamedix.com/patologiavoce.php?pat=Basalioma&amp;vo=Avvertenze&lt;/ref&gt;\nTerapia medica.\nLa terapia topica disponibile per trattare la cheratosi attinica si avvale dell'imiquimod, del 5-fluorouracile (associato o meno ad acido salicilico), del diclofenac, dell'ingenolo mebutato o della terapia fotodinamica. "}
{"id": "1834788", "revid": "204012", "url": "https://it.wikipedia.org/wiki?curid=1834788", "title": "Cheratosi senile", "text": ""}
{"id": "1834789", "revid": "204012", "url": "https://it.wikipedia.org/wiki?curid=1834789", "title": "Cheratosi attinica", "text": ""}
{"id": "1834790", "revid": "179980", "url": "https://it.wikipedia.org/wiki?curid=1834790", "title": "Ulises De la Cruz", "text": ""}
{"id": "1834791", "revid": "799504", "url": "https://it.wikipedia.org/wiki?curid=1834791", "title": "Ara di Domizio Enobarbo", "text": "La cosiddetta Ara di Domizio Enobarbo \u00e8 un'opera della scultura romana tardo repubblicana conservata in quattro lastre conservate in parte al Louvre di Parigi e in parte alla Gliptoteca di Monaco.\nLe lastre a bassorilievo provengono dal tempio di Marte (o di Nettuno) situato sotto la chiesa di San Salvatore in Campo presso il Circo Flaminio, e componevano una base per statue lunga metri 5,65 x 1,75 e alta 78 centimetri. Secondo Plinio il Vecchio vi erano poggiate le sculture di Nettuno, Anfitrite, Achille e le Nereidi, copia da Skopas. L'opera \u00e8 anteriore alla riforma mariana del 107 a.C.\nDescrizione.\nL'ara \u00e8 uno dei migliori esempi di arte eclettica romana dopo la conquista della Grecia e la massiccia influenza dell'ellenismo nel mondo dell'arte e della cultura romana. \u00c8 databile in un'epoca di poco anteriore alla riforma di Mario dell'esercito (107 a.C.), come confermano anche i particolari iconografici (la toga corta o la tipologia delle armature dei soldati).\nLa base ha pilastrini agli angoli e su tre lati ha un \"thiasos\" (corteo che celebra il culto di un dio) che partecipa alle nozze tra Nettuno e Anfitrite, seduti su un carro trainato da tritoni ed accompagnati da pistrici, tritoni e nereidi (a Monaco). Questa raffigurazione rientra nella tradizione ellenistica e neoattica, con confronti possibili con molte opere coeve. I volti, la muscolatura studiata, i panneggi curati, il movimento disinvolto e le posizioni scelte riecheggiano famose opere d'arte ellenistiche.\nIl quarto lato (conservato a Parigi) \u00e8 invece diverso per stile e per soggetto, con la celebrazione, attraverso precise allusioni, di un intero \"lustrum\" censorio, cio\u00e8 della cerimonia con la quale i censori, alla fine della loro carica quinquennale, celebravano un sacrificio espiatorio per tutta la popolazione. Questa raffigurazione ricade, a differenza del \"thiasos\", nella concezione narrativa e didascalica dei romani, che comunque non era una narrazione \"veristica\", ma verosimile e con intenti di raffigurare simbolicamente un avvenimento.\nLa differenza di stile era anche causata dai diversi modelli ai quali si ispiravano gli artefici: per il \"thiasos\" esisteva la secolare tradizione ellenistica, mentre per il \"lustrum\" si trattava probabilmente di una delle prime raffigurazioni ufficiali di questo tema, almeno su bassorilievo (probabilmente fece da modello la pittura trionfale). Nonostante le notevoli differenze per\u00f2 \u00e8 verosimile che gli autori delle due scene siano i medesimi, come dimostra il confronto dei dettagli e della tecnica scultorea.\nIl \"lustrum\".\nNella scena del \"lustrum\" del Louvre sono rappresentate numerose figure ed \u00e8 descritta con dovizia di dettagli tutta la cerimonia.\nIl punto focale \u00e8 sull'ara al centro e in particolar modo sulla figura togata a destra, dove convergono alcune linee di forza come la diagonale degli animali in fila per il sacrificio. Si tratta del censore sacrificante, assistito da tre camilli (due dietro l'altare e uno alle spalle). Dall'altro lato dell'altare si trova la figura in armatura del dio Marte, la divinit\u00e0 onorata dal sacrificio e il protettore del Campo Marzio. Alle spalle del dio si trovano due suonatori.\nA destra dell'ara quattro vittimarii accompagnano gli animali sacrificali del \"suovetaurilia\", che si trovano in un ordine insolito (bue, pecora e scrofa invece di scrofa, pecora e bove), forse per un motivo prettamente artistico di convergere l'attenzione dell'osservatore verso il centro tramite la linea ascendente del corteo. Il toro \u00e8 di dimensioni particolarmente grandi, un espediente espressivo per far risaltare l'entit\u00e0 del sacrificio e quindi la solennit\u00e0 dell'avvenimento, secondo un procedimento ben lontano dall'organicit\u00e0 e il naturalismo della visione artistica greca.\nDietro la pecora si trova un personaggio col capo velato e con un vessillo, l'accensus, che secondo le fonti apriva la processione della \"lustratio censoria\". Infine all'estrema destra compaiono tre soldati (uno con cavallo), mentre altri due si trovano a sinistra dei suonatori: si tratta di una precisa allusione al popolo in armi e forse addirittura raffigura le cinque \"classes\" del censo dell'esercito romano.\nAll'estrema sinistra si trovano due figure sedute che rappresentano scribi. La prima figura, uno \"iurator\", registra sulle \"tabulae censorie\" la dichiarazione di un cittadino che ha in mano un dittico, forse contenente le prove della veridicit\u00e0 della sua dichiarazione; il secondo si rivolge a un togato in piedi e gli posa una mano sul braccio che indica il vicino soldato, che guarda l'accaduto: si tratta dell'attribuzione alla classe, alla trib\u00f9 e al compito militare di un cittadino, mentre la scena pi\u00f9 a destra \u00e8 la dichiarazione che il cittadino \u00e8 idoneo alle armi.\nLa scena quindi racchiude vari momenti diversi (dalle dichiarazioni agli scribi, all'apparizione del porta-vessillo, alla cerimonia vera e propria), trattati come fuori dal tempo e ben significativi di ogni singolo atto saliente del \"lustrum\". I personaggi hanno pose studiate, in maniera da essere identificabili inequivocabilmente e il loro accostamento \u00e8 paratattico, cio\u00e8 realizzato con la semplice collocazione schematica di figure per lo pi\u00f9 frontali una accanto all'altra."}
{"id": "1834792", "revid": "179980", "url": "https://it.wikipedia.org/wiki?curid=1834792", "title": "Mart\u00edn Pablo Lima", "text": ""}
{"id": "1834795", "revid": "179980", "url": "https://it.wikipedia.org/wiki?curid=1834795", "title": "Richard Javier Morales", "text": ""}
{"id": "1834796", "revid": "729019", "url": "https://it.wikipedia.org/wiki?curid=1834796", "title": "Milorad Kosanovi\u0107", "text": ""}
{"id": "1834798", "revid": "287204", "url": "https://it.wikipedia.org/wiki?curid=1834798", "title": "Mario Cavallaro (politico)", "text": ""}
{"id": "1834799", "revid": "21880", "url": "https://it.wikipedia.org/wiki?curid=1834799", "title": "Acicula", "text": ""}
{"id": "1834801", "revid": "204012", "url": "https://it.wikipedia.org/wiki?curid=1834801", "title": "Candidosi orale", "text": ""}
{"id": "1834804", "revid": "204012", "url": "https://it.wikipedia.org/wiki?curid=1834804", "title": "Candidosi Orale", "text": ""}
{"id": "1834805", "revid": "124657937", "url": "https://it.wikipedia.org/wiki?curid=1834805", "title": "Antonio Bardellino", "text": "Antonio Bardellino \u00e8 tra i primi affiliati campani alla mafia, legato a Tommaso Buscetta col quale divent\u00f2 socio in affari.\nOriginariamente affiliato al clan Nuvoletta, poco prima degli inizi della met\u00e0 degli anni ottanta si stacca dalla famiglia di Marano e si allea a Carmine Alfieri e al suo braccio destro Pasquale Galasso, anch'essi covanti astio nei riguardi dei Nuvoletta, colpevoli, secondo Bardellino, Alfieri e Galasso, di aver reiteratamente rifiutato il conflitto con Raffaele Cutolo con cui, pi\u00f9 volte, i Nuvoletta avevano tentato di fare da pacieri e, ergo, considerati dei doppiogiochisti. Insieme ad Alfieri, Bardellino, legato a Tommaso Buscetta, Gaetano Badalamenti e allo schieramento uscito perdente dalla seconda guerra di mafia, fonder\u00e0 un cartello camorristico che entrer\u00e0 in conflitto con gli stessi Nuvoletta, frattanto alleatisi ai Gionta e legati all'altro schieramento che aveva combattuto nella seconda guerra di mafia, quello vincente, guidato dal clan dei Corleonesi, a cui i Nuvoletta - e in seguito, tramite Angelo Nuvoletta, anche Valentino Gionta - erano affiliati. Ritenuto il fondatore del clan dei casalesi, Bardellino era uomo di grande capacit\u00e0 imprenditoriale. Il salto di qualit\u00e0 del suo clan fu rappresentato, infatti, dal continuo riciclaggio di capitali illeciti nell'economia legale, aiutato dal grande affare del terremoto dell'Irpinia del 1980.\nSulle cronache internazionali Bardellino ci finisce nel novembre del 1983 quando, arrestato a Barcellona, pagata una grossa cauzione, i giudici spagnoli lo scarcerano. Non scese mai dall'aereo, lasciando senza parole le forze dell'ordine che lo aspettavano. La sua mancata estradizione divent\u00f2 un vero e proprio scandalo internazionale e interno alla magistratura catalana.\nBiografia.\nLe origini e la carriera criminale.\nOriginario di San Cipriano d'Aversa nel Casertano. \nSicario spietato e manager brillante, in quanto abile stratega per anni \u00e8 stato al vertice di una organizzazione che agiva nella zona dei \"mazzoni\", quella a cavallo tra le province di Napoli e Caserta. Nel 1977 compie il suo primo omicidio uccidendo Dante Pagano, un guappo colpevole di averlo minacciato con la pistola. Il delitto ne accresce il prestigio. Parlava poco e chiedeva molto. \nOffriva protezione e potere, assicurando soldi e prestigio a chiunque fosse dalla sua parte oppure la morte. Lui era il pi\u00f9 importante esponente della camorra del casertano, tenendo contatti con la politica e col mondo del lavoro. Antonio Bardellino \u00e8 uno dei capi del cartello di Nuova Famiglia (N. F.) fondato alla fine degli anni 1970 nato per contrastare la Nuova Camorra di Raffaele Cutolo.\nBardellino comprese presto la necessit\u00e0 di abbandonare la strada della camorra parassitaria che vive soprattutto di estorsioni e lo fa imponendosi ai politici e agli imprenditori.\nViene ritenuto il fondatore del clan dei Casalesi, boss temuto e rispettato (una delle poche figure criminali a non avere un soprannome) intorno al quale per quasi un decennio si mosse unita una federazione di famiglie (Schiavone, Bidognetti, Zagaria, Beneduce, Iovine) radicata in un territorio che andava dal Basso Lazio passando per l'agro aversano fino ad arrivare nel napoletano.\nIl primo grande capo della dinastia dei Casalesi.\nCi\u00f2 che spinge a ritenere Antonio Bardellino l'iniziatore delle vicende del sodalizio camorristico di Casal di Principe e San Cipriano d'Aversa \u00e8 la trasformazione da lui attuata al modo di agire del clan. I rituali di affiliazione rimasero, come pure gli omicidi, ma il salto di qualit\u00e0 fu rappresentato dalla continua infiltrazione nell'economia legale dei capitali provenienti dai traffici illeciti.\nIl riciclaggio del denaro \u00e8 favorito dalla straordinariet\u00e0 degli eventi, come il terremoto dell'Irpinia e la successiva ricostruzione (affare che spinse le famiglie a creare sia i consorzi per la produzione del calcestruzzo sia le ditte esecutrici dei lavori di movimento terra, case e strade), e la grande capacit\u00e0 imprenditoriale di Bardellino stesso che era titolare insieme ad altri affiliati al clan di una ditta di import/export di farina di pesce, che in realt\u00e0 nascondeva un colossale traffico di cocaina dal Sud America all'Italia gestito da Alberto Beneduce, suo fidato consigliere negli affari di droga. Antonio Bardellino \u00e8 stato uno degli esponenti principali del cartello denominato Nuova Famiglia, che si oppose e che annient\u00f2 lo strapotere della Nuova Camorra Organizzata di Raffaele Cutolo.\nDopo quella guerra che produsse centinaia di vittime, i contrasti sorsero all'interno della Nuova Famiglia, tra Bardellino e i Nuvoletta. In Campania si ripropose lo scenario della seconda guerra di mafia combattuta in Sicilia tra i Corleonesi di Tot\u00f2 Riina e le famiglie Inzerrillo, Buscetta, Badalamenti, Bontate. Antonio Bardellino aveva avuto ordine dai Nuvoletta su mandato di Riina di uccidere Buscetta, circostanza che non port\u00f2 a termine in quanto era molto amico del boss siciliano (condividevano lo stesso villino in Brasile durante la latitanza) e non accettava, oltre a non fidarsi, la supremazia dei fratelli Nuvoletta con l'interferenza dei siciliani. Dopo la scarcerazione \"facile\" in Spagna, altro episodio che lo rese famoso e imprendibile, passava pi\u00f9 tempo all'estero (Brasile, Santo Domingo) che in Italia.\nAnche lo scontro con i Nuvoletta si risolse a suo favore; si rese protagonista dell'attacco alla masseria di famiglia dei Nuvoletta a Marano, nel quale rimase ucciso uno dei fratelli Nuvoletta. Mentre era all'estero condivise il progetto di \"invadere\" Torre Annunziata, citt\u00e0 nevralgica per i suoi affari illeciti, che si esplic\u00f2 nella strage al Circolo dei Pescatori di molti affiliati del clan Gionta, alleato dei Nuvoletta.\nQuesta ulteriore vittoria permise ad Antonio Bardellino di estendere il suo dominio alla quasi totalit\u00e0 della province di Caserta e Napoli.\nIl boss, latitante ricercato dall'Interpol, riusciva a esercitare la sua forza criminale verso l'esterno senza ostacoli; ma la sua condanna arriv\u00f2 da dissidi interni al gruppo d'origine, i capi degli altri clan non accettarono pi\u00f9 il suo strapotere, e i trattamenti di favore riservati ai suoi parenti, e per eliminarlo utilizzarono Mario Iovine, il cui fratello venne ucciso su ordine di Bardellino.\nLa latitanza in Brasile e la morte.\nAntonio Bardellino, secondo le versioni ufficiali, sarebbe stato ammazzato nel 1988 in Brasile nel suo villino a Buzios, localit\u00e0 vicina a Rio de Janeiro. In molti usano il condizionale perch\u00e9 il corpo di Bardellino non venne mai trovato, e l'assassino, Mario Iovine, sarebbe stato a sua volta assassinato in Portogallo nel 1991.\nNon scamp\u00f2 alla morte il nipote prediletto di Bardellino, Paride Salzillo, colui che gestiva sul territorio, per conto dello zio, gli affari malavitosi. Ricevuta la telefonata dal Brasile dell'avvenuta morte del capo, Francesco Schiavone invit\u00f2 Salzillo a un incontro con tutti i maggiori elementi di spicco dell'organizzazione. Questi ultimi, non appena il giovane si present\u00f2 lo disarmarono, lo informarono della morte dello zio e gli dissero che lo avrebbero ucciso. Salzillo, impietrito, venne fatto sedere su di una sedia e strangolato con una corda. Anche il suo cadavere non venne mai ritrovato, probabilmente fu gettato in un canale poi cementificato.\nLe tesi sull'omicidio.\nLa scomparsa del padrino di San Cipriano d'Aversa, che negli anni ottanta aveva iniziato a organizzare il clan dei Casalesi, allevando quelli che poi sarebbero diventati i suoi futuri esponenti di maggior spicco, a cominciare da Francesco Sandokan Schiavone, che di Bardellino era stato l'autista, \u00e8 stata sempre uno dei grandi misteri della camorra contemporanea.\nDiversi collaboratori di giustizia parlarono della morte di Bardellino. Tutti affermarono di averne conosciute le circostanze direttamente da Mario Iovine o da persone a lui vicine, ma tutt'oggi non esiste una versione degna di essere considerata attendibile.\nDon Antonio, come lo chiamavano i picciotti del Casertano, era probabile che fosse morto, ma si nutrivano dubbi alimentati anche da fonti giudicate attendibili. Per esempio, anni dopo, l'ex direttore dei Servizi segreti militari, Cesare Pucci, in commissione Antimafia, aveva detto che non c'erano prove che fosse stato ammazzato e che finch\u00e9 non ne fosse stato trovato il corpo, bisognava considerarlo in vita.\nE cos\u00ec la pensava anche il primo pentito di Cosa nostra, Tommaso Buscetta che nel 1993, rispondendo a una domanda di un magistrato, aveva detto: \u201cE chi lo ha deciso che Bardellino \u00e8 morto?\"\nSiffatte circostanze hanno alimentato, e tuttora alimentano la leggenda di una morte fasulla, una messinscena creata ad arte per permettere a Bardellino di lasciare il potere nelle mani delle altre cosche malavitose, in cambio della sopravvivenza dei suoi familiari. Questi, dopo la diffusione della notizia della morte del loro congiunto, lasciarono le loro abitazioni, e i propri paesi d'origine, per rifugiarsi a Formia, dove tuttora risiedono.\nLa dichiarazione di morte presunta.\nIl Tribunale di Napoli Nord ne ha dichiarato la morte presunta il 14 giugno 2018. La data presunta della morte \u00e8 stata fissata al 31 maggio 1988. Non vi \u00e8 stato alcun processo sulla sua morte.\nHanno detto di lui.\n\u00abDopo un summit \u00e8 uscito da un palazzo circondato da otto guardaspalle ed \u00e8 fuggito a bordo di una 127 blindata. Sono onori che non vanno dati a chiunque\u00bb\n(Luigi Gay, Pubblico Ministero nel 1983 al processo contro la Nuova Famiglia, a proposito di un mancato arresto del boss a Castellammare di Stabia).\n\u00abAntonio Bardellino, posso dirlo con la convinzione di non essere frainteso, \u00e8 stato uno dei pochi se non l'unico boss \"gentiluomo\" esistente in Italia, non amava le carneficine, era l'ultimo padrino vecchio stampo\u00bb\n(Vincenzo Scolastico, Procuratore della Repubblica presso il Tribunale di Genova e prima di Savona).\n\u00abI rapporti con i casalesi erano strettissimi, eravamo due anime in un solo corpo e riponevamo, proprio nel Bardellino, un'ammirazione sconfinata, riconoscendogli un'indubbia posizione di supremazia davanti a tutti noi\u00bb\n(Carmine Alfieri).\n\u00abFino al 1981 i rapporti fra Carmine Alfieri e Lorenzo Nuvoletta erano di stretta alleanza, unitamente ad Antonio Bardellino, che io considero una delle figure pi\u00f9 rappresentative della Camorra campana, un uomo di grande coraggio e rispettoso delle regole\u00bb\n(Pasquale Galasso, braccio destro di Alfieri).\n\u00abEra sottinteso che io avrei dovuto prendere consiglio, per eventuali decisioni importanti, o dai Nuvoletta o da Antonio Bardellino\u00bb\n(Umberto Ammaturo).\n\u00abBardellino in quell'occasione mi disse: \"\u00c8 giunto il momento: ci andiamo a suicidare sopra casa dei Nuvoletta\"\u00bb\n(Pasquale Galasso).\n\u00abDottore, non mortificate Bardellino, io non potevo dargli consigli, avrei solo espresso un parere, io non potevo dirgli proprio niente, davanti a lui mi toglievo tanto di cappello, era un grande campano\u00bb\n(Carmine Alfieri).\n\u00ab\u00c8 gi\u00e0 scontato che Bardellino \u00e8 morto? Non mi risulta, ma non credo che sia morto\u00bb\n(Tommaso Buscetta)."}
{"id": "1834806", "revid": "1987129", "url": "https://it.wikipedia.org/wiki?curid=1834806", "title": "Luretta", "text": "Il Luretta (\"la N\u00fcr\u00ebta\" o la N\u00fcr in dialetto piacentino) \u00e8 un torrente lungo circa che scorre completamente provincia di Piacenza, affluente di destra del Tidone. \nPercorso.\nIl Luretta nasce nel territorio comunale di Piozzano dalla confluenza di due rami, il Luretta di Monteventano, anche definito \"Luretta Superiore\", lungo circa la cui sorgente si trova in localit\u00e0 Le Mogliazze (o Il Moiaccio) sulle pendici del monte Lazzaro, nei pressi del confine con i comuni di Travo e Alta Val Tidone, e che per un breve tratto segna il confine tra i comuni di Piozzano e Travo, e il Luretta di San Gabriele, anche definito \"Luretta Inferiore\", lungo circa la cui sorgente si trova nei pressi della frazione di Groppo Arcelli, sulle pendici del monte Serenda.\nI due rami si uniscono nei pressi della localit\u00e0 Guad\u00e0 andando a formare il Luretta propriamente detto, conosciuto anche come \"Luretta Grande\". Nel primo tratto del suo corso il torrente presenta una pendenza media del 76 per mille, che, poi, cala al 31 per mille.\nIn seguito, attraversa il centro abitato di Piozzano e, lambisce i centri di Agazzano e Gazzola ed entra nel comune di Gragnano Trebbiense nella pianura Padana dove la pendenza media si assesta all'8 per mille.\nEntrato nel territorio comunale di Rottofreno, sfocia nel torrente Tidone tra Centora, frazione di Rottofreno, e Agazzino, frazione di Sarmato.\nAffluenti.\nIl Luretta non presenta affluenti di particolare rilevanza, ricevendo contributi idrici da brevi torrenti:\nRegime idrologico.\nIl torrente presenta un bacino idrografico delle dimensioni di .\nIl Luretta presenta un regime fluviale spiccatamente torrentizio, con minimi idrometrici in estate e piene regolari in primavera e autunno. La portata media nei pressi di Agazzano, calcolata nel periodo 1991-2001, \u00e8 di 0,35\u00a0m\u00b3/s, che aumentano a 0,44\u00a0m\u00b3/s a Campremoldo Sopra di Gragnano e a 0,64\u00a0m\u00b3/s alla foce nel Tidone.\nStoria.\nLa parte bassa del suo corso fu interessata dalla battaglia della Trebbia in cui, secondo il racconto dello storico romano Polibio, nel dicembre del 218 a.C. Annibale inflisse una pesante sconfitta al console romano Tiberio Sempronio Longo.\nL'esercito dei cartaginesi, accampato nei pressi di Tavernago, riusc\u00ec a bloccare la fanteria romana nell'alveo paludoso del torrente; la cavalleria numidica appoggiata dagli arcieri fece strage dei soldati romani di cui solo un terzo riusc\u00ec a trovare scampo sull'altra sponda del vicino fiume Trebbia.\nNel 1750 la foce del Luretta nel Tidone fu oggetto di lavori di riordino e bonifica che deviarono il corso del Rio Lurone e del Rio Roggia, al tempo affluenti del Luretta, collegandoli tra loro per, poi, farli sfociare nel Tidone."}
{"id": "1834810", "revid": "1543377", "url": "https://it.wikipedia.org/wiki?curid=1834810", "title": "Friedrich Wilhelm von Steuben", "text": "Biografia.\nI primi anni.\nFriedrich von Steuben nacque a Magdeburgo, in Germania, allora parte del Brandeburgo-Prussia, figlio di Wilhelm Augustin von Steuben (1699\u20131793), tenente d'esercito nel corpo dei genieri. Sua madre era Elizabeth von Jagvodin. Steuben accompagn\u00f2 suo padre nell'Impero russo quando Federico Guglielmo I, re di Prussia ed Elettore di Brandeburgo, ordin\u00f2 a Wilhelm di entrare in servizio presso la zarina Anna. La famiglia torn\u00f2 nel Regno di Prussia dopo l'ascesa di Federico il Grande al trono nel 1740. Dal 1761, Wilhelm divenne capitano ed aiutante del Maggiore Generale \nVon Knobloch durante la prigionia a seguito della capitolazione di Kolberg.\nFriedrich aveva studiato dai gesuiti a Breslavia e, dall'et\u00e0 di 16 anni, divenne ufficiale dell'esercito prussiano come suo padre prima di lui. Durante la Guerra dei Sette anni egli fu membro di un'unit\u00e0 di fanteria e successivamente venne prescelto come aiutante di campo del re. Divenuto capitano, von Steuben ottenne anche un canonicato (era infatti di religione protestante) nella cattedrale di Havelberg, dal quale trasse una quota annua di 1.200 fiorini. Nel 1762 venne prescelto come uno dei tredici membri della \"classe speciale per l'arte della guerra\" (\"Spezialklasse der Kriegskunst\"). Capo di questa classe era il re in persona. Dopo la guerra, l'esercito venne notevolmente ridotto e von Steuben fu uno dei molti ufficiali prussiani che improvvisamente rimasero senza lavoro.\nIl servizio nell'Hohenzollern-Hechingen.\nNel 1764 von Steuben divenne ciambellano del principe Giuseppe Federico Guglielmo di Hohenzollern-Hechingen. Nel 1769, egli inizi\u00f2 ad usare il titolo di barone, basato su una genealogia falsificata preparata da suo padre per dare pi\u00f9 lustro alla famiglia. Egli fu l'unico cortigiano ad accompagnare in incognito il principe in Francia nel 1771, nella speranza di ottenere fondi per il principato. Svanita questa speranza, i due tornarono in Germania nel 1775, profondamente indebitati.\nVon Steuben viaggi\u00f2 dunque in Irlanda nell'estate del 1777 e venne successivamente presentato al ministro della guerra francese, Claude Louis, conte di Saint-Germain. Il conte, riconoscendo il potenziale di un ufficiale addestrato secondo i metodi prussiani, lo introdusse a sua volta a Benjamin Franklin. Su raccomandazione del conte francese, von Steuben venne a sua volta presentato a George Washington con una lettera di Franklin come \"Tenente Generale al servizio del Re di Prussia\", un'esagerazione delle sue attuali credenziali derivata da un'errata traduzione dal tedesco. Trovati dei fondi, lasci\u00f2 l'Europa da Marsiglia.\nLa rivoluzione americana.\nIl 26 settembre 1777, il barone assieme al suo piccolo levriero italiano Azor (che lo seguiva e lo seguir\u00e0 ovunque nella sua carriera) ed al suo giovane aiutante di campo Louis de Ponti\u00e8re, oltre al suo segretario militare Pierre Etienne Duponceau e ad altri due compagni, raggiunse Portsmouth, nel New Hampshire, il 1\u00ba dicembre. Il Congresso aveva sede a quell'epoca a York, in Pennsylvania, dopo che era stato scacciato da Filadelfia con l'avanzata britannica. Dal 5 febbraio 1778, von Steuben si era offerto come volontario senza paga (solo all'inizio), e dal 23 febbraio era gi\u00e0 in forze presso Valley Forge. Steuben parlava poco l'inglese ed era solito urlare al suo traduttore \"Qui! Vieni qui! Traduci ci\u00f2 che dice per me!\", al punto che anche il colonnello Alexander Hamilton ed il generale Nathanael Greene gli furono di grande aiuto nella stesura del programma d'addestramento dell'esercito, che trov\u00f2 l'approvazione di Washington.\nIl programma d'addestramento.\nL'allenamento tecnico di von Steuben per l'esercito americano aveva lo scopo di creare una \"compagnia modello\", un gruppo di 120 uomini scelti che avrebbero a loro volta formato altro personale a livello reggimentale e di brigate. La personalit\u00e0 eccentrica di von Stauben lo rendeva un capo mistico nel suo genere. Egli era solito addestrare i soldati, parlando loro sia in tedesco che in francese. Von Steuben scriveva gli ordini del giorno in tedesco, il capitano Benjamin Walker traduceva il programma in francese ed un ufficiale bilingue traduceva la programmazione in inglese.\nVon Steuben introdusse un sistema di addestramento progressivo, partendo con la scuola per i soldati, con e senza armi, sino a giungere alla scuola del reggimento. Questo and\u00f2 a correggere la precedente tendenza semplicemente ad assegnare del personale in un reggimento. Ciascun comandante di compagnia era responsabile dell'addestramento delle nuove reclute, ma l'istruzione era condotta da sergenti scelti.\nSteuben fond\u00f2 anche degli accampamenti sanitari che perdureranno nell'esercito americano per il successivo secolo e mezzo, cos\u00ec come introdusse la tendenza a realizzare accampamenti stabili durante la conduzione di campagne e viet\u00f2 ai soldati di cibarsi delle carni dei loro cavalli morti durante le battaglie come era in uso per mantenere l'esercito. Sempre per questioni sanitarie, cucine e latrine dovevano trovarsi agli antipodi negli accampamenti, con i servizi posti nella parte pi\u00f9 bassa del campo.\nIl pi\u00f9 grande contributo per\u00f2 di von Steuben alla rivoluzione americana fu l'addestramento all'uso della baionetta. Sino alla Battaglia di Bunker Hill, gli americani basavano la loro vittoria essenzialmente sull'uso di munizioni. Le baionette erano conosciute, ma esse venivano usate pi\u00f9 come strumento da cucina che non come strumento bellico. L'introduzione da parte di von Steuben di vere e proprie baionette da montare sui fucili port\u00f2 a cambiamenti cruciali. Nella Battaglia di Stony Point, i soldati americani diedero prova della loro nuova abilit\u00e0 acquisita attaccando unicamente con moschetti scarichi e vinsero la battaglia unicamente con le baionette.\nI primi risultati dell'addestramento di von Steuben furono evidenti nella Battaglia di Barren Hill, il 20 maggio 1778 e nuovamente nella Battaglia di Monmouth nel giugno del 1778. Steuben, servendo nel quartier generale di Washington, fu il primo a capire che il nemico si stava attestando a Monmouth. Washington richiese per von Steuben la nomina a ispettore generale il 30 aprile ed il Congresso l'approv\u00f2 il 5 maggio di quell'anno. Durante l'inverno del 1778-1779, von Steuben prepar\u00f2 il \"Regulations for the Order and Discipline of the Troops of the United States\", comunemente conosciuto come \"Blue Book\". La base contenuta nel libro \u00e8 quella applicata poi a Valley Forge.\nLa campagna meridionale.\nNel 1780 von Steuben sedette nella corte marziale che giudic\u00f2 l'ufficiale britannico maggiore John Andr\u00e9, catturato ed accusato di spionaggio assieme al generale Benedict Arnold. Egli successivamente viaggi\u00f2 con Nathanael Greene, il nuovo comandante in capo della campagna meridionale delle guerre rivoluzionarie americane. Si acquartier\u00f2 in Virginia dal momento che gli americani ottenevano da quella regione rifornimenti e nuove truppe. Durante la primavera del 1781, aiut\u00f2 Greene nella campagna militare, culminando nella spedizione di 450 soldati al generale Gilbert du Motier, marchese de Lafayette nel giugno di quell'anno.\nCostretto ad abbandonare l'area, si ricongiunse con l'esercito nella campagna di Yorktown, dove il suo ruolo fu quello di comandante di una delle tre divisioni di Washington. Von Steuben diede assistenza a Washington nello smobilitare l'esercito nel 1783 ed a pianificare la difesa della nuova nazione. Abbandon\u00f2 la carriera militare con onore il 24 marzo 1783.\nGli ultimi anni.\nVon Steuben divenne cittadino americano con atto della legislatura della Pennsylvania nel marzo del 1784 (e poi grazie alle autorit\u00e0 di New York nel luglio del 1786). Con la fine della guerra, von Steuben aveva dato le dimissioni dal servizio attivo nell'esercito e si era stabilito sull'isola di Manhattan, ove divenne figura preminente e anziano della Chiesa Riformata Tedesca locale. Ad ogni modo, pur con le grandi somme di denaro tributategli dal Congresso, egli continuava a trovarsi profondamente indebitato. Nel 1790 il Congresso gli concesse una pensione di 2.500 dollari all'anno che egli detenne sino alla sua morte.\nIl 23 dicembre 1783, lo Stato del New Jersey gli concesse l'uso di una tenuta oggi nota col nome di Casa Zabriskie-Steuben, che era stata confiscata al lealista Jan Zabriskie nel 1781. Posta presso New Bridge, nel New Jersey, la residenza includeva un mulino per cereali e 40 acri di terreno. La Legislatura gli concesse di \"detenere, occupare e godere della tenuta personalmente, e non per i propri discendenti\". Il generale Philemon Dickinson della milizia del New Jersey lo inform\u00f2 di questa donazione.\nIl 5 settembre 1788 il parlamento del New Jersey concesse al barone von Steuben il pieno possesso della tenuta. Riconoscendo per\u00f2 la sua natura e evitando di trovarsi ancora in problemi finanziari, von Steuben scrisse a William North nell'ottobre del 1788: \"La tenuta del Jersey deve essere venduta. Walker \u00e8 il mio amministratore, tutti i debiti devono essere pagati\".\nSteuben si stabil\u00ec dunque in una piccola tenuta nelle vicinanze di Rome, New York, un terreno garantitogli per il suo servizio militare a favore della patria. Assistette dunque alla fondazione della Societ\u00e0 dei Cincinnati e venne nominato reggente per quella che divenne poi nota come Universit\u00e0 di Stato di New York. Egli non si spos\u00f2 mai n\u00e9 ebbe figli. Lasci\u00f2 la sua residenza al generale Benjamin Walker ed al capitano William North, che avevano prestato servizio come suoi aiutanti di campo durante la guerra, e che egli considerava al pari di suoi figli. Egli \u00e8 sepolto nello Steuben Memorial State Historic Site."}
{"id": "1834811", "revid": "204012", "url": "https://it.wikipedia.org/wiki?curid=1834811", "title": "Lichen Planus", "text": ""}
{"id": "1834812", "revid": "187795", "url": "https://it.wikipedia.org/wiki?curid=1834812", "title": "Friedrich Wilhelm Ludolf Gerhard Augustin von Steuben", "text": ""}
{"id": "1834815", "revid": "110157", "url": "https://it.wikipedia.org/wiki?curid=1834815", "title": "IOK-1", "text": "IOK-1 \u00e8 una delle galassie pi\u00f9 distanti, nonch\u00e9 la pi\u00f9 vecchia conosciuta: la distanza percorsa dalla sua luce sarebbe sui 12,88 miliardi di anni luce, dunque \u00e8 visibile a noi come appariva 12,88 miliardi di anni fa. Fu scoperta da Masanori Iye nell'aprile del 2006 al National Astronomical Observatory of Japan, usando il telescopio Subaru delle isole Hawaii. La sua emissione di radiazioni Lyman alfa ha un redshift di 6,96, corrispondente ad appena 750 milioni di anni dopo il Big Bang. Mentre alcuni scienziati hanno individuato altre galassie che potrebbero essere pi\u00f9 vecchie (come Abell 1835 IR1916), l'et\u00e0 e la composizione di IOK-1 \u00e8 stata ben determinata. "}
{"id": "1834816", "revid": "1305772", "url": "https://it.wikipedia.org/wiki?curid=1834816", "title": "Emra Tahirovi\u0107", "text": "Carriera.\nClub.\nNato a Sarajevo, a 6 anni scappa in Svezia ad \u00d6rebro a causa della guerra con la sua famiglia ed \u00e8 anche costretto a cambiare il cognome in \"Tahiri\", visto il divieto di espatrio posto dal governo serbo alle persone con cognome terminante in \"vi\u0107\", solo dopo essere arrivati in Svezia, hanno riassunto il cognome Tahirovi\u0107. Inizia a giocare a calcio per l'IK Sturehov, club locale, ed all'eta di 14 anni passa all' ma, non essendo riuscito a conquistare un posto nell'11 titolare lascia il club, passando nell'Halmstad nel 2006. Dopo aver firmato per l'HBK effettua dei provini nello Zurigo, suo futuro club, e nel , anche se decide di rimanere ad Allsvenskan per crescere ulteriormente prima di passare ad un grande club europeo, a differenza dell'amico Martin Bengtsson, che tenta di suicidarsi dopo aver passato qualche mese nelle giovanili dell'Inter. Nell'HBK ha qualche chance per mettersi in vista, giocando qualche match come sostituto.\nNel 2007 attira l'attenzione del Lille, club del campionato di calcio francese, che lo acquista per 15 milioni di Corone svedesi, circa 1,6 milioni di euro. Avendo difficolt\u00e0 nel giocare nella squadra francese, viene dato in prestito allo Zurigo, squadra svizzera di Super League nel gennaio 2008 fino al termine della stagione.\nAl termine della stagione 2007/08 viene acquistato a titolo definitivo dalla squadra svizzera, con un contratto fino al 2012.\nNell'estate del 2009 viene ceduto in prestito all'\u00d6rebro. Dal 1\u00ba luglio 2013 si \u00e8 accordato con il FC Wil, squadra di seconda divisione svizzera."}
{"id": "1834817", "revid": "125102401", "url": "https://it.wikipedia.org/wiki?curid=1834817", "title": "Scrittura maya", "text": "La scrittura maya, anche detta dei geroglifici maya, era un sistema di scrittura della civilt\u00e0 precolombiana Maya, sviluppatesi in Mesoamerica. Attualmente \u00e8 l'unico sistema di scrittura mesoamericano decifrato. Le prime iscrizioni sono risalenti al III secolo a.C., e la scrittura \u00e8 stata utilizzata in modo continuo fino all'arrivo dei conquistadores spagnoli nel XVI secolo d.C. La scrittura maya utilizzava logogrammi completati da una serie di glifi sillabici, similmente all'attuale scrittura giapponese. La scrittura maya venne chiamata \"geroglifica\" dai primi esploratori europei del XVIII e XIX secolo, che non la compresero, e l'assimilarono ai geroglifici egiziani.\nLa scrittura maya venne decifrata per la prima volta dal russo Yuri Valentinovich Knorozov nel 1952. I progressi nella decifrazione continuano rapidamente tuttora, ed \u00e8 generalmente condivisa, tra gli studiosi, la convinzione che oltre il 90% dei testi maya possa ora essere letto con una ragionevole accuratezza. Nel 2004 \u00e8 stata elaborata la seguente lista che riporta i glifi attualmente conosciuti:\nTra i pi\u00f9 importanti specialisti dell'interpretazione e della traduzione della scrittura maya vi sono molti archeologi, epigrafisti, linguisti e storici, tra cui:\ne molti altri ancora, fra cui un numero crescente di studiosi in America latina."}
{"id": "1834818", "revid": "1603714", "url": "https://it.wikipedia.org/wiki?curid=1834818", "title": "Chiesa delle Cappuccine (Venezia, Cannaregio)", "text": ""}
{"id": "1834819", "revid": "486946", "url": "https://it.wikipedia.org/wiki?curid=1834819", "title": "Geroglifici egiziani", "text": ""}
{"id": "1834820", "revid": "56071", "url": "https://it.wikipedia.org/wiki?curid=1834820", "title": "Chiesa di Santa Elena (Venezia)", "text": ""}
{"id": "1834822", "revid": "1318658", "url": "https://it.wikipedia.org/wiki?curid=1834822", "title": "Movimento esperantista italiano", "text": "Il Movimento esperantista italiano fu presente sin dai primi anni di vita della lingua ausiliaria internazionale esperanto, le cui fondamenta furono gettate nel 1887 da Ludwik Lejzer Zamenhof.\nAttualmente il movimento insiste in gran parte attorno alla Federazione esperantista italiana, nata nel 1910 che rappresenta l'Italia in seno all'Associazione universale esperanto. Alla FEI sono associati numerosi gruppi locali, spesso attivi da lungo tempo sul territorio.\nAnche la sezione giovanile della FEI, la Giovent\u00f9 esperantista italiana, collabora alla promozione della lingua esperanto e dei valori della democrazia linguistica attraverso le proprie attivit\u00e0.\nL'Istituto italiano di esperanto si occupa della promozione e dello studio della lingua, della formazione dei docenti e dello svolgimento degli esami di lingua e letteratura.\nStoria.\nLa nascita e i primi congressi (1889-1912).\nCom'\u00e8 facile immaginare, il movimento esperantista attecch\u00ec in Italia grazie all'opera di un numero ristretto di pionieri. Il primo libro di testo per l'apprendimento della lingua esperanto destinato agli italiani fu pubblicato nel marzo 1890 a Crema (CR), ad opera di Daniele Marignoni.\nUn altro pioniere fu il francese Albert Gallois, che nel 1903 inizi\u00f2 a svolgere attivit\u00e0 di promozione della lingua a Riolunato (MO) e fond\u00f2 la \"Itala Societo por la Propagando de Esperanto\" (Societ\u00e0 italiana per la promozione dell'esperanto). Gallois tradusse in italiano una grammatica francese di Th\u00e9ophile Cart, e nel 1902, a Torino, pubblic\u00f2 alcuni numeri della rivista \"L'Esperantista\" in collaborazione con Marcello De Balzac e G. Giovanni.\nNello stesso periodo il poeta inglese Clarence Bicknell, che dal 1877 risiedeva quasi esclusivamente in Italia e si era avvicinato all'esperanto nel 1897, inizi\u00f2 attivit\u00e0 di propaganda dell'esperanto a Bordighera, dove nel 1910 fond\u00f2 un gruppo esperantista.\nNell'Italia meridionale, e in particolare in Sicilia, la promozione dell'esperantismo fu portata avanti in primo luogo dal dottor Vitangelo Nalli, attivo dal 1903, che fond\u00f2 l'associazione Sicilia Federacio Esperantista (Federazione esperantista siciliana, SFE) nel 1906 e la rivista \"Idealo\" (Ideale). La SFE godeva del patrocinio del ministero della pubblica istruzione e dei sindaci di Palermo e Siracusa.\nFra i pionieri del movimento esperantista italiano sono da annoverare anche l'avvocato Raffaele Bagnulo e Giovanni Cacciapuoti, che nel 1902 pubblicarono a Napoli la rivista \"L'Esperantista\" e nel 1903 fondarono un gruppo esperantista nel capoluogo partenopeo.\nAnche Roma si dot\u00f2 presto di un gruppo esperantista, grazie soprattutto al lavoro dell'ecclesiastico Luigi Giambene, che fond\u00f2 nel 1905 il gruppo Imperiosa Civitas. Nel 1907 fece la sua comparsa la rivista \"Roma Esperantisto\" (\"L'esperantista romano\"), tramite la quale nel 1908 fu pubblicato il primo elenco di esperantisti italiani.\nNel 1907 fece la sua comparsa, a Udine, la rivista \"Esperanta Abelo\".\nNel 1906 Clarence Bicknell, in collaborazione con la professoressa austriaca Rosa Junck, fond\u00f2 il gruppo esperantista di Milano.\nAltri gruppi esperantisti furono fondati a Perugia (1908), Genova (1910), Sampierdarena (1911) e in seguito in altre localit\u00e0. La prima associazione nazionale, precursore dell'attuale Federazione esperantista italiana, vide la luce a Bologna nel 1911.\nIl movimento esperantista nazionale nacque in realt\u00e0 nel 1910. Gi\u00e0 il 30 dicembre 1905 fu fondato a Firenze un gruppo ufficiale; tra i pionieri del movimento meritano un'attenzione a parte Cicetti, Dattari, l'avvocato Viterbo. A Firenze stessa nel 1910 sorgeva con altri gruppi la Federazione esperantista italiana (FEI), il cui primo congresso ufficiale si tenne a Firenze il 21-23 marzo 1910. Il prof. Corrado Grazzini organizz\u00f2 a Firenze un'associazione nazionale di insegnanti di Esperanto; quest'associazione fu riorganizzata nel 1916. Scarselli a Firenze scrisse in quegli anni la \"Marcia degli Esperantisti\".\nLa FEI (ancora esistente nel 1934) gi\u00e0 dall'inizio ebbe come scopo la diffusione dell'Esperanto e l'organizzazione in gruppi degli esperantisti italiani. Essa organizzava ogni anno un congresso nazionale.\nLa rinascita post-bellica (1948-1960).\nAl termine della seconda guerra mondiale il movimento esperantista italiano versava in condizioni pessime, se \u00e8 vero che al primo congresso nazionale del dopoguerra, tenuto a Torino nel 1948, parteciparono meno di 300 individui. A partire dai primi anni 1950, tuttavia, erano gi\u00e0 chiari i segnali di ripresa.\nNel 1950 ebbero nuovamente inizio le trasmissioni in esperanto di Radio Roma, che erano state sospese in occasione del conflitto mondiale. Nello stesso anno, il deputato Enzo Giacchero present\u00f2 un'interrogazione al Ministro della pubblica istruzione Guido Gonella per verificare se il ministero si fosse adoperato per \"istituire un controllo statale per il riconoscimento ufficiale del titolo di insegnante di esperanto\".\nNel 1951 il ministro della pubblica istruzione Antonio Segni partecip\u00f2 al congresso nazionale di Pisa; nel febbraio 1952 diram\u00f2 quindi una circolare destinata a tutti i provveditori agli studi, esortandoli ad agevolare l'insegnamento dell'esperanto mettendo a disposizione le aule scolastiche per i corsi, e suggerendo di rivolgersi all'Istituto italiano di esperanto per il reperimento degli insegnanti.\nLa relativa forza del movimento esperantista cattolico fu in questi anni motivo di forte collaborazione con le autorit\u00e0 statali, dacch\u00e9 lo scranno di ministro della pubblica istruzione rimase per un lungo tempo in mano ad esponenti di spicco della Democrazia Cristiana.\nNel 1952 al congresso nazionale di Bologna partecip\u00f2 (in qualit\u00e0 di presidente del Comitato d'Onore) il presidente della Repubblica Luigi Einaudi; nel comitato figuravano il presidente emerito Enrico De Nicola, il presidente del consiglio Alcide de Gasperi, il presidente della Camera Giovanni Gronchi, il ministro della pubblica istruzione Antonio Segni, il cardinale di Bologna Lercaro ed il sindaco di Bologna Giuseppe Dozza. Einaudi volle inviare un messaggio al congresso, indirizzando ai convenuti un \"tributo di schietta simpatia che va reso a quanti danno generosa opera per l'avvicinamento dei popoli\". Enzo Giacchero, per conto della Comunit\u00e0 europea del carbone e dell'acciaio, in un simile messaggio dichiar\u00f2: \"Nessuno pi\u00f9 di me [...] pu\u00f2 apprezzare la vostra fatica e la utilit\u00e0 che in tutti i settori deriverebbe dal pi\u00f9 completo successo vostro e dei nostri amici esperantisti in tutto il mondo\".\nNel 1954 la seduta plenaria dell'UNESCO, riunita a Montevideo, aveva promosso una risoluzione che prendeva atto dei risultati ottenuti dall'esperanto in materia di scambi culturali internazionali, dichiarava che tali risultati coincidevano con gli scopi e gli ideali dell'UNESCO e impegnava il direttore generale a seguire l'evoluzione dell'uso dell'esperanto in campo scientifico, educativo e culturale nei singoli stati membri. La delegazione italiana presente alla conferenza, per quanto divisa fra favorevoli (Vittorino Veronese) e contrari (Giuseppe Ungaretti) all'esperanto, vot\u00f2 alla fine a favore della risoluzione, contribuendo alla sua approvazione.\nGli echi di tale evento acquisirono particolare rilevanza nell'ambito del Congresso universale di esperanto del 1955, che si tenne a Bologna. La manifestazione ricevette il patrocinio del presidente della Repubblica Giovanni Gronchi e dei presidenti emeriti Enrico De Nicola e Luigi Einaudi; il sindaco di Bologna Giuseppe Dozza, che partecip\u00f2 al congresso, si rivolse ai convenuti parlando fluentemente in esperanto.\nNel corso degli anni 1950 la Federazione esperantista italiana continu\u00f2 a muoversi sul piano legislativo. Ritenendo obsoleta la circolare del Ministro della pubblica istruzione Antonio Segni, la FEI ne richiese nel 1956 l'iterazione; il ministro in carica, il socialdemocratico Paolo Rossi, neg\u00f2 il procedimento, dacch\u00e9 la circolare precedente era priva di scadenze ufficiali ed era dunque da considerarsi ancora in vigore.\nNel 1962 il senatore Moltisanti, del Movimento Sociale Italiano, avanz\u00f2 una proposta di legge volta a rendere la lingua esperanto materia di studio facoltativa nelle scuole, e a riconoscere ufficialmente il diploma di insegnante rilasciato dall'Istituto italiano di esperanto per poter concorrere all'incarico di insegnamento. Data la collocazione politica del proponente, la proposta non giunse nemmeno alla discussione. Tale fatto spinse la FEI ad istituire un'apposita commissione di esperti allo scopo di redigere una nuova proposta di legge sulla falsariga della precedente, ma sulla quale fosse possibile una convergenza consistente. Dopo una lunga trafila il testo elaborato dalla Commissione della FEI venne effettivamente presentato alla Camera dei deputati come proposta di legge ed ottenne il via libera dalla commissione \"Istruzione e belle arti\" (seppur con alcune modifiche), ma non riusc\u00ec a concludere l'iter parlamentare a causa della chiusura anticipata della legislatura.\nNel corso degli anni 1960 vennero presentate nuove proposte di legge favorevoli all'esperanto; nessuna godette di particolare fortuna. Finalmente, un contributo legislativo all'insegnamento dell'esperanto giunse con la legge 820 del 20 settembre 1971, che disponeva l'avvio sperimentale della scuola a tempo pieno e l'istituzione di posti in organico per insegnamenti speciali ed attivit\u00e0 integrative."}
{"id": "1834825", "revid": "36426", "url": "https://it.wikipedia.org/wiki?curid=1834825", "title": "Chiesa di San Giovanni Nuovo (Venezia)", "text": ""}
{"id": "1834826", "revid": "339392", "url": "https://it.wikipedia.org/wiki?curid=1834826", "title": "Presidenti della Provincia di Trento", "text": ""}
{"id": "1834830", "revid": "584094", "url": "https://it.wikipedia.org/wiki?curid=1834830", "title": "Chiamate Roma Triuno Triuno", "text": "Chiamate Roma Triuno Triuno \u00e8 una trasmissione radiofonica in onda su Radio Deejay, curata e condotta dal Trio Medusa. Il nome della trasmissione \u00e8 riferito a un vecchio programma della Radio Rai: \"Chiamate Roma 3131\".\nFormat.\nLa trasmissione ha un taglio prettamente di intrattenimento, con temi d'attualit\u00e0, trattati in modo semi-serio dal trio. Oltre al Trio Medusa intervengono ricorrentemente altri personaggi a supporto, come Andrea Prevignano, Francesco Lancia (dal 2010 al 2021), Veronica Di Pietrantonio (dal 2021) Matteo Curti (nelle prime edizioni), Magister Patrik, l\u2019ex pizzaiolo Danilo da Fiumicino ed Enrico il Bagnino per le previsioni meteo. \nAlcune delle sigle della trasmissione sono state cantate da Piotta, mentre le sigle delle rubriche di Danilo da Fiumicino sono cantate dai Rumatera. A partire dal 28 giugno 2010 la trasmissione cambia collocazione nel palinsesto, passando dal precedente orario (12:00-13:00 dal luned\u00ec al venerd\u00ec) al nuovo ovvero dalle 7:00 alle 9:00 (occasionalmente dalle 7:00 alle 10:00) dal luned\u00ec al venerd\u00ec cambiando per altro nome in quello attuale.\nRubriche.\nNonostante ogni puntata differisca dalle altre non solo nei contenuti ma anche negli schemi e negli argomenti trattati, alcune rubriche e alcuni interventi vengono presentati con una cadenza predefinita. Tuttavia, dopo la partenza di Francesco Lancia alla fine della stagione 2020-2021, il numero delle rubriche fisse diminuisce considerevolmente. Fra queste si riportano:\nRubriche defunte.\nCon la partenza dalla trasmissione di Francesco Lancia nell'estate 2021, molte rubriche prima ricorrenti, sono state dismesse, per essere sostituite da altri interventi all'interno della programmazione. Fra le tante:"}
{"id": "1834831", "revid": "339392", "url": "https://it.wikipedia.org/wiki?curid=1834831", "title": "Cattedrale di Santa Maria Assunta di Torcello", "text": ""}
{"id": "1834835", "revid": "36426", "url": "https://it.wikipedia.org/wiki?curid=1834835", "title": "Chiesa di Santa Maria delle Penitenti (Venezia)", "text": ""}
{"id": "1834838", "revid": "834", "url": "https://it.wikipedia.org/wiki?curid=1834838", "title": "Azioni (finanza)", "text": ""}
{"id": "1834839", "revid": "78273", "url": "https://it.wikipedia.org/wiki?curid=1834839", "title": "Storia dell'esperanto in Italia", "text": ""}
{"id": "1834840", "revid": "1784492", "url": "https://it.wikipedia.org/wiki?curid=1834840", "title": "Nazionale Under-21 di calcio della Jugoslavia", "text": "La nazionale under-21 della Jugoslavia \u00e8 esistita durante la Repubblica Federale Socialista della Jugoslavia. Dopo la dissoluzione di quest'ultima nel 1992, si formarono le nazionali seguenti:\nIn seguito alla creazione delle competizioni giovanili UEFA nel 1976, venne creata la nazionale U-21 della Jugoslavia. La Jugoslavia vinse la prima edizione dell'europeo U-21 nel 1978. Poich\u00e9 secondo le regole del torneo i giocatori devono avere 21 anni o meno all'inizio della competizione di due anni (incluse le qualificazioni), l'europeo U-21 \u00e8 tecnicamente un torneo U-23."}
{"id": "1834845", "revid": "3831", "url": "https://it.wikipedia.org/wiki?curid=1834845", "title": "Universit\u00e0 Urbaniana", "text": ""}
{"id": "1834848", "revid": "62748", "url": "https://it.wikipedia.org/wiki?curid=1834848", "title": "Giuseppe Bordonzotti", "text": "Biografia.\nNasce a \"Madonna del Piano\", frazione di Croglio, figlio di Serafino. Nel 1894 a Milano ottiene il diploma di capomastro. Nel 1899 si diploma al Politecnico federale di Zurigo. Apre uno studio in Canton Ticino e realizza diverse opere in tutto il cantone insieme all'architetto Bernardo Ramelli. Nel 1909 realizza la facciata della chiesa conventuale della Santissima Trinit\u00e0 a Lugano.\nNel 1918 realizza la facciata della chiesa di Sant'Antonio Abate a Lugano."}
{"id": "1834850", "revid": "1305772", "url": "https://it.wikipedia.org/wiki?curid=1834850", "title": "Emilio Ravel", "text": "Biografia.\nDopo la partecipazione alle rubriche \"Semaforo\" (1955) di Ugo Gregoretti, \"Permette una domanda?\" (1956) con Armando Pizzo e \"Arti e scienze\" (1961) con Carlo Mazzarella, \u00e8 prima inviato e poi caporedattore a \"Tv7\" (1969). Dall'anno seguente ha collaborato al rotocalco televisivo \"AZ, un fatto come e perch\u00e9\".\nFra le trasmissioni che portano la sua firma la pi\u00f9 famosa \u00e8 sicuramente la rubrica dedicata allo spettacolo del neonato TG2, \"Odeon\" (dal 1976), in collaborazione con Brando Giordani, con il quale realizza successivamente \"Colosseum\" (dal 1983). Ha collaborato anche a \"Gulliver\" (1980), \"Replay\" (1981), \"Unomattina\" (1994) e \"Bella Italia\". \nSenese della contrada della Selva, \u00e8 stato per anni il telecronista ufficiale per la Rai del Palio. Ha collaborato ai canali tematici satellitari di RaiSat realizzando molte rubriche (come la serie \"Album\", dedicata a personaggi famosi) prima di passare a Sky TG24 (\"Doppio espresso\", con Brando Giordani).\n\u00c8 stato autore di inchieste giornalistiche, testi di narrativa e divulgazione storica: \"Esploriamo l'autostrada\" (1963), \"Il tumulto dei Ciompi\" (1978), \"Il diavolo a Firenze\" (1987) e, con Idalberto Fei, \"Cavalli che correte in piazza quando \u00e8 estate: gli animali delle contrade del Palio di Siena. Racconti fantastici e storia vera\" (2007). Con Brando Giordani ha firmato anche la regia e la sceneggiatura del film \"SuperTot\u00f2\" (1980).\nNel 2012 viene chiamato da Caterina Stagno nel gruppo di Giovanni Minoli per collaborare alla produzione del magazine \"Dixit Stelle\" in onda su Rai Storia.\nDal 2013 al 2015 collabora con la struttura RaiExpo. La sua ultima opera Tv \u00e8 stata \"Noi siamo l'Italia\" andata in onda su Rai Tre. "}
{"id": "1834851", "revid": "223320", "url": "https://it.wikipedia.org/wiki?curid=1834851", "title": "Il volo del mattino", "text": ""}
{"id": "1834853", "revid": "2056951", "url": "https://it.wikipedia.org/wiki?curid=1834853", "title": "Toro (disambigua)", "text": ""}
{"id": "1834854", "revid": "3115", "url": "https://it.wikipedia.org/wiki?curid=1834854", "title": "Luigi Giambene", "text": "Dottore in teologia, esponente della curia pontificia, monsignore, teneva lezioni di lingua ebraica e lingua greca presso la Pontificia Universit\u00e0 Urbaniana.\nFu sostituto della sezione delle indulgenze della Sacra Congregazione del Santo Offizio.\nBiografia.\nGiambene nacque a Roma il 26 novembre 1866, figlio di Ludovico ed Ersilia Tani. Il nome, Luigi, era quello del defunto nonno paterno, che era stato direttore delle Poste pontificie di piazza San Silvestro (\u00e8 ricordato, tra l'altro, nell'\"Epistolario\" di Giacomo Leopardi).\nI suoi primi studi furono presso il collegio Bandinelli di Via Giulia. Da l\u00ec pass\u00f2 al seminario romano, per poi entrare il 16 settembre 1880 al collegio Nazareno, fino al 28 agosto 1882, quando entr\u00f2 nel noviziato dei gesuiti (Villa Torlonia a Castel Gandolfo). Gli ultimi due anni di seminario li trascorse al seminario Romano Maggiore, nell'antica sede a Sant'Apollinare. Fu ordinato sacerdote il 21 luglio 1889.\nGi\u00e0 insegnante di lingua ebraica e lingua greca alle \u201cscuole della S.C. di propaganda fide\u201d inizi\u00f2 quasi subito il suo servizio in Vaticano, quale \u201cofficiale della Sacra congregazione delle indulgenze e sante reliquie\u201d.\nNel 1905 Giambene venne nominato alla cattedra di ebraico (e qualche tempo dopo, anche di greco) presso l'attuale Universit\u00e0 Urbaniana. A fine febbraio arriva al Giambene la nomina a \u201cCameriere segreto soprannumerario di Sua Santit\u00e0\u201d (\u00e8 il titolo di \u201cmonsignore\u201d, che gli verr\u00e0 confermato anche dai papi seguenti).\nUlteriore nomina avvenne il 26 ottobre 1908, quando Giambene divenne sostituto della sezione delle indulgenze della Sacra Congregazione del Santo Offizio.\nNel 1915, a soli 49 anni di et\u00e0, Giambene gi\u00e0 non godeva di buona salute, tanto che si vide costretto a interrompere gli insegnamenti presso il Pontificio Collegio Urbano. Nello stesso anno termina anche il suo servizio presso la Congregazione vaticana: il 26 ottobre 1915 papa Benedetto XV accett\u00f2 le sue dimissioni dall'ufficio di sostituto della sezione della Indulgenze e gli concesse una pensione di Lire 200 a favore della madre, Ersilia Tani, ved. Giambene.\nMonsignor Giambene conserv\u00f2 il suo servizio pastorale come canonico della chiesa di Santa Maria in Montesanto (la cosiddetta \u201cchiesa degli artisti\u201d).\nNel 1932, compilando la \"scheda personale del sacerdote\", mons. Giambene indica quale dimora l'indirizzo di via Germanico 203, int. 13, \"presso alcuni parenti\". Da una data sconosciuta, egli diventa ospite del Pontificio collegio pio latino americano, nella prima sede storica, oggi non pi\u00f9 esistente, in Via Gioacchino Belli 3.\nMonsignor Giambene mor\u00ec il 29 giugno 1944 alle 20:15, dopo lunga malattia, come annoter\u00e0 nel suo manoscritto padre Pietro Maina, storico del Collegio pio latino americano.\nAll'indomani della sepoltura al cimitero del Verano, un breve necrologio appare sul giornale vaticano L'Osservatore Romano, con menzione del fatto che Giambene, a causa della sua conoscenza di molte lingue europee e orientali \u201crendeva servigi segnalati agli uffici della Santa Sede\u201d\nLa tomba di monsignor Giambene si trova nella zona del Verano detta \u201cscogliera\u201d e precisamente al lato sinistro esterno della cappella dell'arciconfraternita della Pia unione del Sacro Cuore di Ges\u00f9 agonizzante.\nIl ruolo nell'esperantismo.\nGiambene si avvicin\u00f2 all'esperanto nel 1902, diventando uno dei pionieri del movimento esperantista italiano. A partire da quell'anno inizi\u00f2 ad adoperarsi per la promozione dell'esperanto a Roma, citt\u00e0 dove sino a quel momento non si registravano esperantisti; il suo lavoro culmin\u00f2 il 14 dicembre 1905, quando, avendo riunito un gruppo di quattordici cultori della lingua, fond\u00f2 ufficialmente il Centro esperantista romano (il primo in Italia) con il nome latino di \"Imperiosa Civitas\".\nGiambene intrattenne stretti rapporti con papa Pio X, con cui in pi\u00f9 occasioni parl\u00f2 della lingua internazionale. Da parte sua, il pontefice si rivolgeva spesso a Giambene apostrofandolo ironicamente come \"Monsignor Esperanto\". Durante un'udienza concessa a Giambene il 2 giugno 1906, Giambene don\u00f2 al pontefice le prime copie della neonata rivista esperantista cattolica \"Espero Katolika\", edita dalla Unione esperantista cattolica internazionale; il papa lesse ad alta voce una poesia in esperanto di Aleksandro Dombrovski a lui dedicata, ed espresse per la prima volta la benedizione di un pontefice nei confronti di \"Espero Katolika\", del suo direttore Emile Peltier e del movimento esperantista in generale.\nDopo l'udienza del 1906, delegazioni del Gruppo esperantista romano furono spesso ricevute in udienza da Pio X.\nTenne corsi, scrisse articoli e pronunci\u00f2 discorsi sull'esperanto.\nFu uno dei principali organizzatori del quarto \"Internacia katolika kongreso\" (\"Congresso cattolico internazionale\"), che si tenne a Roma nel settembre 1913.\nNel 1919 fu inoltre cofondatore del \"Roma Esperanto-Instituto\", assieme a Bruno Migliorini, Alfredo Stromboli e D. Cossaro; l'associazione si proponeva di promuovere \"[...] l'insegnamento della lingua ausiliaria internazionale [...] e la diffusione del suo utilizzo nelle relazioni internazionali\"\", ed era una sezione dell'Istituto italiano di esperanto (allora \"Cattedra italiana di esperanto\").\nOpere.\nNel 1900 redasse in francese il capitolo di presentazione della Congregazione delle indulgenze e sante reliquie, per il libro \u201cL'Eglise catholique \u00e0 la fin du XIX si\u00e8cle\u201d.\nA 31 anni, nel 1897, aveva pubblicato un fascicolo sulla \u201cDeclinazione dei nomi sostantivi della Lingua tedesca\u201d, mentre nel 1899 tradusse dal tedesco, con adattamenti per i fedeli italiani, il \u201cManuale d'indulgenze\u201d di Joseph Hilgers.\nOpere realizzate per l'esperantismo: nel 1907 redasse uno dei primi vocabolari italiano-esperanto, contenente circa voci. Pubblic\u00f2 inoltre una grammatica.\nNello stesso anno Giambene pubblic\u00f2 un'antologia letteraria, \"Tra la Esperanta literaturo\" (\"Nella letteratura in esperanto\"), con cinquanta brani tratti da diversi scritti originali in lingua, sia a carattere letterario che scientifico e saggistico. La seconda edizione dell'antologia usc\u00ec gi\u00e0 nel 1908.\nSempre nel 1908 cur\u00f2 la pubblicazione e redazione della rivista esperantista \"Roma Esperantisto\" (\"L'esperantista romano\"), nata nel 1907."}
{"id": "1834855", "revid": "36426", "url": "https://it.wikipedia.org/wiki?curid=1834855", "title": "Santa Maria dei Servi (Vicenza)", "text": ""}
{"id": "1834860", "revid": "1369234", "url": "https://it.wikipedia.org/wiki?curid=1834860", "title": "SOS", "text": "SOS \u00e8 la sequenza di tre lettere, che normalmente descrive il segnale universale di richiesta di soccorso. Espresso in codice Morse, si caratterizza per la propria semplicit\u00e0 di codifica: tre punti, tre linee, tre punti (si scrive: \u00b7 \u00b7 \u00b7 \u2014 \u2014 \u2014 \u00b7 \u00b7 \u00b7), reinterpretata deve essere obbligatoriamente trasmesso senza separazione fra le singole lettere ossia come se si trattasse di un'unica parola; \u00e8 di una semplicit\u00e0 tale da permettere anche a non esperti di recepire immediatamente il messaggio. Fu adottato a livello internazionale per la prima volta nella seconda conferenza radiotelegrafica internazionale a Berlino nel 1906\nIl segnale di soccorso.\nIl 1\u00ba aprile 1905 il governo tedesco introdusse la sequenza Morse tre punti/tre linee/tre punti come \"Notzeichen\" o segnale di soccorso nell'ambito di un insieme di regole nazionali per le trasmissioni radio; durante la Seconda Conferenza Internazionale Radiotelegrafica di Berlino del 1906 questo segnale divent\u00f2 internazionale, in sostituzione del segnale CQD usato fino a quel momento, perch\u00e9 di pi\u00f9 facile interpretazione. Infatti il nuovo segnale SOS, trasmesso come un segnale unico e non come tre lettere ben distinte e separate, produce un suono completamente diverso da ogni altro segnale Morse, tale che risulta inconfondibile. La legge contenente questo provvedimento fu firmata il 3 novembre 1906 ed entr\u00f2 in vigore il 1\u00ba luglio 1908. Tuttavia vi fu una certa riluttanza da parte dei marconisti, che per alcuni anni continuarono solitamente ad adottare il CQD. L'uso dell'SOS cominci\u00f2 a diffondersi nel 1914, dopo l'affondamento del \"Titanic\", durante il quale fu lanciato per la prima volta il nuovo segnale di soccorso.\nLa sequenza tre punti/tre linee/tre punti corrisponde alle lettere \"SOS\"; tuttavia, n\u00e9 nella legge tedesca del 1905, n\u00e9 in quella internazionale del 1906, si fa menzione dell'equivalente alfabetico del segnale, ossia cosa significhino le tre lettere; viene indicato solo che dev'essere una sequenza continua di tre punti/tre linee/tre punti. Nell'uso popolare le lettere corrispondenti SOS vennero associate, nei paesi di lingua inglese, ad acronimi inversi del tipo \"Save Our Ship\" o \"Save Our Souls\", e in Italia \"Salvateci O Soccombiamo\" o \"Soccorso Occorre Subito\" oppure \"Subito Occorre Soccorso\".\nLa chiamata di soccorso.\nLa chiamata di soccorso ha la precedenza assoluta su tutte le altre comunicazioni. Tutte le stazioni che la ricevono devono cessare immediatamente qualsiasi trasmissione che possa disturbare il traffico di soccorso e continuare l'ascolto sulla frequenza di emissione della chiamata di soccorso. Tale chiamata non pu\u00f2 essere diretta a una stazione determinata e non se ne deve accusare il \u201cricevuto\u201d prima che il messaggio di soccorso che segue sia stato trasmesso.\nLa chiamata di soccorso comprende:\nEsempio: SOS SOS SOS DE ICIA ICIA ICIA\nIl messaggio di soccorso.\nIl messaggio di soccorso si compone delle seguenti parti:\nCome regola generale, una nave segnala la propria posizione in latitudine e in longitudine. Quando possibile, possono essere indicati il rilevamento vero e la distanza in miglia marine, rispetto ad un punto geografico conosciuto.\nEsempio: SOS MV IGNAZIOEMME/ICIA 031525 GMT 31.52 NORTH 28.56 EAST CAUSA SCOPPIO CALDAIE FALLA IMBARCHIAMO ACQUA SBANDAMENTO PERICOLOSO CHIEDIAMO SOCCORSI = COMANDANTE\nLa chiamata ed il messaggio di soccorso possono essere trasmessi soltanto su ordine del Comandante o della persona responsabile della nave. La velocit\u00e0 di trasmissione generalmente non deve superare le 16 parole al minuto (80 caratteri al minuto).\nIl segnale di allarme radiotelegrafico.\nIl segnale di allarme radiotelegrafico (frequenza di emissione di 500 kHz) \u00e8 composto da una serie di dodici linee di quattro secondi ciascuna intervallati da un secondo. Esso pu\u00f2 essere trasmesso a mano oppure tramite un manipolatore automatico.\nIl segnale di allarme ha lo scopo di far funzionare gli apparecchi automatici che danno l'allarme, al fine di attirare l'attenzione dell'operatore che non si trovi in ascolto sulla frequenza di soccorso. Infatti, attiva tre campanelli posti nella stazione radio, nella cabina del marconista e nella sala nautica.\nProcedura di soccorso.\nLa procedura radiotelegrafica di soccorso comprende:\nEsempio: SOS SOS SOS DE ICIA ICIA ICIA (intervallo di due minuti per dare il tempo all'operatore di sintonizzarsi sulla frequenza di 500 kHz)\nSOS SOS SOS DE ICIA ICIA ICIA MV IGNAZIOEMME 031525 GMT 31.52 NORTH 28.56 EAST CAUSA SCOPPIO LOCALE CALDAIE FALLA IMBARCHIAMO ACQUA SBANDAMENTO PERICOLOSO CHIEDIAMO SOCCORSI = COMANDANTE\nQualora si ritenga che anche la pur minima perdita di tempo possa pregiudicare la salvezza della nave e delle persone a bordo di essa, si potr\u00e0 omettere la trasmissione della prima delle due chiamate di soccorso oppure la trasmissione di questa e del segnale di allarme.\nIl segnale di allarme, e/o la chiamata di soccorso che lo segue, potranno essere omessi quando non si ritenga necessaria la loro trasmissione.\nIl messaggio di soccorso, preceduto dalla chiamata di soccorso, sar\u00e0 ripetuto ad intervalli specialmente durante i periodi di silenzio e ci\u00f2 finch\u00e9 non si sia ricevuta risposta. Tuttavia gli intervalli devono essere sufficientemente lunghi affinch\u00e9 le stazioni che si preparino a rispondere abbiano il tempo di mettere in funzione i loro trasmettitori.\nSe si reputa necessario si pu\u00f2 ripetere il segnale di allarme, ad esempio quando l'orario di servizio di una nave con un solo operatore sia terminato in quella zona. Comunque, se non si dovesse ricevere risposta, si pu\u00f2 ritrasmettere su qualsiasi frequenza dove si pensa si possa richiamare l'attenzione. Prima di abbandonare la nave totalmente senza aver ricevuto risposta, \u00e8 opportuno che l'apparato trasmittente della stazione radio sia messo in condizione di trasmissione continua, se \u00e8 possibile; questo, per dar modo alle stazione radiogoniometriche di effettuarne il rilevamento.\nAccusa di ricevuto ad un messaggio di soccorso.\nLe stazioni che ricevono un messaggio di soccorso trasmesso da una nave in pericolo e che siano certe che questa si trovi vicino ad esse, devono dare immediatamente \u201cACCUSA DI RICEVUTO\u201d mentre coloro che si trovano pi\u00f9 distanti devono lasciar trascorrere un breve intervallo di tempo prima di accusare il ricevuto, questo per consentire alle stazioni nelle immediate vicinanze della nave in pericolo di soccorrerla con pi\u00f9 sollecitudine\nIl \"ricevuto\" di un messaggio di soccorso \u00e8 dato come segue:\nEsempio: ICIA ICIA ICIA DE 5LRU 5LRU 5LRU RRR SOS\nOgni stazione di nave che accusa il ricevuto di un messaggio di soccorso, qualora il Comandante o la persona responsabile della nave decida di andare in soccorso della nave in pericolo, deve trasmettere il pi\u00f9 presto possibile un messaggio contenente le seguenti informazioni:\nEsempio: SOS MONROVIA 0311500 GMT 31.27 NORTH 27.52 EAST VELOCITA' 12 NODI RAGGIUNGEREMO POSIZIONE SEGNALATACI FRA 5 ORE CIRCA = COMANDANTE\nTraffico di soccorso.\nIl traffico di soccorso comprende tutti i messaggi riguardanti gli aiuti necessari alla nave in pericolo. In detto traffico, il segnale di soccorso deve essere trasmesso prima della chiamata ed all'inizio di ciascun messaggio.\nLa direzione del traffico spetta alla nave in pericolo per\u00f2 per qualsiasi motivo pu\u00f2 cedere la conduzione del traffico a qualsiasi altra stazione. La stazione che dirige il traffico pu\u00f2 imporre il silenzio, sia a tutte le stazioni della zona, sia ad una sola stazione che disturba il traffico stesso. In entrambi i casi deve essere usata l'abbreviazione regolamentare QRT seguita dal segnale SOS.\nEsempi: CQ QRT SOS oppure ICVV QRT SOS\nL'uso dell'abbreviazione QRT SOS \u00e8 riservato alla stazione che dirige il traffico. Il silenzio pu\u00f2 essere imposto, se giudicato indispensabile, anche dalle stazioni in prossimit\u00e0 della nave in pericolo. A tale scopo si usa la procedura indicata sopra sostituendo per\u00f2 al segnale di soccorso SOS la parola DETRESSE seguita dal proprio indicativo di chiamata.\nEsempi: CQ QRT DETRESSE HPPF oppure ICVV QRT DETRESSE HPPF\nLe stazione del Servizio Radio Mobile Marittimo che sono a conoscenza di un traffico di soccorso e che non possono, da parte loro, portare soccorso alla nave in pericolo, devono seguire ugualmente detto traffico fintanto che non siano certe che alla nave in pericolo sia stato portato l'aiuto richiesto.\n\u00c8 proibito a tutte le stazioni che seguono un traffico di soccorso e che non vi prendano parte, di trasmettere sulle frequenze in cui si effettui tale traffico, sin quando non abbiano ricevuto un messaggio indicante che pu\u00f2 essere ripreso il traffico normale.\nQuando il traffico di soccorso \u00e8 terminato e quindi l'osservanza del silenzio non \u00e8 pi\u00f9 necessaria, la stazione che ha avuto la direzione del traffico trasmette sulla frequenza di soccorso un messaggio indirizzato a tutti, per avvertire che pu\u00f2 essere ripreso il lavoro normale. Tale messaggio comprende:\nEsempio: SOS CQ CQ CQ DE IBHE IBHE IBHE 032340 GMT IGNAZIOEMME/ICIA QUM\nTrasmissione di un messaggio di soccorso da parte di una stazione diversa da quella in pericolo.\nUna stazione del Servizio Radio Mobile Marittimo, venuta a conoscenza che una stazione di nave \u00e8 in pericolo, deve trasmettere un messaggio di soccorso in uno dei seguenti casi:\nTale messaggio di soccorso deve essere preceduto da una chiamata che, anticipata possibilmente dal segnale d'allarme, deve essere fatta nel seguente modo:\nEsempio: DDD SOS SOS SOS DDD DE ICXS ICXS ICXS 03145 GMT RICEVUTO DA MV IGNAZIOEMME/ICIA 031525 GMT 31.52 NORTH 28.56 EAST CAUSA SCOPPIO LOCALE CALDAIE FALLA IMBARCHIAMO ACQUA SBANDAMENTO PERICOLOSO CHIEDIAMO SOCCORSI = COMANDANTE DE ICXS 031550 GMT AR\nIl segnale DDD deve essere trasmesso come un segnale unico esattamente come l'SOS. Chi ascolta questo segnale riconosce immediatamente che non si tratta della nave in pericolo.\nNelle zone a traffico intenso, in caso di soccorso, pu\u00f2 essere attivata come frequenza di chiamata e risposta la frequenza di lavoro per navi 512\u00a0kHz che consente alle stazioni lontane dalla nave in pericolo di effettuare lo stesso traffico commerciale senza disturbare la 500\u00a0kHz impegnata col soccorso"}
{"id": "1834861", "revid": "309289", "url": "https://it.wikipedia.org/wiki?curid=1834861", "title": "Messojacha", "text": "La Messojacha \u00e8 un fiume della Russia siberiana nordoccidentale (Jamalia), tributario del mar Glaciale Artico.\nHa origine da alcuni bassi rilievi collinari all'estremit\u00e0 nordorientale del bassopiano della Siberia Occidentale, scorrendo successivamente con direzione sudoccidentale in una zona piatta e, nella stagione calda, interessata da estesi impaludamenti, pressoch\u00e9 disabitata. Sfocia nell'estuario del Taz, braccio laterale del pi\u00f9 grande golfo dell'Ob'. I principali affluenti del fiume sono Njangus\"jacha, Njadajacha, Mudujjacha, Indik\"jacha, tutti provenienti dalla sinistra idrografica.\nIl fiume ha un regime tipico dei fiumi artici russi: lunghissimi periodi di gelo (mediamente, da ottobre a fine maggio-primi di giugno), seguiti da forti piene estive e successiva ridiscesa in autunno (settembre), prima del gelo.\nCome in gran parte del bassopiano siberiano occidentale, anche nel bacino della Messojacha si rinvengono giacimenti di gas naturale."}
{"id": "1834862", "revid": "226458", "url": "https://it.wikipedia.org/wiki?curid=1834862", "title": "Giovan Battista Di Menna", "text": "Biografia.\n\u00c8 messo da ragazzo in convento nell'ordine dei Cappuccini a Penne. Diventa lettore di filosofia e teologia nei conventi di Pescara e di Tocco da Casauria, quindi missionario in Tunisia per la Propaganda Fide.\nUna profonda crisi personale nell'1837 lo spinge a rivedere radicalmente tutte le sue concezioni di cattolico romano e, avendo pubblicato le sue persuasioni al riguardo, subisce persecuzioni tali da spingerlo a recarsi, nel 1838 sull'isola di Malta dove trova riparo in un luogo che si dimostra accogliente per ex-sacerdoti come lui. A Malta, infatti, trovano accoglienza pure altri insigni rifugiati italiani, come Giacinto Achilli (ex-domenicano noto per aver portato in tribunale il cardinale Newman) e Gabriele Rossetti. Aderisce alla fede evangelica (anglicana) riformando le sue precedenti persuasioni cattoliche-romane.\nDall'ottobre del 1837 all'aprile 1838 intrattiene una corrispondenza pubblicata con il padre gerosolimitano Emanuele Borg ed il Canonico Psaila che volevano convincerlo a ritornare al Cattolicesimo.\nMalta \u00e8 allora centro di propaganda protestante verso l'Italia e l'intera area del Mediterraneo. A Malta, infatti, nel XIX secolo sono molto attive la Societ\u00e0 Biblica Britannica e Forestiera (istituita nel 1804 con il duplice obiettivo di promuovere l'istruzione fra le classi popolari e fornire loro la possibilit\u00e0 di leggere la Bibbia), come pure la SPCK (Society for Promoting Christian Knowledge) le cui attivit\u00e0 erano appoggiate dall'Ufficio Coloniale inglese. La prima pubblicazione evangelica in Italiano era stata pubblicata a Malta nel 1845 da M. A. Camilleri, un ex-sacerdote cattolico maltese che aveva seguito i passi del professore universitario Cleardo Nardi.\nL'ex-cappuccino risulta gi\u00e0 nel 1839 impiegato della SPCK alla revisione della traduzione Diodati della Scrittura.\nL'8 aprile 1841 il vescovo di Londra riceve la sua pubblica abiura del Cattolicesimo e lo ammette nella comunione della Chiesa di Inghilterra, presso la Cappella Reale di Whitehall, insieme agli ex-sacerdoti cattolici portoghesi P. C. Mello e Vincent Gomez.\nNel 1843 insegna italiano nel Collegio di Eton e tenta di lanciare un periodico dal titolo \"L'Aulico Illustre\" ed anche delle traduzioni in italiano dei Salmi di Davide, ma l'iniziativa non ha successo ed \u00e8 criticata perch\u00e9 trovata scadente dallo stesso Gabriele Rossetti incaricato di rivederla.\nNel 1844 Di Menna \u00e8 preso in prova e poi assunto dalla \"Missione londinese per l-evangelizzazione e l'istruzione degli italiani', alle dipendenze della London City Mission. Diventa, cos\u00ec predicatore popolare, che sa essere la sua vera vocazione. Evangelizza, infatti, negli slum di Londra dove si ammassano molti immigrati italiani e si pratica lo sfruttamento di bambini italiani comprati in Italia e ridotti in schiavit\u00f9. Sovrintende alle sue attivit\u00e0 Arthur Fitzgerald barone di Kinnaird, membro del comitato della Societ\u00e0 missionaria.\nApre cos\u00ec una casa missionaria a Saffron Hill con un certo successo, visitando poi privatamente i suoi connazionali per parlar loro dell'Evangelo. Durante una sua predicazione a Saffron Hill si converte Camillo Mapei, che poi collabora con l'Eco di Savonarola.\nPartecipa al suo lavoro la moglie d'origine francese, che prepara le relazioni del lavoro svolto dal marito per la \"London City Mission\".\nNel 1846 pubblica a Londra il \"Pastore appenninese\" a spese del Lord Kinnair, sostenitore dell'Eco di Savonarola. In esso fa appello agli italiani ed al Papa stesso perch\u00e9 si volgano a Cristo come unico Salvatore, insistendo sulla dottrina della sola grazia e del sola Scrittura.\nSi occupa della traduzione italiana del Book of Common Prayer e scrive numerosi trattati evangelistici.\nIl Di Menna copie un vasto lavoro di colportaggio, diffondendo un gran numero di Bibbie e trattati cristiani. Molte di queste Bibbia sono pure distribuite fra marinai italiani. Non si tratta di un lavoro facile, per\u00f2, non solo per il disinteresse della grande maggioranza degli esuli italiani per la predicazione evangelica, che per la militante opposizione degli ambienti cattolici.\nL'Eco di Savonarola riporta come ancora sia attivo nel 1857 come predicatore in Liguria. Non si conosce la data della morte."}
{"id": "1834863", "revid": "80339", "url": "https://it.wikipedia.org/wiki?curid=1834863", "title": "Messojaha", "text": ""}
{"id": "1834866", "revid": "80339", "url": "https://it.wikipedia.org/wiki?curid=1834866", "title": "Messojakha", "text": ""}
{"id": "1834867", "revid": "80339", "url": "https://it.wikipedia.org/wiki?curid=1834867", "title": "Messoyakha", "text": ""}
{"id": "1834871", "revid": "1305772", "url": "https://it.wikipedia.org/wiki?curid=1834871", "title": "Abell 1835 IR1916", "text": "Abell 1835 IR1916 (nota anche come Abell 1835) \u00e8 una galassia, considerata una delle pi\u00f9 distanti conosciute; si trova dietro l'ammasso di galassie Abell 1835, nella costellazione della Vergine. Fu scoperta da astronomi svizzeri e francesi dell'European Southern Observatory, che usarono uno strumento nel vicino infrarosso nel Very Large Telescope per individuare la galassia; altri osservatori in seguito sfruttarono questa banda per ottenere delle immagini. La scoperta fu annunciata il 1\u00ba marzo del 2004.\nL'analisi della banda J indicano che Abell 1835 IR1916 possiede un spostamento verso il rosso di z\u224810,0, che indica che la galassia ci appare come doveva essere 13,2 miliardi di anni fa, solo 500 milioni di anni dopo il Big Bang, e molto vicino al primo fenomeno di formazione stellare dell'Universo. Questo valore implica una distanza comovente dalla Terra di circa 31 miliardi di anni luce."}
{"id": "1834872", "revid": "400694", "url": "https://it.wikipedia.org/wiki?curid=1834872", "title": "Platinissima", "text": "Platinissima \u00e8 stata una trasmissione radiofonica condotta da Platinette con la partecipazione di Manuela Cimmino in onda su Radio Deejay.\nStoria.\nLa trasmissione nasce nel 2000 con il titolo \"Casa Platinette\", per poi cambiare nome qualche anno dopo in \"Platinissima\". La trasmissione ha preso il posto del programma mattutino condotto da Marco Baldini, rimanendovi fino alla stagione 2009/2010. Dal 30 agosto 2010 \u00e8 andata in onda nella fascia preserale, definita \"Drive Time\", tra le 18:30 e le 20:00 con lo stesso format.\nI temi trattati da Platinette sono principalmente argomenti di attualit\u00e0, a cui gli spettatori partecipano intervenendo telefonicamente. Tra le varie rubriche fisse, il \"Mangianote\", ovvero la ricorrenza di una data legata a qualche evento musicale di particolare importanza, e il \"Bonza quiz\", nell'ambito del quale vengono proposte due parole e gli spettatori devono indovinarne una terza attinente.\nDurante la stagione 2011/2012, il programma \u00e8 andato in onda in versione sia radiofonica che televisiva; la diretta radiofonica era infatti realizzata in uno studio adibito a studio televisivo e veniva trasmessa su Deejay TV. Per l'occasione, il programma ha cambiato titolo in \"Platinissima presenta: Deejay Good Evening\". Si \u00e8 trattata dell'ultima stagione del programma radiofonico, conclusasi con la puntata del 29 giugno 2012, a causa della mancata riconferma di Platinette nel palinsesto di Radio Deejay per la stagione 2012/2013."}
{"id": "1834880", "revid": "228587", "url": "https://it.wikipedia.org/wiki?curid=1834880", "title": "Giuseppina Cobelli", "text": "Biografia.\nScoperta dal musicologo Giacomo Benvenuti, fu inviata dallo stesso a Bologna, dove studi\u00f2 canto con il prof. Giuseppe Arrigoni, ma anche in Baviera sotto la guida di Jacques Stuckgold.Debutt\u00f2 nel 1924 ad Amsterdam ne \"La Gioconda\" di Amilcare Ponchielli nel corso della prima tourn\u00e9e olandese. Nel 1925, per la \"prima\" italiana si esib\u00ec al Comunale di Piacenza, chiamata da Umberto Giordano per la ripresa de \"La cena delle beffe\" dopo la prima scaligera.\nIl 2 aprile dello stesso anno \u00e8 la protagonista in Tosca per l'inaugurazione del Teatro Politeama ed in novembre Sieglinde in Die Walk\u00fcre diretta da Ettore Panizza alla Scala di Milano.\nNel 1926 \u00e8 Elsa in Lohengrin diretta da Antonio Guarnieri con Irene Minghini Cattaneo e Beniamino Gigli al Teatro Comunale di Bologna e la principessa Eboli in Don Carlo diretta da Arturo Toscanini con Bianca Scacciati, Carlo Galeffi e Tancredi Pasero alla Scala.\nNel 1928 \u00e8 Caterina-Katiusha in Risurrezione a Bologna cantata anche al Teatro Comunale di Firenze nel 1929 quando \u00e8 Siglinda ne \"La Valchiria\" diretta da Gino Marinuzzi con Nazzareno De Angelis al Teatro dell'Opera di Roma.\nNel 1930 \u00e8 Isotta in Tristano e Isotta diretta da Victor De Sabata con Ebe Stignani, Renato Zanelli ed Aristide Baracchi alla Scala.\nNel 1931 \u00e8 Zoraima nella prima assoluta di \"La notte di Zoraima\" di Italo Montemezzi diretta dal compositore con Iris Adami Corradetti, Maria Caniglia, Giuseppe Nessi e Baracchi alla Scala.\nFu tra le principali interpreti wagneriane degli anni venti-trenta, particolarmente apprezzata per la grande forza comunicativa, l'assoluta padronanza di mezzi vocali non comuni e la straordinaria presenza scenica. Eccelse in \"La Valchiria\", \"Tristano e Isotta\", \"Lohengrin\" e \"Parsifal\".\nFu altres\u00ec grandissima Tosca, Fedora, Santuzza e, probabilmente, la pi\u00f9 grande Adriana Lecouvreur prima dell'avvento di Magda Olivero. Il suo repertorio comprese anche \"La cena delle beffe\", \"Fedora\", \"L'amore dei tre re\", \"Resurrezione\", \"La Wally\", \"Otello\", \"Andrea Ch\u00e9nier\", \"Francesca da Rimini\", per citare alcuni dei quaranta titoli rappresentati. Fu anche la prima interprete di Silvana, espressamente voluta da Ottorino Respighi e dal librettista Claudio Guastalla, ne \"La fiamma\" al Teatro Reale dell'Opera di Roma nel gennaio 1934.\nLa sua carriera, comunque prossima al termine, venne condizionata dalla sordit\u00e0, della quale si riscontrano le prime tracce nel 1932. Va ricordata anche per essere stata l'unica artista a calcare il palcoscenico dotata di un apparecchio acustico, e ci\u00f2 nel pieno della sua carriera. Cant\u00f2 assieme ai tenori Miguel Fleta, Georges Thill, Ettore Parmeggiani, Aureliano Pertile, Galliano Masini, Beniamino Gigli, Renato Zanelli, Giacomo Lauri-Volpi, Francesco Merli, ai baritoni Carlo Galeffi, Titta Ruffo, Gino Bechi, ai bassi Nazzareno De Angelis, Alexander Kipnis, Tancredi Pasero: fra i direttori con cui lavor\u00f2 Arturo Toscanini, Victor de Sabata, Ettore Panizza, Tullio Serafin, Siegfried Wagner, Otto Klemperer, Gino Marinuzzi, Antonio Guarnieri, Vittorio Gui. I teatri maggiormente frequentati furono la Scala di Milano (16 ruoli), il Reale dell'Opera di Roma (13 ruoli) e il Teatro Col\u00f3n di Buenos Aires (8 ruoli nel corso delle stagioni 1927/1931)."}
{"id": "1834883", "revid": "36426", "url": "https://it.wikipedia.org/wiki?curid=1834883", "title": "Madonna dello schiavo", "text": ""}
{"id": "1834884", "revid": "53588", "url": "https://it.wikipedia.org/wiki?curid=1834884", "title": "Giovanni Battista Di Menna", "text": ""}
{"id": "1834886", "revid": "106908", "url": "https://it.wikipedia.org/wiki?curid=1834886", "title": "Buddhadharma", "text": "Il termine sanscrito Buddhadharma (\u092c\u0941\u0926\u094d\u0927\u0927\u0930\u094d\u092e), indica, in India, l'insegnamento predicato dal Buddha Shakyamuni cos\u00ec da distinguerlo da quello di altri maestri indiani e dal \"San\u0101tanadharma\" (\u0938\u0928\u093e\u0924\u0928\u0927\u0930\u094d\u092e) ovvero l'insegnamento proveniente dalla letteratura vedica che, secondo le dottrine di origine vedica, non essendo stato pronunciato da alcun maestro non pu\u00f2 che esserci sempre stato ed essere quindi \"san\u0101tana(eterno, ap\u00e9iron)\". In un significato pi\u00f9 allargato, \"Buddhadharma\" indica il Buddhismo con i suoi progressivi e contraddittori sviluppi.\nInfatti, come ricorda Mario Piantelli, non \u00e8 possibile parlare di \"un\" Buddhismo quanto piuttosto di un \"fascio di Buddhismi\". Il tema, oggetto di numerose ricerche, \u00e8 cosa di questo \"fascio di Buddhismi\" possa essere ascritto alla figura storica del Buddha Shakyamuni. Ovvero quali fossero le caratteristiche del Buddhismo delle origini. Un tema molto disagevole da trattare in quanto i testi scritti pi\u00f9 antichi su cui tale ricerca pu\u00f2 basarsi risalgono a poco prima l'inizio della nostra Era, successivi quindi, e di diversi secoli, alla morte del suo fondatore, il Buddha Shakyamuni. \u00c8 arduo quindi avere la contezza di quale fosse il suo effettivo insegnamento e qualsiasi ricerca possa essere condotta su tale argomento deve ricordarsi dei limiti stessi da cui essa procede. Ci\u00f2 premesso, alcune considerazioni possono essere fatte. \u00c8 certo, ad esempio, che prima della loro messa per iscritto i sermoni del Buddha Shakyamuni venivano recitati oralmente e quindi trasmessi da monaci (\"bhikkhu\") denominati \"b\u0101\u1e47aka\". \u00c8 certo anche che vi siano stati dei Concili buddhisti in cui questi testi venivano recitati ma la cui ortodossia fu presto messa in discussione, producendo delle divisioni dottrinali (sul Dharma) e disciplinari (sul Vinaya) nel \"sangha\" buddhista. Ma la stesura di un primo vero e proprio Canone buddhista, andato perduto, pu\u00f2 essere ascritta al periodo di A\u015boka. Occorre infatti ricordare che, a parte le testimonianze archeologiche indirette, i Canoni buddhisti scritti di cui disponiamo edizioni integrali o almeno non frammentarie appartengono tutti alla nostra era o poco prima: il Canone p\u0101li \u00e8 in una edizione risalente alla fine del V secolo d.C. (anche se basato su testi messi per iscritto nel I secolo a.C. e forse solo marginalmente modificati in questa edizione; per ulteriori informazioni, vedasi Datazione dei Nik\u0101ya del Canone p\u0101li), il Canone cinese \u00e8 la traduzione, in cinese, operata nei primi secoli della nostra era a partire da testi sanscriti, mentre le traduzioni in tibetano, sempre dal sanscrito, del Canone tibetano sono decisamente pi\u00f9 tarde. Prima di passare in rassegna i possibili pi\u00f9 antichi raggruppamenti testuali del primo, possibile, Canone buddhista e i relativi insegnamenti riportati successivamente negli \u0100gama-Nik\u0101ya, e forse persino nei pi\u00f9 antichi Praj\u00f1\u0101p\u0101ramit\u0101 S\u016btra, fonte di interpretazione e di divisione dottrinale nel Buddhismo dei Nik\u0101ya e nel Buddhismo Mah\u0101y\u0101na, occorre affrontare il tema delle lingue usate nelle pi\u00f9 antiche predicazioni e nella stesura orale dei primi insegnamenti buddhisti.\nLa lingua di predicazione del primo Buddhadharma.\n\u00c8 molto probabile che la lingua utilizzata dal Buddha Shakyamuni fosse una lingua facilmente comprensibile per l'uditorio dei suoi sermoni che, facendo riferimento ad una dottrina interclassista, non poteva consistere solo di persone della casta dei br\u0101hma\u1e47a o degli kshatrya ma appartenere ad ogni ceto sociale. Ci\u00f2 si evince da alcune parti degli \"\u0100gama-Nik\u0101ya\" dove il Buddha sconsiglia, se non proibisce espressamente, l'utilizzo della lingua religiosa indiana per antonomasia: il sanscrito vedico. Questo in quanto tale lingua poteva essere compresa solamente da individui appartenenti alle classi pi\u00f9 elevate. Predicando nel territorio del Magadha \u00e8 molto probabile che egli si esprimesse in \"magadhi\" o antico \"magadhi\". Ci\u00f2 non toglie che i suoi discepoli itineranti abbiano utilizzato, di volta in volta, le lingue popolari (pracritiche) delle varie regioni che visitavano durante le predicazioni. Di tale linguaggio, il \"magadhi\", abbiamo alcune tracce grazie agli editti di A\u015boka pubblicati su pietra e rinvenuti in questa area. \u00c8 noto infatti che A\u015boka pubblicasse i propri editti lungo tutto l'impero Maurya da lui governato. Sono stati rinvenuti editti, nell'area del Panjab, pubblicati in \"kharo\u1e63\u1e6dh\u012b\" (conosciuto anche come \"g\u0101ndh\u0101r\u012b\") una lingua sinistrorsa di origine aramaica, altri sono scritti in greco o anche in aramaico, ma la maggior parte degli editti di A\u015boka sono in medio-indiano (o \"pracritico\" di cui il \"magadhi\" fa parte) in caratteri \"brahmi\", un sistema destrorso origine del \"devan\u0101gar\u012b\". Tali editti, tuttavia va ricordato, sono successivi gi\u00e0 di due secoli alla morte del Buddha Shakyamuni. A tutto questo va aggiunto che spesso nella stessa regione i dialetti marcavano l'origine sociale degli interlocutori, cos\u00ec re, governatori e brahmani parlavano il \"sanscrito vedico\", regine, monache e cortigiane parlavano il \"shauraseni\", mercanti e artigiani il \"magadhi\", mentre il popolo \"basso\" utilizzava il \"paisachi\"."}
{"id": "1834887", "revid": "36426", "url": "https://it.wikipedia.org/wiki?curid=1834887", "title": "Chiesa di San Giovanni al Sepolcro (Brindisi)", "text": ""}
{"id": "1834890", "revid": "196390", "url": "https://it.wikipedia.org/wiki?curid=1834890", "title": "Chiesa di Santa Maria delle Grazie e Convento di Padre Pio", "text": ""}
{"id": "1834892", "revid": "36426", "url": "https://it.wikipedia.org/wiki?curid=1834892", "title": "Chiesa della Beata Vergine del Monte Carmelo (Cerignola)", "text": ""}
{"id": "1834902", "revid": "36426", "url": "https://it.wikipedia.org/wiki?curid=1834902", "title": "Santuario della Madonna delle Grazie di Soleto", "text": ""}
{"id": "1834903", "revid": "125267471", "url": "https://it.wikipedia.org/wiki?curid=1834903", "title": "Classe Lun", "text": "La classe Lun o Progetto 903 o 902R (in cirillico: \u041b\u0443\u043d\u044c; nome in codice NATO: Utka), anche noto come MD-160, \u00e8 stata una classe di schermoplani di fabbricazione sovietica, sviluppata negli anni ottanta dai cantieri navali del Volga ed entrato in servizio nei ranghi della marina sovietica nel 1989.\nSviluppata principalmente per neutralizzare unit\u00e0 di superficie e sottomarine avversarie, di questa classe sono stati costruiti solo due esemplari, il \"Lun\" e lo \"Spasatel\", dei quali solo il primo ha prestato servizio attivo. In grado di raggiungere velocit\u00e0 a pelo d'acqua prossime ai 500 km/h, vantava un'autonomia di circa 3.000 km ed era armato con 6 SS-N-22 Sunburn collocati sul dorso della fusoliera. \nA seguito del disastro del K-278 Komsomolec si decise di convertire al ruolo SAR la seconda unit\u00e0 in costruzione, lo \"Spasatsel,\" tuttavia l'esemplare non riusc\u00ec mai ad entrare in servizio.\nSoprannominato \"Mostro del Caspio\" per via del suo aspetto, a seguito della dissoluzione dell'URSS e dei numerosi problemi congeniti di progetto, venne prematuramente ritirato dal servizio nel 1992.\nAl 2021, l'unit\u00e0 capoclasse, il \"Lun\", risulta arenato sulla spiaggia di Derbent in attesa di essere trasformato in una nave museo.\nStoria.\nSviluppo.\nLa progettazione del Lun venne portata avanti dall'Ufficio Centrale di Progettazione TsKB po SPK R.E.Alekseyev, che si bas\u00f2 ampiamente sulle esperienze condotte sia sui KM sia sugli A-90 Orlyonok. La fase costruttiva fu curata dal cantiere navale Volga, che complet\u00f2 il primo (ed unico) esemplare nel 1987. Un altro esemplare rimase incompiuto.\nQuesto mezzo, tuttavia, era afflitto, come i suoi predecessori, da diversi problemi, primo tra tutti quello della stabilit\u00e0 e del controllo. Inoltre, avevano una manovrabilit\u00e0 piuttosto scarsa ed erano difficili da pilotare. Per questa ragione, nonostante fosse entrato ufficialmente in servizio con la Marina sovietica nel 1989, non fu mai schierato con le altre unit\u00e0 combattenti.\nCaratteristiche.\nTecnica.\nIl progetto aveva, ovviamente, numerosi punti in comune con gli schermoplani costruiti in precedenza, in particolare i KM. Tuttavia, presentava numerose differenze. Infatti, oltre ad essere decisamente pi\u00f9 piccolo, aveva anche un peso inferiore.\nLa propulsione era assicurata da otto reattori Kuznetsov NK-87 da 13.000 chilogrammi di spinta l'uno, che erano sistemati, come nei KM, in due blocchi di quattro su un asse posto sopra la fusoliera. Al contrario dell'enorme predecessore, si era deciso di rinunciare ai due motori di coda.\nIl radar, che era piuttosto avanzato, era sistemato nel muso.\nL'armamento era composto da sei impianti lanciamissili per SS-N-22 Sunburn, sistemati sul dorso della fusoliera in tre coppie.\nImpiego operativo.\nL'unico modello di questa classe mai costruito fino al completamento, l' MD-160 , \u00e8 entrato in servizio con la Flottiglia Caspian della Marina sovietica nel 1987. \u00c8 stato ritirato alla fine degli anni '90 e rimase inutilizzato in una base navale del Mar Caspio a Kaspiysk fino al 2020.\nLe sue caratteristiche lo rendevano idoneo per attaccare in modo rapido ed imprevedibile i gruppi navali nemici, ma, come detto, non venne mai schierato con le unit\u00e0 combattenti probabilmente a causa di problemi tecnici. \nIl secondo ekranoplan di classe \"Lun\" \u00e8 stato parzialmente costruito alla fine degli anni '80. Mentre la sua costruzione era in corso, \u00e8 stato ridisegnato come ospedale da campo mobile per un rapido dispiegamento in qualsiasi luogo oceanico o costiero. Fu chiamato \"Spasatel\" (\"Soccorritore\"). In seguito al crollo dell'Unione Sovietica nel 1991 e alla cancellazione dei finanziamenti militari, la costruzione del secondo velivolo fu interrotta. "}
{"id": "1834907", "revid": "1305772", "url": "https://it.wikipedia.org/wiki?curid=1834907", "title": "Offspring (disambigua)", "text": ""}
{"id": "1834908", "revid": "36426", "url": "https://it.wikipedia.org/wiki?curid=1834908", "title": "Chiesa di San Paolo in Asti", "text": ""}
{"id": "1834912", "revid": "767487", "url": "https://it.wikipedia.org/wiki?curid=1834912", "title": "Tragica notte (film)", "text": "Tragica notte \u00e8 un film del 1942 diretto da Mario Soldati.\nTrama.\nIl giovane cacciatore di frodo Nanni, dopo aver scontato in carcere un periodo di reclusione per la sua attivit\u00e0, aggredisce il guardiacaccia Stefano, responsabile di averlo denunciato. Stefano, allora, insinua che la moglie di Nanni durante la sua assenza abbia avuto una relazione con il conte Paolo, proprietario della riserva di caccia. Nanni, accecato dalla gelosia, sembra cadere in un primo momento nella trappola, rendendosi per\u00f2 conto nel momento decisivo della perfidia di Stefano. Nel duello finale tra Nanni e Stefano, sar\u00e0 quest'ultimo a soccombere, ma il conte Paolo, venuto a conoscenza dell'intrigo, dichiara di aver incidentalmente ucciso il proprio dipendente, in un incidente di caccia, assumendosene tutte le responsabilit\u00e0.\nProduzione.\nGirato negli stabilimenti Scalera e tratto dal romanzo \"La trappola\" del 1928 di Delfino Cinelli, e tale \u00e8 stato il titolo di lavorazione del film.\nSulla sceneggiatura tratta dal romanzo si accese una polemica, nelle pagine del settimanale \"Film\" (tra l'ottobre 1941 e il luglio 1942): Cinelli si duole dei mutamenti apportati al proprio racconto; Emilio Cecchi, in risposta all'accusa di aver travisato il romanzo di Eugenio Giovannetti, afferma che il suo copione era ben diverso da quello realizzato. L'intervento del regista Soldati probabilmente chiude la polemica: \u00abCecchi non ha nulla a che vedere con la sceneggiatura di \"Tragica notte\", e soltanto per eccessiva bont\u00e0 e amicizia verso di me ha acconsentito a mettere il suo nome sui titoli di testa del film. [...] L'altra sceneggiatura di \"Tragica notte\", a cui collabor\u00f2 effettivamente anche Cecchi, era pi\u00f9 fedele al libro di quella girata, e probabilmente avrebbe dato risultati migliori. Ho sbagliato!\u00bb.\nDistribuzione.\nIl film venne distribuito nel circuito cinematografico italiano dal 20 marzo del 1942."}
{"id": "1834914", "revid": "36426", "url": "https://it.wikipedia.org/wiki?curid=1834914", "title": "Chiesa di San Pietro e San Paolo (Fara Novarese)", "text": ""}
{"id": "1834916", "revid": "729019", "url": "https://it.wikipedia.org/wiki?curid=1834916", "title": "Giordano Orsini di Monterotondo", "text": "Biografia.\nEra figlio di Valerio Orsini (1504 - 1550), duca di Ascoli, conte di Nola, signore di Monterotondo e di Forino, e a sua volta anch'egli condottiero e uomo d'armi.\nNel 1547 entr\u00f2 al servizio di Cosimo I de' Medici, duca di Firenze, che lo nomina Governatore di Pisa e della flotta medicea. Nell'estate dello stesso anno Cosimo gli affida l'incarico di reclutare circa mille fanti da inviare come truppa di rinforzo a sostegno del vicer\u00e9 di Napoli Pedro di Toledo, il quale, nel tentativo di introdurre l'Inquisizione spagnola a Napoli, aveva suscitato una sommossa capeggiata dalla nobilt\u00e0 terriera, costringendo l'imperatore Carlo V a inviare rinforzi per sedare la rivolta.\nNel 1548 gli viene assegnato il delicato incarico di ambasciatore a Torino al cospetto del sovrano francese Enrico II.\nGuerra contro i corsari.\nNell'aprile del 1550 Giordano Orsini ha l'occasione di mostrare tutto il suo valore al seguito della flotta navale dell'imperatore Carlo V, salpata alla volta dell'Africa settentrionale, per porre d'assedio la roccaforte del temibile corsaro ottomano Dragut.\nImbarcatosi a Livorno al comando di una galea, l'Orsini si unisce alla flotta imperiale guidata da Andrea Doria. Tuttavia il rapporto con i suoi alleati spagnoli non fu dei migliori, trovandosi spesso in forti contrasti con Garcia di Toledo, cognato di Cosimo de' Medici e figlio di Pedro di Toledo, nonch\u00e9 comandante della fanteria da sbarco della flotta imperiale.\nNel maggio 1550 la flotta si spost\u00f2 a Civitavecchia per collegarsi con il contingente del vicer\u00e9 di Sicilia Don Juan de Vega. Dopo un ulteriore scalo a Napoli, nel quale l'Orsini ebbe un forte diverbio con Garcia di Toledo, la flotta salp\u00f2 alla volta della roccaforte dei corsari ottomani, Monastir in Tunisia. Durante l'assedio della rocca, l'Orsini ebbe il compito di guidare le operazioni di sbarco dei pezzi d'artiglieria. Conquistata la citt\u00e0 tunisina, la flotta guidata dal Doria salp\u00f2 alla volta di Mahdia, principale roccaforte del corsaro Dragut, il quale aveva lasciato a difesa della citt\u00e0 suo nipote Hisar Rais.\nRaggiunta Mahdia nel mese di luglio, l'Orsini ebbe l'incarico di assaltare la fortezza della citt\u00e0, in collaborazione il condottiero italiano Astorre Baglioni. Entrando nuovamente in contrasto con gli spagnoli, l'Orsini e il Baglioni abbandonarono il campo e vennero presi d'assalto, insieme ad altri mercenari romani e fiorentini da alcuni guerrieri berberi. Pur scampato dall'agguato grazie al soccorso prestato dal Baglioni, il condottiero italiano venne ferito gravemente ad un braccio da un colpo di lancia dopo essere stato disarcionato da cavallo. Dopo una breve convalescenza, in agosto, fu a capo di una spedizione a Napoli, per reclutare mille fanti e caricare venti cannoni per l'assedio di Monastir, ma anche in questo frangente deve scontrarsi con l'animosit\u00e0 degli spagnoli. Fatto ritorno in Tunisia, concorre alla vittoria contro la roccaforte ottomana, che tuttavia non lo salvano dall'astio e dall'odio degli spagnoli.\nMentre \u00e8 di ritorno in Italia, viene avvertito da un ambasciatore fiorentino che Francesco d'Este ha messo su di lui una taglia per la presunta uccisione di un suo parente, Orazio Brancadori di Fermo. Deciso a sfuggire alla cattura, l'Orsini evita di fare scalo a Napoli e fugge nascondendosi su una piccola imbarcazione mercantile che lo porter\u00e0 fino a Livorno. Da qui, in dicembre, si trasferisce prima a Roma e poi in Francia, dove vivr\u00e0 sempre in clandestinit\u00e0.\nAl servizio del re di Francia.\nRipudiato e licenziato da Cosimo I de' Medici, l'Orsini, disgustato per il trattamento subito, decise di passare nel 1551 al servizio della corona di Francia, per la quale partecip\u00f2 in Emilia in soccorso di Ottavio Farnese, alleatosi con Enrico II per contrastare il tentativo delle armate di Carlo V di conquistare il Ducato di Parma e Piacenza. Partecip\u00f2 all'assedio della Mirandola, che avrebbe portato alla disfatta delle truppe di Carlo V.\nSempre al servizio del re di Francia ebbe l'occasione di vendicarsi dei torti subiti dagli spagnoli e dai loro alleati seguendo il condottiero Piero Strozzi, nemico acerrimo di Cosimo I de' Medici, nella sua campagna in difesa di Siena, minacciata dal duca di Firenze. Giunto nella citt\u00e0 toscana alla guida di 4.500 fanti, alla notizia dell'arrivo del nemico dalla Val di Chiana si port\u00f2 con 500 dei suoi uomini in difesa di Pienza, che per\u00f2 decise di abbandonare per le carenze difensive della cittadina e si spost\u00f2 a Montalcino con circa 1.500 soldati mercenari, con l'ordine tassativo di respingere l'attacco degli imperiali e dei loro alleati fiorentini. In marzo si asserraglia nella citt\u00e0, posta d'assedio da don Garcia di Toledo e dal condottiero mercenario Alessandro Vitelli con circa 12.000 uomini. Mentre l'Orsini dall'interno fece rafforzare le mura cittadine, gli assedianti costituirono un anello di ben nove fortificazioni intorno alla citt\u00e0, tuttavia ci\u00f2 non isol\u00f2 mai completamente gli assediati che continuarono a ricevere armi e vettovaglie dalla vicina Murlo. Il giorno di Pasqua del 1552, un terribile cannoneggiamento colpisce le mura di Montalcino, e l'Orsini, durante un consiglio di guerra, viene ferito ad un braccio. Nonostante i pesanti cannoneggiamenti contro le mura e i continui tentativi di infiltrazione e di corruzione, a met\u00e0 giugno, l'esercito degli assedianti lascia il campo dopo un assedio di circa ottanta giorni.\nConquista della Corsica.\nGrazie alla sua impresa nel respingere l'assedio degli imperiali e dei loro alleati, nel 1553 l'Orsini riceve l'incarico di seguire Piero Strozzi nella sua campagna di conquista della Corsica, voluta da Enrico II di Francia, con lo scopo di toglierla ai possedimenti della Repubblica di Genova di Andrea Doria. L'Orsini ha il compito di conquistare la cittadella di San Fiorenzo, costruita dai genovesi come base per la soppressione dei moti indipendentisti sull'isola. Grazie anche all'aiuto di una flotta di corsari turchi, l'Orsini conquista la cittadella e ne fa il suo caposaldo per le operazioni di assalto contro le flotte genovesi. Tuttavia viene ben presto indotto ad abbandonare San Fiorenzo dopo un cruento assedio per terra e per mare portato da Andrea Doria e da Agostino Spinola, durato oltre tre mesi, e il 17 febbraio 1544 \u00e8 costretto alla resa. Secondo gli accordi di quest'ultima tutti i francesi e i mercenari italiani possono tornare in patria, tranne l'Orsini e un comandante francese, che resteranno ostaggi di Andrea Doria, per un certo periodo di tempo, per essere poi rilasciati con il giuramento di non combattere gli imperiali e i fiorentini per almeno otto mesi.\nNel 1555 l'Orsini fa ritorno nuovamente in Corsica per ordine del re francese che lo volle a capo delle operazioni al posto di Piero Strozzi tornato in Francia. Al comando di circa 4.000 fanti italiani e francesi e 3.000 corsi, l'Orsini riconquista San Fiorenzo e cerca di conquistare Calvi. Ma, nonostante l'aiuto dei cannoni delle navi francesi e di quelle dell'ammiraglio ottomano Piyale Pasha, alleatosi con la Francia per combattere i genovesi, gli attacchi per la conquista della citt\u00e0 vengono vanificati dagli sforzi difensivi di Gianandrea Doria.\nNel 1556 venne chiamato a Roma per ordine del papa con l'ordine di sorvegliare San Lorenzo e la porta Tiburtina con sei compagnie di fanti italiani. Questo compito ebbe per\u00f2 breve durata e gi\u00e0 nello stesso anno torna in Corsica per lanciare una nuova offensiva che costringe i genovesi ad arroccarsi a Bastia e Calvi. Tuttavia viene richiamato in Francia a seguito di una tregua stipulata tra Enrico II e il successore di Carlo V, Filippo II di Spagna. La tregua non durer\u00e0 a lungo e nel 1557 l'Orsini torna in Corsica con la carica di luogotenente e vicer\u00e9 dell'isola. Nel settembre dello stesso anno, dopo una dura campagna contro le fortezze genovesi sull'isola, annuncia pubblicamente a Vescovato che la Corsica appartiene al regno di Francia.\nNel 1559, a seguito della pace di Cateau-Cambr\u00e9sis, in base ai quali la Corsica doveva essere restituita alla Repubblica di Genova, l'Orsini consegna l'isola ai commissari genovesi e fa rotta in Provenza con al seguito molti soldati mercenari italiani e corsi. In Francia verr\u00e0 accolto molto benevolmente, ricevendo diversi privilegi e l'investitura dell'Ordine di San Michele.\nAl servizio di Venezia.\nNel marzo del 1560, dopo un breve periodo trascorso presso la corte del re, stanco e disgustato del trattamento riservato agli italiani a corte, lascia la Francia e fa ritorno in Italia, dove viene assoldato dalla Repubblica di Venezia. Nel dicembre del 1562 viene nominato dal Consiglio dei Dieci veneziano Capitano generale di fanteria, al comando di 10 caposquadra con una ricompensa di 4.000 ducati l'anno. Nel febbraio 1564 diventa governatore di Brescia, dove morir\u00e0 nel settembre dello stesso anno, per un incidente che lo vede scaraventato fuori dalla sua carrozza in corsa, dopo aver perso il controllo dei cavalli."}
{"id": "1834922", "revid": "36426", "url": "https://it.wikipedia.org/wiki?curid=1834922", "title": "Chiesa parrocchiale di San Pietro e San Paolo", "text": ""}
{"id": "1834926", "revid": "251304", "url": "https://it.wikipedia.org/wiki?curid=1834926", "title": "Damien Magee", "text": "La sua unica gara disputata in Formula 1 fu il Gran Premio di Svezia 1975, dove sostitu\u00ec Arturo Merzario alla Williams.\nNel 1976 tenter\u00e0 la qualificazione al Gran Premio di Francia con una Brabham BT44 della RAM Racing senza per\u00f2 riuscirvi."}
{"id": "1834934", "revid": "22475", "url": "https://it.wikipedia.org/wiki?curid=1834934", "title": "La conquista della speranza", "text": "La conquista della speranza \u00e8 il titolo con cui sono stati pubblicati nel 1995 in Messico i diari inediti 1956-1957 di Ernesto Che Guevara e Ra\u00fal Castro. In italiano sono tradotti da Pino Cacucci e Gloria Corica, presso Marco Tropea nel 1996, con prefazione di Heinz Dieterich Steffan e introduzione di Paco Ignacio Taibo II. In edizione tascabile presso l'ed. Est (1999) e Net (2005). Il sottotitolo recita: \"L'epopea della Sierra Maestra\"."}
{"id": "1834939", "revid": "16909417", "url": "https://it.wikipedia.org/wiki?curid=1834939", "title": "Giorgio Bobolas", "text": ""}
{"id": "1834941", "revid": "36426", "url": "https://it.wikipedia.org/wiki?curid=1834941", "title": "Complesso della SS. Trinit\u00e0", "text": ""}
{"id": "1834943", "revid": "287204", "url": "https://it.wikipedia.org/wiki?curid=1834943", "title": "L'economia", "text": "L'economia \u00e8 un libro di Ernesto Che Guevara. Il titolo originale spagnolo \u00e8 \"Che y la economia\"."}
{"id": "1834944", "revid": "278954", "url": "https://it.wikipedia.org/wiki?curid=1834944", "title": "Lagothrix Lagotricha", "text": ""}
{"id": "1834946", "revid": "262457", "url": "https://it.wikipedia.org/wiki?curid=1834946", "title": "Vedica", "text": ""}
{"id": "1834947", "revid": "339392", "url": "https://it.wikipedia.org/wiki?curid=1834947", "title": "Chiesa parrocchiale di Santa Vittoria Vergine", "text": ""}
{"id": "1834950", "revid": "36426", "url": "https://it.wikipedia.org/wiki?curid=1834950", "title": "Santa Maria del Carmine (Catanzaro)", "text": ""}
{"id": "1834951", "revid": "37401", "url": "https://it.wikipedia.org/wiki?curid=1834951", "title": "Teatro Nuovo Montevergini", "text": "Il Teatro Nuovo Montevergini \u00e8 un teatro di Palermo situato nel quartiere Seralcadio.\nStoria.\nEpoca aragonese.\nIl primo complesso fu costruito nel 1498, adibito a monastero di Santa Maria delle Grazie di Montevergini per volere di Luisa Settimo, su licenza del pontefice Alessandro VI, questa prima struttura si trovava a poca distanza dall'aggregato attuale e fu parzialmente distrutta nel 1885.\nEpoca spagnola.\nNei secoli successivi alla costruzione al nucleo originario si aggiunsero nuove strutture. Nel 1563, fu inglobata la medievale chiesa di Sant'Elia dei Latini, la chiesa di Santa Maria Maggiore, l'abitazione dei marchesi di Geraci. Nel XVII secolo la propriet\u00e0 dell'istituzione fu varie volte ceduta.\nNel 1650 durante la fortificazione del quartiere delle milizie spagnole alla Yalica, i canonici regolari di San Giorgio in Alga della chiesa di San Giacomo la Mazara, migrarono nella chiesa di Santa Maria Maggiore mentre le educande furono trasferite altrove.\nNel 1668 per bolla pontificia di Clemente IX, abolito l'ordine dei Canonici, le monache si rinsediarono nel loro monastero.\nLa chiesa attigue fu edificata il 28 maggio 1687 sotto il mandato dell'arcivescovo Ferdinando Baz\u00e1n y Manr\u00edquez su progetto dell'architetto Lorenzo Cipr\u00ec, i lavori terminarono nel 1704. Il 17 aprile, dopo la benedizione dello stabile avvenuta nei giorni appena precedenti, a cura dell'arcivescovo Jos\u00e9 Gasch fu trasportato il Santissimo Sacramento dal primitivo tempio.\nNel 1769 furono costruite sulla cima della chiesa le logge belvedere prospicienti il Cassaro: rispettivamente sulle abitazioni Geraci e Frangipane. Gli interni della chiesa furono affrescati con opere di Guglielmo Borremans, mentre il campanile fu dotato di copertura maiolicata.\nEpoca unitaria.\nNel 1866 il complesso pass\u00f2 in mano al demanio a causa della soppressione degli ordini religiosi, l'edificio venne utilizzato per fini scolastici, mentre la chiesa divenne tribunale.\nEpoca contemporanea.\nNel dopoguerra, fu sede del processo a Gaspare Pisciotta e Salvatore Giuliano.\nNel 1997 il comune appalt\u00f2 i lavori di recupero dell'intero immobile che a causa di grandi stravolgimenti progettuali proseguirono fino al 2005. Attualmente la chiesa \u00e8 adibita a teatro mentre i locali annessi da locale notturno, la terrazza sul tetto non \u00e8 sempre accessibile.\nEsterno.\nIl prospetto in pietra d'intaglio \u00e8 rivolto ad oriente, opera di Andrea Palma. Nelle nicchie inferiori ospitano le statue raffiguranti \"Santa Rosalia\" e \"Santa Chiara\".\nAl centro campeggia lo stemma del \"secondo Ordine Francescano\" (le clarisse): due braccia che s'incrociano sulla croce di Cristo, uno, quello di Cristo ignudo e l'altro quello di San Francesco coperto con il saio che rappresenta la conformit\u00e0 ai voleri di Cristo.\nNel 1716, su progetto del padre crocifero Giuseppe Mariani, fu realizzato il campanile a destra del prospetto, con cupoletta maiolicata.\nInterno.\nL'interno \u00e8 ad unica navata con volta a botte dipinta nel 1721 a fresco da Guglielmo Borremans con al centro raffigurata la \"Gloria dell'Ordine Francescano\" e l'\"Assunsione di Santa Chiara\" in cielo accompagnata da San Francesco d'Assisi.\nNella controfacciata \u00e8 presente il coro sostenuto da quattro colonne. Il manufatto \u00e8 gemello, ad esclusione del tema degli affreschi, del coro della chiesa di Santa Maria della Piet\u00e0 alla Kalsa.\nAbside.\nCappellone con pitture, stucchi e dorature. Con quadroni del Borremans, nel \"cornu evangelii\" il dipinto raffigurante l'\"Esodo del popolo ebreo dall'Egitto nell'atto di mangiare l'agnello\", in \"cornu epistolae\" la scena dell'\"Ultima Cena\".\nMonastero.\nMonastero di monache dell'Ordine di Santa Chiara sotto l'abito dei Celestini, secondo bolla pontificia del 1498. Le strutture sorgono dove un tempo vi erano le terme romane. L'appellativo (\"Montevergine\") e conformit\u00e0 alla regola delle monache del monastero di Montevergine di Messina derivano e sono attestate da bolla pontificia di Pio V del 1568.\nNel 1606 durante il mandato dell'arcivescovo Diego Ha\u00ebdo per lo scemare del fervore religioso confluirono nell'istituzione delle religiose provenienti dal monastero di Santa Chiara. Durante questa fase le educande furono trasferite nel reclusorio di Santa Maria Maggiore.\nIl monastero divenne sede di un istituto denominato \"degli Artigianelli\", poi sede fascista e ancora sede di Partito. Resti del vecchio edificio si trovano all'interno dell'istituto per geometri \"Filippo Parlatore\", plesso costruito sui ruderi del demolito antico monastero, e in un vicino vicoletto.\nChiesa di Sant'Elia.\nChiesa di Sant'Elia dei Latini (\"chiesa di Sant'Elia di Filingeri\") del ceto dei Falegnami. Nel 1563 il ceto dei Falegnami furono obbligati dal governo a trasferirsi presso la chiesa di Sant'Elia dei Giudei o chiesa di Sant'Elia a Porta Giudaica.\nChiesa di Santa Maria Maggiore.\nChiesa di Santa Maria Maggiore\nIl teatro.\nIl teatro all'interno della struttura \u00e8 stato inaugurato nel 2005, dotato di 150 posti a sedere e di un'acustica che lo rendono ottimale per i concerti di musica da camera. Il palcoscenico \u00e8 posto nella parte absidale della chiesa, tutto il progetto \u00e8 stato eseguito tenendo conto della reversibilit\u00e0 dell'edificio, il teatro \u00e8 quindi composto da sole parti mobili. Le dimensioni del palco sono di 7\u00a0m per 8\u00a0m in pedana d'acciaio, l'altezza della scena supera i 6\u00a0m."}
{"id": "1834962", "revid": "1781005", "url": "https://it.wikipedia.org/wiki?curid=1834962", "title": "Saab APC System", "text": "APC System, sigla di Automatic Performance Control, \u00e8 un sistema elettronico di gestione della pressione di sovralimentazione applicato a motori a ciclo otto sovralimentati mediante turbocompressore. Presentato per la prima volta nel 1982 dalla casa automobilistica svedese Saab ed utilizzato sulla 900 turbo.\nIl propulsore della 900 turbo, anno 1983, \u00e8 un quattro cilindri in linea di 1985 cm\u00b3 a due valvole per cilindro con un albero a camme in testa e valvole allineate (le valvole di scarico sono raffreddate al sodio); ha pistoni forgiati ed alesaggio e corsa di 90 mm x 78 mm; il rapporto di compressione \u00e8 di 8,5:1 contro i 7,2:1 della versione senza APC; \u00e8 sovralimentato mediante un turbocompressore Garrett Systems T3 azionato dai gas di scarico; eroga una potenza di 145 cv (107 kw) a 5000 giri/min. sviluppando una coppia di 24 kgm (235 N\u00b7m) a 3000 giri/min.\nScopi.\nGli scopi dell'APC sono:\nL'APC regola elettronicamente la pressione di sovralimentazione su un valore prefissato solo in assenza di battito in testa. Nel caso in cui vi \u00e8 un aumento repentino della pressione del compressore (rilevato da un sensore posto sulla testata) e quindi una tendenza al battito in testa, la pressione viene controllata e fissata su un valore leggermente inferiore a quella a cui si potrebbe verificare il battito. Le massime prestazioni si ottengono con benzina a 98 ottani, valore raccomandato dalla casa.\nSu alcune auto americane sovralimentate, in precedenza, era stato applicato un sensore del battito in testa che agiva riducendo l'anticipo di accensione peggiorando inevitabilmente il rendimento termico. Con il Saab APC si assiste all'impiego, per la prima volta nella storia, di un sensore di detonazione allo scopo di controllare la pressione di sovralimentazione nei motori turbocompressi.\nFunzionamento.\nIl sistema APC regola la pressione di sovralimentazione utilizzando un sensore (1) posto sulla testata che agisce come un microfono inviando frequenze sonore alla centralina (3) e da una valvola solenoide (4) che, azionata dalla centralina, bypassa in atmosfera la pressione in eccesso attraverso la valvola wastegate.\nLa wastegate \u00e8 tarata meccanicamente ad una determinata pressione quindi, se si esclude il sistema APC, il turbocompressore lavora ad una pressione di sicurezza. \nQuando la pressione viene gestita dal sistema APC non si verificano battiti in testa e sono possibili pressioni di sovralimentazione superiori tramite il controllo della wastegate; il sistema \u00e8 dotato anche di un sensore (2) che rileva la pressione istantanea di sovralimentazione (dato necessario per la centralina APC). Nel caso in cui la centralina APC dovesse ricevere una determinata frequenza sonora potenzialmente dannosa (convertita in tensione elettrica), la pressione di sovralimentazione verrebbe impostata ad un valore lievemente inferiore al valore che avrebbe generato il battito in testa. La centralina \u00e8 anche dotata di memoria: se vi \u00e8 stato il rischio di battito, viene gestita anche la velocit\u00e0 di incremento della pressione del turbo, consentendo alla stessa di salire pi\u00f9 lentamente allo scopo di ottenere un rilevamento pi\u00f9 accurato. Il sistema APC, che ha lo scopo di consentire pressioni di sovralimentazione elevate evitando il battito in testa, rileva in maniera accurata frequenze non udibili dall'orecchio umano.\nVersioni successive.\nPotenza massima: 175 cv (129 kw) a 5300 giri/min con intercooler\nCoppia massima: 27,8 kgm a 3000 giri/min\nPressione massima di sovralimentazione: 0,85 bar\nPressione base di sovralimentazione: 0,35 bar\nPotenza massima: 155 cv (114 kw) a 5000 giri/min con intercooler\nCoppia massima: 24,5 kgm a 3000 giri/min\nPressione massima di sovralimentazione: 0,75 bar\nPressione base di sovralimentazione: 0,32 bar"}
{"id": "1834963", "revid": "62244", "url": "https://it.wikipedia.org/wiki?curid=1834963", "title": "Addicted", "text": ""}
{"id": "1834964", "revid": "1632387", "url": "https://it.wikipedia.org/wiki?curid=1834964", "title": "Registro (organo)", "text": "Un registro nell'organo \u00e8 una serie di canne con lo stesso timbro, che possono essere inserite o disinserite unitariamente dall'organista. Nella maggior parte dei registri, ad ogni tasto della tastiera corrisponde una canna.\nPer estensione, si chiamano registri tutti gli effetti sonori dell'organo azionabili nello stesso modo dei registri veri e propri. L'elenco dei registri e degli accessori appartenenti presenti in un organo, suddivisi in base alla tastiera (o pedaliera) a cui fanno riferimento, \u00e8 detta \"disposizione fonica\".\nPer la stesura della disposizione fonica di uno strumento \u00e8 possibile seguire due modalit\u00e0: rispettare l'ordine dei comandi dei registri; ordinare i registri di ogni corpo dai pi\u00f9 gravi ai pi\u00f9 acuti.\nFunzione.\nAd ogni tasto dell'organo sono accoppiate normalmente pi\u00f9 canne che producono la stessa nota: ogni canna \u00e8 diversa per altezza, larghezza, modo di generazione del suono, materiale ed altri elementi. Questa diversit\u00e0 fa s\u00ec che ogni canna (o gruppo di canne) produca un timbro diverso. Selezionando di volta in volta quale canna o combinazione di canne far suonare, l'organista pu\u00f2 variare il timbro complessivo ed il volume del suo strumento. La scelta dei registri, detta registrazione, \u00e8 una parte importante del processo artistico dell'organista e va fatta a seconda del carattere del brano che si sta eseguendo, dell'acustica, del contesto della manifestazione e delle caratteristiche dell'organo.\nQuando non \u00e8 attivato alcun registro, l'organo, premendo uno pi\u00f9 tasti/pedali, non emette alcun suono eccetto il rumore delle catenacciature negli strumenti a trasmissione meccanica.\nUso.\nI registri sono generalmente azionati dalla consolle dell'organista, attraverso appositi comandi meccanici (tiranti o manette ad incastro) o elettrici (placchette a bilico o pulsanti). Questi comandi possono essere disposti a lato della tastiera, sopra di essa, sotto i tasti o a portata di piede.\nI pulsanti sotto la tastiera possono essere azionati col pollice, mentre i pulsanti a pedale permettono di continuare a suonare con le due mani. Negli altri casi \u00e8 necessario staccare le mani dalla tastiera per azionare i pulsanti o tiranti: modificare il timbro dello strumento durante un brano diventa cos\u00ec pi\u00f9 complesso. Tuttavia bisogna specificare che tale lavoro, almeno a livello professionale, \u00e8 svolto da una seconda persona, il \"registrante\", preposto a coadiuvare l'organista nel cambio dei registri e in altre necessit\u00e0 come il voltar pagina.\nGeneralmente negli organi trova posto una serie di comandi (detti \"combinazioni aggiustabili\") che permettono di combinare automaticamente i registri senza doverne inserire o disinserie uno alla volta: l'organista, soprattutto in assenza di un registrante, pu\u00f2 facilmente servirsi di queste funzionalit\u00e0 per azionare il cambio di registri.\nConsiderazioni costruttive.\nI registri reali, ovvero le file di canne, vengono progettati e realizzati tenendo conto delle caratteristiche acustiche del locale e dell'uso prevalente dell'organo; spesso occorre anche trovare un compromesso con le risorse finanziarie del committente e con lo spazio fisico a disposizione. Gli organari hanno quindi progettato diversi escamotage per ottenere pi\u00f9 timbri da poche file di canne. Per esempio organi piccoli, dotati di tre o quattro registri reali (cio\u00e8 file di canne fisicamente presenti), possono offrire all'organista rispettivamente sette e quindici diverse combinazioni sonore: per sfruttare tutte queste possibilit\u00e0, l'organaro progetta in genere pi\u00f9 tiranti che registri reali, in modo da offrire all'organista molte combinazioni preimpostate. Al tirante etichettato \"flauto\" corrisponde una fila di canne (che ha un costo, un peso ed un ingombro propri); al tirante chiamato \"mistura\", apparentemente del tutto simile, non corrisponde nessuna fila propria, ma la semplice (e poco costosa) combinazione di altre file. Sugli organi moderni queste combinazioni sono spesso programmabili dall'organista.\nRegistri particolari e accessori.\nAlcuni registri si distinguono dagli altri per uso o caratteristiche timbriche e costruttive. Alcuni erano gi\u00e0 ampiamente in uso nell'antichit\u00e0, altri sono stati realizzati solo in tempi recenti.\nRegistri reali.\nAlcuni registri sono pensati per funzionare con un'alta pressione dell'aria, ottenendo un suono squillante ed un volume pi\u00f9 alto. Furono ideati nel XIX secolo e vengono talvolta indicati col prefisso \"Stentor-\", in riferimento all'eroe greco Stentore che aveva la voce di 50 uomini. Il registro ad alta pressione dal suono pi\u00f9 potente \u00e8 il \"Grand Ophicleide\" dell'organo dell'Auditorium di Atlantic City, che funziona a 24 atmosfere: quando attivato, produce uno squillo di tromba di volume impressionante, sei volte pi\u00f9 potente del pi\u00f9 forte fischio di una locomotiva.\nEsistono i cosiddetti mezzi registri, dove le canne coprono solo una parte della tastiera: ad esempio, per la fila di canne \"cornetta\" o \"flauto dolce\" pu\u00f2 essere sufficiente costruire quelle corrispondenti al registro medio-acuto, in quanto quelle gravi non produrrebbero risultati soddisfacenti e non verrebbero suonate. Ai nomi dei registri di questo tipo si pospone solitamente l'indicazione \"bassi\" qualora siano realizzate solo le canne del registro medio-basso, o \"soprani\" qualora invece ci siano solo le canne del registro medio-acuto (ad esempio: \"cornetto soprani\").\nAlla stessa logica costruttiva ed acustica sono dovuti i registri asimmetrici in cui una met\u00e0 della tastiera ha una misura in piedi diversa, suonando quindi un'ottava sotto o sopra.\nAlcuni registri non sono pensati per essere suonati singolarmente: producono infatti una nota diversa da quella premuta sulla tastiera, tipicamente un armonico superiore (ottava, dodicesima, doppia ottava). Servono quindi a modificare il timbro di un altro registro ed entrano tipicamente a far parte dei registri di mutazione.\nNegli organi con un solo manuale si incontrano spesso registri divisi, che possono cio\u00e8 essere inseriti solo in una met\u00e0 della tastiera. Ad una fila di canne corrispondono in genere due tiranti per le due met\u00e0 della tastiera. Le prime testimonianze storiche di questa pratica risalgono al XVI secolo. Con questo sistema, inserendo ad esempio un registro principale su tutta la tastiera ed un registro diviso di bombarda sulle note acute, si pu\u00f2 dare risalto alla voce superiore senza bisogno di una seconda tastiera, creando con pochi mezzi tecnici un buon contrasto tra melodia ed accompagnamento.\nBuona fortuna ha avuto anche il concetto di registro esteso: questa tecnica prevede di costruire una fila di canne \"troppo lunga\", pi\u00f9 estesa cio\u00e8 della tastiera. Assegnandole pi\u00f9 tiranti si possono creare pi\u00f9 registri \"virtuali\". Ad esempio, aggiungendo solo 12 canne al grave di un registro di flauto da 8' si ottiene un registro di flauto da 16' senza bisogno di costruirlo ex novo. L'estensione permette di far suonare bene, su tutta l'estensione, anche un eventuale accoppiamento (vedi oltre).\nI registri spezzati sono quelli in cui le canne non seguono la stessa proporzione e logica costruttiva su tutta l'estensione. Spesso ci\u00f2 \u00e8 necessario per motivi pratici. Succede ad esempio che registri a canne aperte diventino a canne chiuse (quindi meno ingombranti) nel grave. Al contrario, registri a canne chiuse diventano a canne aperte nell'acuto per evitare canne minuscole, difficili da costruire e da intonare. Questi \"trucchi\", se ben realizzati, risultano quasi impossibili da riconoscere all'ascolto.\nRegistri non reali e accessori.\nL'accoppiamento permette di eseguire automaticamente in parallelo l'ottava superiore o inferiore, rinforzando il suono senza bisogno di nuovi registri reali. Viene denominato \"Superottava\" o \"Subottava\".\nEsistono registri che danno effetti sonori particolari, come il canto del cuc\u00f9 o dell'usignolo, o percussivi, come il cymbelstern, le campane, il rullo del timpano, il tuono, il glockenspiel, la grancassa, i piatti.\nSi parla di registri acustici (o \"risultanti\") quando si sfrutta il fenomeno del \"terzo suono di Tartini\" per evitare la costruzione di canne grandi, pesanti e costose; per ottenere l'effetto di un registro da 32' si combinano un registro da 16' (ottava) ed uno da 10 2/3' (quinta). La maggior parte dei registri da 64' sono costruiti secondo questo principio, almeno nell'ottava pi\u00f9 grave, combinando un 32' (ottava) ed un 21 1/3' (quinta).\nIl tremolo \u00e8 un registro accessorio assai antico, gi\u00e0 conosciuto a Bach e, probabilmente, anche ai suoi predecessori. Esso produce delle fluttuazioni dell'aria che viene immessa nelle canne; l'effetto che produce \u00e8 gradevole e curioso. Il tremolo di un organo pu\u00f2 essere principalmente di due tipi:\nL'unione \u00e8 un particolare meccanismo che consente di suonare su una tastiera o sulla pedaliera anche i registri appartenenti agli altri manuali dello strumento.\nIl vibrato (\"Unda maris\", \"Vox coelestis\" o \"Voce umana\") si ottiene accoppiando due registri con lo stesso timbro, uno dei quali stonato di qualche Hertz, sfruttando quindi il fenomeno dei battimenti per ottenere un'ondulazione del suono.\nLa Banda Turca comprende, generalmente due triangoli (di solito in terza), una cassa e i piatti.\nLa flutta soprani \u00e8 un registro d'organo presente soprattutto negli organi italiani ottocenteschi, denominato anche \"flauto traverso\".\nQuesto tipo di registro \u00e8 solitamente di 8' e suona solo nei soprani della tastiera, ovvero nella parte acuta. Inoltre, la possiamo trovare di diverse forme, ma tutte sono fabbricate con un'alta percentuale di piombo.\nClassificazione.\nIn base all'altezza.\nDal punto di vista costruttivo e quindi acustico i registri sono misurati in piedi, dove un registro \"di otto piedi\" (8') d\u00e0 i suoni all'altezza reale. Questa denominazione deriva storicamente dalla dimensione di una canna aperta che produce il Do pi\u00f9 grave della tastiera. Un registro di 16' suoner\u00e0 all'ottava sotto, mentre un registro di 4' suoner\u00e0 all'ottava sopra. Altri intervalli richiedono misure intermedie: ad esempio, 2 2/3' (\"due piedi e due terzi\") dar\u00e0 una dodicesima sopra, 1 3/5' dar\u00e0 la diciassettesima, cio\u00e8 due ottave e una terza sopra): questi ultimi registri sono suonati sempre in combinazione con altri.\nIn base alle caratteristiche delle canne e all'epoca.\nI registri dell'organo sono divisi in diverse famiglie, a seconda della forma delle canne che li compongono e dell'epoca in cui erano maggiormente in voga.\nRegistri ad anima.\nI registri ad anima sono formati da file di canne labiali, in cui il suono \u00e8 prodotto dalla vibrazione della colonna d'aria presente all'interno delle canne stesse. Di conseguenza, il suono \u00e8 determinato sia dalla lunghezza, sia dalla larghezza della canna. Le canne ad anima si dividono ulteriormente in: canne metalliche (aperte o chiuse) e canne in legno (di nuovo aperte ovvero chiuse).\nRegistri ad ancia.\nIn questo caso il suono \u00e8 prodotto da una sottile lamina metallica, l'ancia, posta all'interno della base della canna. L'ancia pu\u00f2 essere libera di vibrare, producendo un suono dolce e penetrante, oppure pu\u00f2 essere costretta a battere contro una parte in metallo, producendo un suono pi\u00f9 aggressivo.\nRegistri di mutazione.\nI registri di mutazione sono quei registri, composti da una o pi\u00f9 file di canne, che producono l'armonico (o gli armonici) di una determinata nota. Si suddividono in registri di mutazione semplice e registri di mutazione composta.\nRegistri oscillanti.\nI registri oscillanti, come dice il nome stesso, non producono un suono fermo, ma emettono caratteristici suoni tremolanti e fluttuanti.\nRegistri violeggianti.\nSi tratta di quei registri, della famiglia dei registri ad anima, nati per imitare il suono degli strumenti ad arco."}
{"id": "1834965", "revid": "287204", "url": "https://it.wikipedia.org/wiki?curid=1834965", "title": "Rickettsia", "text": "Rickettsia \u00e8 un genere di microrganismi Gram-negativi, non sporigeni e parassiti intracellulari obbligati. Le loro dimensioni partono da un minimo di circa 100 nm.\nIl fatto che la loro biologia li renda parassiti endocellulari obbligati, implica che i metodi di studio e di coltivazione \"in vitro\" si assimilino a quelli utilizzati per i virus. Le Rickettsie sono patogeni per l'uomo e altri animali, cui vengono trasmessi generalmente da artropodi quali la zecca, ma anche, pi\u00f9 raramente, pulci o pidocchi.\nTra le malattie patogene per l'uomo va segnalata la rickettsiosi (o febbre bottonosa), il cui agente \u00e8 \"Rickettsia conori\", il tifo esantematico o petecchiale, il cui agente \u00e8 \"Rickettsia prowazekii\". La classificazione tassonomica di questi organismi \u00e8 tuttora in discussione, e dipende dagli schemi considerati. Un tempo, alcuni autori ponevano Rickettsia nella classe dei microtabiotes, insieme ai virus in un ordine a s\u00e9 stante. \nOggi, non c'\u00e8 alcun dubbio che sia un genere di proteobatteri, quindi cellule eubatteriche, che hanno perduto molte funzioni importanti, data l'evoluzione come endoparassiti obbligati, similmente ai loro cuginetti mitocondriali.\nNome.\nLe Rickettsie prendono nome da Howard Taylor Ricketts (1871-1910), che studi\u00f2 la febbre delle Montagne rocciose nella Bitterroot Valley del Montana, e mor\u00ec poi di tifo esantematico mentre studiava questa malattia a Citt\u00e0 del Messico.\nClassificazione.\nLa classificazione delle rickettsie ricadeva nel passato in tre gruppi, in base a metodiche sierologiche. Attualmente, con l'ingresso di metodologie basate sull'analisi di DNA, la vecchia classificazione \u00e8 stata confermata ed ulteriormente ampliata. Si parte nel classificare le rickettsie in base ad un criterio eziopatogenetico, ovvero in:\nIl gruppo del tifo delle boscaglie \u00e8 attualmente in via di riformulazione; alcuni autori hanno infatti accorpato questi microrganismi ad un nuovo genere a s\u00e9 stante: il genere Orientia.\nRickettsie e mitocondri.\nLa teoria dell'endosimbionte spiega che un qualche genere di \"Rickettsiales\" sia da annoverare tra i possibili simbionti endocellulari che avrebbero, circa 2 miliardi di anni fa, intessuto un rapporto cos\u00ec stretto con le cellule ospiti da diventare nel tempo gli attuali endosimbionti mitocondriali, responsabili dei principali processi di produzione energetica degli eucarioti, quindi delle cellule ospite eucariotiche. \nAlcuni tratti del loro genoma si riscontra infatti assimilabile a quello degli endosimbionti mitocondriali; il genoma di \"R. prowazekii\" come esempio, di viene esaminato in un importante articolo sull'argomento.\nRickettsie e virus.\nLa recente scoperta di un altro parallelo tra rickettsie e virus pu\u00f2 diventare una base per la lotta contro il virus HIV.\nLa risposta immunitaria umana al tifo fluviale giapponese, da \"Orientia tsutsugamushi\", sembra fornire un effetto benefico contro la progressione di infezioni da HIV, influenzando negativamente il processo di replicazione virale. Una ragione probabile \u00e8 il certo grado d'omologia genetica tra rickettsia e virus, dove alcuni epitopi sono condivisi in entrambi i patogeni."}
{"id": "1834967", "revid": "729019", "url": "https://it.wikipedia.org/wiki?curid=1834967", "title": "Battaglia di Or\u0161a", "text": "La battaglia di Or\u0161a fu combattuta l'8 settembre 1514 tra gli eserciti del Granducato di Lituania e del Regno di Polonia, guidati da Konstantij Ostrogski, da una parte, e quello del Granducato di Mosca, guidato da Ivan \u010celjadnin e da Michail Golica, dall'altra. La battaglia si inserisce nella lunga serie di guerre combattute tra la Russia e la Lituania, le quali erano causate dalla Russia, che voleva conquistare le terre appartenenti, allora, alla Rutenia.\nLe, seppur minori, forze lituane e polacche riuscirono a sconfiggere quelle russe, dotate di 30.000 uomini in pi\u00f9 rispetto alle prime, le quali conquistarono alcune delle terre russe ed imprigionarono il comandante russo.\nAntefatto.\nVerso la fine del 1512 il Granducato di Mosca inizi\u00f2 un lungo periodo di guerre contro i territori appartenenti alla Rutenia, oggi divisa tra Bielorussia e Ucraina, i quali facevano parte del Granducato di Lituania. Alberto I di Prussia rifiut\u00f2 di dare dei feudi a Sigismondo I di Polonia. Alberto I era supportato da Massimiliano I d'Asburgo.\nLa fortezza di Smolensk era l'avamposto pi\u00f9 orientale del Granducato di Lituania e una delle roccaforti pi\u00f9 importanti sul confine con la Moscovia. Fino ad allora la citt\u00e0 respinse tutti gli attacchi da parte dei russi, ma nel luglio 1514 un esercito russo composto da 45.000 soldati con 300 armi da fuoco lo assediarono. Alcuni storici definiscono l'area nei pressi di Smolensk in questo periodo \"\u00abarea disputata\u00bb\".\nSpronato da questo successo, il principe moscovita Basilio III di Russia ordin\u00f2 al suo esercito di occupare l'odierna Bielorussia. Le forze del principe assediarono le citt\u00e0 di Kri\u010dev, Mstislavl e Dubrovno.\nIntanto Sigismondo I di Polonia raccolse un esercito di circa 35.000 truppe, inferiori di numero a quelle russe, ma qualitativamente migliori. Le forze lituano-polacche, guidate da Konstantij Ostrogski, comprendevano:\nDirigendosi in Bielorussia, il re Sigismondo protesse la citt\u00e0 di Barysa\u016d grazie a una forza composta da circa 5.000 uomini; i rimanenti 30.000 si diressero verso i moscoviti per combattere. Verso la fine di agosto le due compagini si ritrovarono alla confluenza tra i fiumi Berezina, B\u00f3br e Drut, ma le forze russe cercarono di evitare in qualunque modo lo scontro."}
{"id": "1834968", "revid": "216538", "url": "https://it.wikipedia.org/wiki?curid=1834968", "title": "Lord George Gordon Byron", "text": ""}
{"id": "1834972", "revid": "3082", "url": "https://it.wikipedia.org/wiki?curid=1834972", "title": "Impero Corasmio", "text": ""}
{"id": "1834974", "revid": "197778", "url": "https://it.wikipedia.org/wiki?curid=1834974", "title": "Inno spagnolo", "text": ""}
{"id": "1834975", "revid": "3082", "url": "https://it.wikipedia.org/wiki?curid=1834975", "title": "Impero Timuride", "text": ""}
{"id": "1834978", "revid": "28406", "url": "https://it.wikipedia.org/wiki?curid=1834978", "title": "Tamara Bagrationi", "text": ""}
{"id": "1834979", "revid": "66387", "url": "https://it.wikipedia.org/wiki?curid=1834979", "title": "Oleg Konstantinovitch Antonov", "text": ""}
{"id": "1835009", "revid": "125371571", "url": "https://it.wikipedia.org/wiki?curid=1835009", "title": "What's the Frequency, Kenneth?", "text": "What's the Frequency, Kenneth? \u00e8 un brano della band statunitense R.E.M.. La canzone \u00e8 il primo singolo estratto dal nono album della band \"Monster\" (1994).\nDescrizione.\nIl titolo della canzone si riferisce ad un fatto realmente avvenuto a New York nel 1986, quando il famoso giornalista televisivo Dan Rather, mentre camminava per una via di Manhattan, fu vittima di un attacco da parte di uno o due assalitori, i quali, mentre lo picchiavano, gli avrebbero chiesto ripetutamente: \u201cKenneth, qual \u00e8 la frequenza?\u201d (in inglese \u201cKenneth, what is the frequency?\u201d). In seguito uno dei due assalitori \u00e8 stato identificato come William Tager, il quale sembra che abbia attaccato Rather perch\u00e9 convinto che i media lo stessero controllando tramite l'invio di segnali dentro la sua testa. Egli pensava che se fosse riuscito a scoprire la frequenza esatta di quei segnali, sarebbe riuscito a bloccarli e cos\u00ec a liberarsi dal controllo dei media.\nVideo musicale.\nLa chitarra suonata da Peter Buck nel video della canzone, una Fender Jag-Stang, apparteneva in origine a Kurt Cobain, frontman dei Nirvana. La chitarra fu data in dono a Buck da Courtney Love, vedova di Cobain. Nel video, lo strumento viene suonato al rovescio perch\u00e9 la chitarra era stata creata appositamente per Cobain che era mancino\nSuccesso commerciale.\nIl singolo \u00e8 riuscito ad arrivare alla posizione 21 della Billboard Hot 100 ed al numero nove della classifica inglese. In seguito il brano \u00e8 stato anche inserito nel greatest hits \"\" nel 2003. \u00c8 da notare che il singolo \u00e8 stato il primo nella storia a debuttare direttamente al primo posto della Alternative Airplay stilata da \"Billboard\"."}
{"id": "1835010", "revid": "486946", "url": "https://it.wikipedia.org/wiki?curid=1835010", "title": "Frankenstein o il Prometeo moderno", "text": ""}
{"id": "1835012", "revid": "125371593", "url": "https://it.wikipedia.org/wiki?curid=1835012", "title": "Bang and Blame", "text": "Bang and Blame \u00e8 un brano della band statunitense R.E.M.. La canzone \u00e8 il secondo singolo estratto dal nono album della band \"Monster\" (1994).\nSuccesso commerciale.\nIl singolo fu il maggiore successo del gruppo negli Stati Uniti dai tempi di \"Shiny Happy People\" e l'ultimo ad arrivare tra le prime quaranta posizioni della Billboard Hot 100. Fu inoltre il loro unico singolo a raggiungere la prima posizione in Canada. Nonostante l'ottimo successo, il brano non \u00e8 stato inserito nel greatest hits del gruppo \"\" del 2003."}
{"id": "1835015", "revid": "125371623", "url": "https://it.wikipedia.org/wiki?curid=1835015", "title": "Strange Currencies", "text": "Strange Currencies \u00e8 un brano della band statunitense R.E.M.. La canzone \u00e8 il quarto singolo estratto dal nono album della band \"Monster\" (1994)."}
{"id": "1835020", "revid": "125371608", "url": "https://it.wikipedia.org/wiki?curid=1835020", "title": "Crush with Eyeliner", "text": "Crush with Eyeliner \u00e8 un brano della band statunitense R.E.M.. La canzone \u00e8 il terzo singolo estratto dal nono album della band \"Monster\" (1994).\nSuccesso commerciale.\nIl singolo fall\u00ec l'ingresso nella Billboard Hot 100 ma entr\u00f2 alla tredicesima posizione della Bubbling Under Hot 100."}
{"id": "1835021", "revid": "339392", "url": "https://it.wikipedia.org/wiki?curid=1835021", "title": "Kavadh I", "text": ""}
{"id": "1835023", "revid": "363629", "url": "https://it.wikipedia.org/wiki?curid=1835023", "title": "Atmosfera stellare", "text": "Per atmosfera stellare si intende la regione gassosa pi\u00f9 esterna di una stella, che circonda i suoi strati pi\u00f9 interni (il nucleo, la zona radiativa e convettiva) e la sua superficie (la fotosfera). L'atmosfera stellare pi\u00f9 studiata \u00e8 quella del Sole, la stella pi\u00f9 vicina. La composizione dei gas atmosferici varia a seconda del tipo e dell'et\u00e0 della stella. Il componente prevalente \u00e8 l'idrogeno, con una percentuale minoritaria di elio; gli elementi pi\u00f9 pesanti, come l'ossigeno, il boro, il carbonio e cos\u00ec via, sono presenti in piccole percentuali o in tracce, e sono contenuti in massima parte negli strati interni della stella.\nDescrizione.\nCromosfera.\nLa cromosfera \u00e8 lo strato pi\u00f9 basso e pi\u00f9 freddo dell'atmosfera stellare. La base della cromosfera \u00e8 costituita dal limite ottico della stella (la fotosfera), cio\u00e8 il punto in cui il gas che la compone smette di essere trasparente alla luce. Non \u00e8 visibile direttamente, a causa dell'estrema luminosit\u00e0 della fotosfera sottostante, ma si pu\u00f2 vedere durante le eclissi o con speciali strumenti, i \"coronografi\", che filtrano la luce stellare lasciando passare solo la lunghezza d'onda dell'idrogeno \u03b1. La cromosfera \u00e8 anche sede di intense eruzioni, in corrispondenza al comparire di macchie stellari nella fotosfera, che liberano una energia pari a circa 1021 joule sotto forma di luce, raggi ultravioletti, raggi gamma e onde radio.\nIl suo aspetto \u00e8 quello di una prateria in fiamme: si vede una serie infinita di lingue di fuoco dette \"spicole\", che ondeggiano incessanti e si estendono verso l'alto per circa 7.000 km. Nella sua parte bassa, la temperatura \u00e8 inferiore a quella della fotosfera sottostante, ma dai 500 km di quota in su comincia a salire, fino a raggiungere e superare il milione di gradi nella parte pi\u00f9 alta, al confine con la corona.\nZona di transizione.\nAl di sopra della cromosfera si trova la zona di transizione, in cui la temperatura sale rapidamente dai circa 100\u00a0000\u00a0K degli strati pi\u00f9 esterni della cromosfera, fino al milione di K tipico della corona; tale forte incremento causa una transizione di fase dell'elio, che qui diventa completamente ionizzato per le elevate temperature. La zona di transizione non possiede un limite di altitudine ben definito: forma infatti una sorta di alone attorno alle formazioni della cromosfera come le \"spicule\" ed i \"filamenti\", ed \u00e8 in moto costante e caotico. La zona di transizione non \u00e8 visibile facilmente dalla Terra, ma \u00e8 ben rilevabile dallo spazio attraverso strumenti sensibili alle lunghezze d'onda dell'ultravioletto lontano.\nCorona.\nLa corona \u00e8 composta di gas estremamente rarefatto (con una densit\u00e0 media di qualche microgrammo per metro cubo) e caldissimo: la temperatura dei gas coronali pu\u00f2 andare da uno ad alcuni milioni di gradi. Il motivo di una temperatura tanto alta \u00e8 tuttora sconosciuto, anche se probabilmente \u00e8 celato nell'interazione dei campi magnetici stellari con il gas, che in queste condizioni \u00e8 completamente ionizzato e in forma di plasma.\nSi estende dal limite della cromosfera fino allo spazio esterno, e la sua forma risente del campo magnetico solare e di quello, molto intenso, delle macchie solari: \u00e8 sferica e molto estesa nei periodi di alta attivit\u00e0 del sole e si restringe in modo irregolare nei periodi di sole calmo (niente macchie solari).\nCome la cromosfera, non \u00e8 possibile vederla direttamente, ma bisogna attendere una eclissi o usare degli strumenti particolari: quando \u00e8 visibile, ha una luminosit\u00e0 circa uguale a quella della luna piena.\nData la sua enorme temperatura, la corona perde continuamente materia, che si disperde nello spazio esterno dando origine al vento solare. Anche nella corona l'effetto delle macchie solari provoca eruzioni, i flare (o brillamenti) le cosiddette protuberanze, getti di gas e materia verticalmente alla superficie della stella che si estendono per centinaia di migliaia di chilometri."}
{"id": "1835024", "revid": "363629", "url": "https://it.wikipedia.org/wiki?curid=1835024", "title": "Cancro alle ovaie", "text": ""}
{"id": "1835029", "revid": "767487", "url": "https://it.wikipedia.org/wiki?curid=1835029", "title": "Frankenstein oltre le frontiere del tempo", "text": "Frankenstein oltre le frontiere del tempo (\"Frankenstein Unbound\") \u00e8 un film scritto, prodotto e diretto da Roger Corman nel 1990. \u00c8 anche l'ultimo film in ordine di tempo, diretto dal prolifico regista e produttore statunitense. \u00c8 basato sul romanzo \"Frankenstein liberato\" (\"Frankenstein Unbound\", 1973) di Brian Aldiss, liberamente ispirato ai personaggi del romanzo \"Frankenstein\" (1818) di Mary Shelley.\nIl film \u00e8 stato girato tra Bellagio, Bergamo e Milano.\nTrama.\nNella ipotetica Nuova Los Angeles del 2031, uno scienziato (voce narrante del film) sta conducendo degli studi per la realizzazione di un'arma potentissima. Nel corso degli esperimenti accidentalmente si apre una \"porta spazio-temporale\" che lo catapulta con la sua autovettura (che di fatto diventa una macchina del tempo) nel passato. Finito in una osteria della Svizzera del 1817, incontra un uomo che dice di chiamarsi Victor Frankenstein.\nIl protagonista fa in seguito la conoscenza di Mary Wollstonecraft Godwin, non ancora sposata Shelley, la futura autrice del romanzo \"Frankenstein o il Prometeo moderno\". I due fanno un giro in auto nelle campagne della Svizzera ottocentesca (non visti dalla popolazione); per mezzo del computer della sua auto, lo scienziato si fa inviare dalla sua segretaria dal futuro il libro \"Frankenstein\" e permette alla giovane di leggerlo. Mary\nnel frattempo vive in una villa ed apparentemente idealizza un \"rapporto a tre\" con Lord Byron e il suo futuro marito Shelley. Prender\u00e0 spunto proprio dal ciclostile fattole avere dallo scienziato per scrivere il romanzo. Il film si conclude in un futuro post atomico dove l'arma di Buchanan \u00e8 stata fatta detonare, in un ghiacciaio."}
{"id": "1835030", "revid": "287204", "url": "https://it.wikipedia.org/wiki?curid=1835030", "title": "Rajkot", "text": " \nRajkot (Gujarati: \u0ab0\u0abe\u0a9c\u0a95\u0acb\u0a9f, Hindi: \u0930\u093e\u091c\u0915\u094b\u091f) \u00e8 una suddivisione dell'India, classificata come \"municipal corporation\", di 966.642 abitanti, capoluogo del distretto di Rajkot, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su). Rajkot \u00e8 la quarta citt\u00e0 dello stato per popolazione.\nGeografia fisica.\nLa citt\u00e0 \u00e8 situata a 22\u00b0 18' 0 N e 70\u00b0 46' 60 E e ha un'altitudine di 133 .\nSociet\u00e0.\nEvoluzione demografica.\nAl censimento del 2001 la popolazione di Rajkot assommava a 966.642 persone, delle quali 506.915 maschi e 459.727 femmine. I bambini di et\u00e0 inferiore o uguale ai sei anni assommavano a 113.590, dei quali 62.441 maschi e 51.149 femmine. Infine, coloro che erano in grado di saper almeno leggere e scrivere erano 719.070, dei quali 397.971 maschi e 321.099 femmine."}
{"id": "1835032", "revid": "486946", "url": "https://it.wikipedia.org/wiki?curid=1835032", "title": "Palazzo Belmonte-Riso", "text": ""}
{"id": "1835033", "revid": "1310927", "url": "https://it.wikipedia.org/wiki?curid=1835033", "title": "Hunter Freeman", "text": ""}
{"id": "1835036", "revid": "125371635", "url": "https://it.wikipedia.org/wiki?curid=1835036", "title": "Tongue (R.E.M.)", "text": "Tongue \u00e8 un brano della band statunitense R.E.M.. La canzone \u00e8 il quinto singolo estratto dal nono album della band \"Monster\" (1994)."}
{"id": "1835037", "revid": "1305772", "url": "https://it.wikipedia.org/wiki?curid=1835037", "title": "Farofa Carioca", "text": "Farofa Carioca \u00e8 il nome di gruppo musicale brasiliano, fondato nel 1990 e famoso per le sue composizioni che variano dal Bossanova al Samba puro, passando per il rock e il funk. Il gruppo deve molto a Seu Jorge, suo cantante nonch\u00e9 attore e compositore solista. Nonostante una ristretta discografia, hanno guadagnato in poco tempo un'ottima reputazione a livello internazionale, soprattutto grazie al loro album di esordio\" Moro no Brasil\"."}
{"id": "1835042", "revid": "767487", "url": "https://it.wikipedia.org/wiki?curid=1835042", "title": "Seth Stammler", "text": ""}
{"id": "1835044", "revid": "339392", "url": "https://it.wikipedia.org/wiki?curid=1835044", "title": "Kaveh I", "text": ""}
{"id": "1835045", "revid": "287204", "url": "https://it.wikipedia.org/wiki?curid=1835045", "title": "Samuli Aro", "text": "Il suo esordio nelle gare del campionato mondiale di enduro risalgono al 1998 e il primo dei suoi cinque titoli mondiali \u00e8 stato ottenuto nel 2002 in sella ad una Husqvarna.\nNel 2003 \u00e8 passato alla guida di una KTM con la quale ha ottenuto i titoli mondiali per tre anni di seguito dal 2004 al 2006 e nuovamente nel 2008. In quest'ultima occasione ha portato al successo un modello dotato di motore a due tempi, la KTM EXC dopo alcuni anni in cui le moto vincitrici erano tutte con motore a quattro tempi.\nOltre ai titoli nelle competizioni singole, nel suo palmar\u00e8s vi sono anche cinque successi ottenuti con la squadra nazionale finlandese nella Sei Giorni Internazionale di Enduro tra il 1999 e il 2006.\nNel campionato mondiale del 2009 si \u00e8 classificato al quarto posto finale.\nCollegamenti esterni.\n Sito ufficiale del pilota"}
{"id": "1835046", "revid": "125672378", "url": "https://it.wikipedia.org/wiki?curid=1835046", "title": "Stazione di Alba Adriatica-Nereto-Controguerra", "text": "La stazione di Alba Adriatica-Nereto-Controguerra \u00e8 una stazione ferroviaria della ferrovia Adriatica a servizio dei comuni di Alba Adriatica, Nereto e Controguerra.\nStrutture e impianti.\nIl gestore \u00e8 RFI che la cataloga nella categoria \"Bronze\".\nIl piazzale ferroviario \u00e8 dotato di due binari di corsa, serviti entrambi da una banchina su ogni lato, raggiungibili dal fabbricato viaggiatori mediante un sottopassaggio pedonale.\nMovimento.\nLa stazione di Alba Adriatica-Nereto-Controguerra \u00e8 servita da collegamenti operati da Trenitalia:\nInterscambi.\nLa stazione \u00e8 servita da autolinee urbane e suburbane gestite dalla societ\u00e0 TUA."}
{"id": "1835047", "revid": "125371646", "url": "https://it.wikipedia.org/wiki?curid=1835047", "title": "E-Bow the Letter", "text": "E-Bow the Letter \u00e8 un brano della band statunitense R.E.M.. La canzone \u00e8 il primo singolo estratto dal decimo album della band \"New Adventures in Hi-Fi\" (1996). La parte femminile nel brano \u00e8 eseguita dalla cantante Patti Smith.\nDescrizione.\nLa canzone \u00e8 dedicata a River Phoenix, scomparso nel 1993. La scritta \"For River\" \u00e8 visibile sullo specchietto retrovisore della copertina del singolo.\nIl titolo della canzone si riferisce all'E-Bow, un piccolo dispositivo che genera un campo elettromagnetico in grado di far vibrare le corde di metallo delle chitarre elettriche, creando cos\u00ec un effetto simile a un violino; e ad una \"lettera mai inviata\" a River Phoenix da parte di Michael Stipe. Il chitarrista Peter Buck pu\u00f2 essere visto usare l'E-Bow nel video della canzone all'incirca tra 1:27 e 1:30."}
{"id": "1835048", "revid": "295403", "url": "https://it.wikipedia.org/wiki?curid=1835048", "title": "Jon Conway", "text": ""}
{"id": "1835050", "revid": "161374", "url": "https://it.wikipedia.org/wiki?curid=1835050", "title": "Cf 105", "text": ""}
{"id": "1835051", "revid": "287204", "url": "https://it.wikipedia.org/wiki?curid=1835051", "title": "Stefan Merriman", "text": "Specialista dell'enduro ha vinto per 4 volte il titolo mondiale tra il 2000 e il 2004.\nL'inizio della sua carriera nel motociclismo \u00e8 stata per\u00f2 nella disciplina del trial per passare anche alle gare di velocit\u00e0 in circuito, prima di passare definitivamente al settore regolarit\u00e0 dal 1996. Nel 1997 c'\u00e8 stata poi la sua prima convocazione per la nazionale australiana alla Sei Giorni Internazionale di Enduro che si teneva in Italia.\nNel 1998 ha deciso di competere nelle gare del mondiale, trasferendosi anche ad abitare in Italia. \nDopo aver iniziato la carriera nell'enduro a bordo di motociclette Husqvarna con cui ha ottenuto i suoi primi due titoli iridati oltre a due secondi posti nella classifica, nel 2003 \u00e8 passato a guidare veicoli della Honda (con cui ha ottenuto il terzo titolo), nel 2004 della Yamaha (con cui ha vinto il quarto titolo, oltre ad un secondo e un terzo posto) e nel 2007 della Aprilia (con cui ha ottenuto due quinti posti nel mondiale).\nDopo aver gareggiato nel mondiale fino al termine della stagione 2008, nel 2009 ha gareggiato nel campionato australiano, tornando ad utilizzare delle Yamaha."}
{"id": "1835052", "revid": "121837", "url": "https://it.wikipedia.org/wiki?curid=1835052", "title": "Atmosfere stellari", "text": ""}
{"id": "1835053", "revid": "125371670", "url": "https://it.wikipedia.org/wiki?curid=1835053", "title": "Bittersweet Me", "text": "Bittersweet Me \u00e8 un singolo della band statunitense R.E.M.. La canzone \u00e8 il secondo singolo estratto dal decimo album della band \"New Adventures in Hi-Fi\" (1996).\nVideo musicale.\nNel video promozionale del singolo appare Valeria Golino. \u00c8 stato incluso come bonus nel DVD ."}
{"id": "1835054", "revid": "295403", "url": "https://it.wikipedia.org/wiki?curid=1835054", "title": "Andrew Boyens", "text": ""}
{"id": "1835058", "revid": "125371686", "url": "https://it.wikipedia.org/wiki?curid=1835058", "title": "Electrolite", "text": "Electrolite \u00e8 un singolo della band statunitense R.E.M.. La canzone \u00e8 il terzo singolo estratto dal decimo album della band \"New Adventures in Hi-Fi\" (1996)."}
{"id": "1835059", "revid": "767487", "url": "https://it.wikipedia.org/wiki?curid=1835059", "title": "Chris Leitch", "text": ""}
