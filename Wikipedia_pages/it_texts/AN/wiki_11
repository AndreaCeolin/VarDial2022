{"id": "1809315", "revid": "2091899", "url": "https://it.wikipedia.org/wiki?curid=1809315", "title": "Adam Lindsay Gordon", "text": "Biografia.\nNascita e Studi.\nNacque a Fayal, nelle isole Azzorre, dal capitano Durnford Gordon Adam e da Harriet Gordon - che era la cugina del padre -, che l\u00ec si trovavano per curare la salute di Harriet. Nel 1840 la famiglia Gordon ritorn\u00f2 in Inghilterra.\nEntr\u00f2 nel \"Cheltenham College\" nel 1847, ma l'anno successivo fu mandato a studiare nel Gloucestershire, dove frequent\u00f2 la \"Royal Military Academy\". Era molto bravo negli sport, ma non si applicava nello studio e pare che fosse particolarmente indisciplinato, cos\u00ec gli fu chiesto di andarsene. Torn\u00f2 dunque al Cheltenham College. Nell'estate del 1852 lasci\u00f2 nuovamente il Cheltenham College e entr\u00f2 nella \"Royal Grammar School Worcester\".\nPrimi anni in Australia.\nSempre nel 1852 inizi\u00f2 a condurre una vita sregolata, contraendo debiti e preoccupando continuamente il padre, che alla fine si decise a mandarlo in Australia. Egli scrisse dunque una lettera raccomandanolo al governatore per fargli ottenere un posto nella polizia a cavallo.\nLa decisione del padre scosse il giovane Gordon, che era innamorato di una ragazza diciassettenne, Jane Bridges. Prima di partire le dichiar\u00f2 il suo amore e il 7 agosto 1853 s'imbarc\u00f2 solo, poich\u00e9 lei non poteva lasciare la propria famiglia.\nArriv\u00f2 a Adelaide il 14 novembre poco pi\u00f9 che ventenne, ottenne immediatamente un posto nella polizia a cavallo prima a Mount Gambier poi a Penola. Il 4 novembre 1855 si dimise per\u00f2 da questo incarico, iniziando una carriera come fantino.\nNel 1857 conobbe il sacerdote cattolico Rev Julian Tenison Woods, con il quale scambi\u00f2 libri di poesia e ebbe sempre un rapporto piuttosto confidenziale. Nello stesso anno morirono entrambi i genitori, ma ebbe l'eredit\u00e0 solo il 26 ottobre 1861 a causa di un problema con il notaio.\nIl 20 ottobre 1862 spos\u00f2 Margaret Park, che all'epoca aveva diciassette anni, e nel 1864 si trasfer\u00ec in un cottage vicino a Port McDonnell. In quello stesso anno scrisse una raccolta di poesie intitolata \"Il Feudo\", di cui furono stampate e vendute trenta copie.\nCarriera politica e ritorno a poesia e ippica.\nL'11 gennaio 1865 il Parlamento gli diede il primo incarico, affidandogli l'organizzazione delle competizioni di cavalli nazionali, e il 16 marzo fu eletto per tre voti membro della \"South Australian House of Assembly\". I suoi discorsi erano per\u00f2 in larga misura irrilevanti, pur essendo colorati e divertenti, cos\u00ec dovette rassegnare le dimissioni il 20 novembre 1866.\nLa fallita carriera politica spinse Gordon a dedicarsi pi\u00f9 attivamente alla poesia, all'ippica e alla speculazione. Continu\u00f2 dunque a comporre e a gareggiare a cavallo, vincendo spesso. Con i soldi delle vincite e con i ricavati delle vendite delle poesie acquist\u00f2 alcuni terreni nell'Australia occidentale, ma non fu un buon affare.\nTornato a Mount Gambier nel 1867, pubblic\u00f2 \"Ashtaroth\", la sua prima composizione d'impostazione drammatica, e in settembre \"Sea Spray and Smoke Drift\".\nTrasferimento nel Victoria.\nGordon si trasfer\u00ec successivamente nel Victoria, preferendo Ballarat a Melbourne, nella quale non aveva una buona fama. Si dedic\u00f2 all'attivit\u00e0 di stalliere assieme all'amico Harry Mount, ma il suo poco fiuto per gli affari caus\u00f2 l'ennesimo fallimento.\nNel marzo del 1868 ebbe un grave incidente col cavallo e dovette interrompere ogni attivit\u00e0, aggravando cos\u00ec la gi\u00e0 precaria situazione economica. Ma cadde in depressione solo dopo la morte della figlia di undici mesi. Si dedic\u00f2 allora all'alcool, senza per\u00f2 smettere di correre. Ripresosi, decise di dedicarsi ancora pi\u00f9 intensivamente all'ippica per risolvere i problemi economici, ma, pur avendo vinto tre gare in un giorno, ebbe diverse gravi cadute. Riusc\u00ec a vendere la fallimentare impresa nel mese di ottobre e decise di trasferirsi a Melbourne.\nA Melbourne.\nTrov\u00f2 un alloggio in \"Lewis Street\" numero 10 e inizi\u00f2 a raddrizzare l'andamento dei suoi affari, meno disastrosi dopo la vendita della propriet\u00e0 di Ballarat, risolvendoli quasi del tutto. Usc\u00ec cos\u00ec dalla depressione e torn\u00f2 a correre come prima, avendo smesso di bere sproporsionatamente. Entr\u00f2 poi nello \"Yorick Club\", dove conobbe e divenne amico di Marcus Clarke, George Gordon McCrae e Henry Kendall.\nIl 12 marzo 1870 ebbe un'altra brutta caduta da cavallo, ferendosi gravemente alla testa.\nIl 23 giugno dello stesso anno pubblic\u00f2 \"Bush Ballads and Galloping Rhymes\", la sua ultima opera, che fu attaccata pi\u00f9 volte dalla critica - oggi si tratta di un'opera fondamentale della Letteratura australiana. Cos\u00ec Gordon non ne ricav\u00f2 quasi nulla e, non potendo pagare la ristampa, l'opera rischi\u00f2 di essere dimenticata, ma Kendall si oppose alla critica e nel suo \"Australasian\" difese l'autore.\nMorte.\nNonostante si fosse creato un gruppo di sostenitori, che lo avevano portato al centro del dibattito letterario, Gordon, sempre pi\u00f9 depresso, compr\u00f2 delle cartucce per fucile e si suicid\u00f2 la mattina del 24 giugno. La moglie non parve sconvolta dal fatto e, tornata nel Sud dell'Australia, spos\u00f2 un certo Peter Low, con il quale visse sino al 1919.\nNel mese di ottobre fu eretto un monumento sulla tomba di Gordon interamente finanziato dai suoi amici e nel 1932, quando fu riscoperta la sua opera, gli fu dedicata la prima di tante statue, situate in tutta l'Australia."}
{"id": "1809317", "revid": "123274366", "url": "https://it.wikipedia.org/wiki?curid=1809317", "title": "Geoff Westley", "text": "Formazione.\nGeoff Westley ha studiato flauto, pianoforte e composizione al Royal College of Music di Londra, dopo aver vinto una borsa di studio.\nCarriera.\nAll'et\u00e0 di 23 anni dirigeva musical nel West End di Londra. Nello stesso periodo fu invitato a unirsi ai Bee Gees dei quali \u00e8 stato direttore musicale per sette anni.\nCome tastierista e arrangiatore ha collaborato con molti artisti internazionali tra i quali Carpenters, Peter Gabriel, Phil Collins, Leo Sayer, Andrew Lloyd-Webber, Everly Bros, Vangelis, Gerry Goldsmith, Hans Zimmer, Marvin Hamlish, Henry Mancini. \nAll'et\u00e0 di 30 anni, ha iniziato una lunga collaborazione con artisti italiani di grande successo.\n\u00c8 stato produttore e arrangiatore di album come \"Una donna per amico\" e \"Una giornata uggiosa\" di Lucio Battisti, \"Strada facendo\" di Claudio Baglioni, \"La grande avventura\" di Riccardo Cocciante, \"Sirtaki\" di Mango, \"Voyeur\" e \"Cattura\" di Renato Zero e brani noti come \"Avrai\" di Baglioni e \"Spalle al muro\" di Renato Zero.\nHa collaborato con Laura Pausini, Renato Zero, Riccardo Cocciante, Gianni Bella, Lucio Dalla, Fabrizio D\u00e8 Andr\u00e8, Fiorella Mannoia, Anna Oxa, Fabio Concato.\nHa arrangiato e condotto per Eros Ramazzotti al Sanremo Festival 2016.\n\u00c8 stato direttore musicale dei Festival di Sanremo 2018 e 2019 condotti da Claudio Baglioni, ha curato l\u2019arrangiamento e la direzione d\u2019orchestra.\nPer il mondo latino ha prodotto, arrangiato e collaborato con Victor Manuel, Ana Belen, Pablo Milanes, Fito Paez, Chico Buarque, Chavela Vargas, Antonio Banderas.\nCome arrangiatore e direttore d\u2019orchestra ha lavorato con: London Symphony Orchestra, Royal Philharmonic Orchestra, Philharmonia, Pro Arte, London Chamber Orchestra, Orchestra del Teatro Regio di Parma, Orchestra del Teatro Bellini di Catania, Roma Sinfonietta, Brno Philharmonic, Budapest Symphony Orchestra.\nHa scritto musica classica contemporanea tra cui: Travels in the Arctic Circle - un'opera da camera commissionata dalla Royal Opera House, canzoni classiche e molte opere per pianoforte solo.\nDal 2009 ha collaborato a progetti orchestrali, tra cui:\nNel 2019 un nuovo progetto discografico, \"Does what it says on the tin\", contenente composizioni strumentali in piano solo.\nRiconoscimenti.\nNel 2008 ha vinto Premio della Critica al 58\u00ba Festival di Sanremo per il suo gruppo FRANK HEAD con la canzone Parapara' Parara.\nNel settembre 2010 \u00e8 stato invitato dal direttore del Conservatorio di Santa Cecilia a Roma per organizzare un corso per insegnare arrangiamento, orchestrazione e registrazione in studio."}
{"id": "1809318", "revid": "666668", "url": "https://it.wikipedia.org/wiki?curid=1809318", "title": "Campionato bulgaro di calcio a 5", "text": "Il Campionato di calcio a 5 della Bulgaria \u00e8 la massima competizione bulgara di calcio a 5 organizzata dalla Bulgarski Futbolen Soius.\nStoria.\nIl campionato bulgaro viene regolarmente disputato dalla stagione 2002-03 con la formula del girone unico all'italiana. Dalla stagione 2003-04 assieme al campionato, si disputa anche la coppa nazionale, che viene giocata al termine del campionato.Nella stagione 2006-07 sono stati introdotti i play-off al termine della stagione regolare per designare il campione nazionale.\nLa squadra pi\u00f9 titolata \u00e8 il che, con tre diverse denominazioni, ha vinto 9 campionati, quattro coppe nazionali nonch\u00e9 l'unica edizione disputata della Supercoppa. In generale, le squadre di Varna e Sofia sinora si sono spartite tutte le edizioni fin qui disputate della massima rassegna nazionale."}
{"id": "1809328", "revid": "124994018", "url": "https://it.wikipedia.org/wiki?curid=1809328", "title": "Giuseppe Montanari", "text": "In coppia con Ernesto Grassani \u00e8 uno dei principali disegnatori della serie a fumetti \"Dylan Dog\" per la quale ha realizzato oltre un centinaio di storie.\nBiografia.\nSi trasferisce a Milano nel 1944, dove completa i suoi studi al liceo scientifico Gonzaga. Esordisce nel campo del fumetto nel 1954 come collaboratore dello studio editoriale di Roy D'Amy collaborando alla serie \"I Tre Bill\" edito dalla casa editrice di Tea Bonelli. Passa poi dal 1956 a collaborare con le Edizioni Alpe realizzando numerose storie western pubblicate in appendice alle testate \"Cucciolo\" e \"Tiramolla\". Nei primi anni sessanta collabora anche con l'Editoriale Corno realizzando le copertine di alcune serie come \"Gordon\" e \"Maschera Nera\"; poi inizia una lunga collaborazione con ErreGi di Renzo Barbieri e Giorgio Cavedon, per la quale realizza inizialmente le copertine e le storie a fumetti di \"Goldrake Il Playboy\"; quando i due editori si separano, fondando due diverse case editrici, continua a collaborare con Barbieri che aveva fondato la Edifumetto. Montanari vi lavora per almeno una decade, realizzando vari personaggi in formato pocket, fra cui \"Lando\". Nel 1972 inizia un duraturo sodalizio con un altro fumettista, Ernesto Grassani. Nel 1974 collabora con il settimanale \"Lanciostory\". Dal 1979 inizia a collaborare stabilmente con la Sergio Bonelli Editore, realizzando alcune storie della serie \"Il Piccolo Ranger\" e del settimanale \"Full\" e, dal 1986, sempre in coppia con Grassani, alla serie \"Dylan Dog\". Ha collaborato anche con i settimanali \"Corriere dei Piccoli\" e \"Il Giornalino\".\nOpere.\nIn coppia con Grassani\nDylan Dog - Albi della Serie Regolare"}
{"id": "1809333", "revid": "110157", "url": "https://it.wikipedia.org/wiki?curid=1809333", "title": "White &amp; Nerdy", "text": "White &amp; Nerdy \u00e8 un singolo di \"Weird Al\" Yankovic pubblicato il 26 settembre 2006 dall'etichetta discografica Volcano Records, secondo estratto dall'album \"Straight Outta Lynwood\".\nIl disco.\nLa canzone \u00e8 la parodia di \"Ridin\"' di Chamillionaire e Krayzie Bone. Mentre Yankovic solitamente registra le sue canzoni con la sua band, gli accompagnamenti musicali di \"White and Nerdy\" sono stati completamente registrati dal chitarrista Jim West e da Jon \"Bermuda Schwartz nei loro studi. Le tracce audio terminate sono state in seguito fornite al Westlake Recording Studios di Los Angeles.\nIl tema principale della canzone \u00e8 l'essere nerd: il soggetto, interpretato dallo stesso Weird Al, non pu\u00f2 \"andare con i gangsta\" perch\u00e9 \u00e8 \"troppo bianco e nerd\". Il testo fa diversi riferimenti ai comportamenti stereotipati dei nerd, come la raccolta di fumetti, giocare a \"Dungeons &amp; Dragons\" e modificare Wikipedia, cos\u00ec come lo stereotipo dell'uomo \"bianco\", come bere t\u00e8 Earl Grey, guardare \"Happy Days\" e giocare a badminton.\nLo stesso Chamillionaire ha inserito \"White &amp; Nerdy\" nella sua pagina ufficiale su MySpace, commentando che gli piace la parodia. In un'intervista, ha anche affermato che \u00e8 stato piacevolmente sorpreso dalla capacit\u00e0 di rapping di \"Weird Al\", dicendo: \"Il suo rapping nella canzone \u00e8 abbastanza buono, \u00e8 pazzesco... non sapevo fosse capace rappare in quel modo.\"\nLa canzone \u00e8 diventata la prima nella carriera di Yankovic ad entrare nella top 10 della Billboard Hot 100, piazzandosi al 9\u00ba posto e battendo il suo precedente miglior posto (12\u00b0 nel 1984 con \"Eat It\"). Questo \u00e8 stato anche il suo primo singolo ad entrare nella top 40 da \"Smells Like Nirvana\" nel 1992. Si \u00e8 classificata al 5\u00ba posto nella classifica Hot Digital Songs. Sia la canzone che il video musicale hanno raggiunto il primo posto negli iTunes Store statunitensi e australiani, e ha raggiunto la prima posizione nella top 20 dei video su VH1.\nSia \"White &amp; Nerdy\" e \"Straight Outta Lynwood\" hanno vinto il Disco d'oro e il Disco di platino dalla RIAA. Questo \u00e8 il primo singolo di Yankovic ad aver vinto un Disco di platino.\nVideo.\nIn accompagnamento alla canzone \u00e8 stato registrato un video in alta definizione. Il video della canzone contiene diversi richiami a quello di \"Ridin\"': in quest'ultimo, il rapper Chamillionaire canta diverse strofe davanti alla riproduzione del proprio simbolo, il camaleonte. \"Weird Al\" Yankovic al contrario, si esibisce con alle spalle il simbolo del videogioco Pac-Man, particolarmente amato dai nerd. Inoltre, Chamillionaire indossa il cosiddetto \"silver fronts\", ovvero una protesi dentaria in argento che si applica sui denti frontali. Per tutta risposta, Weird Al indossa un apparecchio odontoiatrico vero e proprio. Il video mette in luce alcuni aspetti stereotipati della subcultura nerd."}
{"id": "1809344", "revid": "95049", "url": "https://it.wikipedia.org/wiki?curid=1809344", "title": "Nicol\u00f2 Zeno", "text": ""}
{"id": "1809348", "revid": "125318587", "url": "https://it.wikipedia.org/wiki?curid=1809348", "title": "Hansel and Gretel (film 1982)", "text": "Hansel and Gretel \u00e8 un mediometraggio televisivo del 1983 diretto da Tim Burton. Si tratta di una rivisitazione del racconto omonimo dei fratelli Grimm \"H\u00e4nsel e Gretel\".\nIl film \u00e8 stato trasmesso in America una sola volta il 31 ottobre 1983.\nTrama.\nUn povero giocattolaio ha due figli, Hansel e Gretel, e si \u00e8 risposato con una donna che disprezza lui e i bambini. Un giorno Hansel e Gretel le fanno degli scherzi e lei vorrebbe picchiarli, ma il padre la ferma e manda i bambini in camera loro. Il padre aspetta che la moglie dorma, poi sale dai figli con un giocattolo e dei biscotti per loro per tirarli su. La mattina dopo la matrigna porta i bambini nella foresta, poi lancia dei fuochi d'artificio per distrarli e abbandonarli. Gretel per\u00f2 sapeva cosa aveva in mente la matrigna e aveva detto a Hansel di raccogliere delle pietre per ritrovare la strada. La matrigna prova ad abbandonarli di nuovo il giorno dopo. Hansel lascia sassi per la strada, ma vengono mangiati dalla papera giocattolo che la matrigna ha dato loro. Hansel e Gretel si perdono e non hanno scelta se non dormire nel bosco quella notte. Mentre dormono la papera si trasforma in un robot giocattolo che la mattina dopo guida i bambini a una casa fatta di dolci.\nMentre i bambini mangiano la facciata della casetta si affaccia la strega con il naso fatto di caramella e li attira dentro promettendo loro dei dolci: li fa mangiare e poi li ospita per la notte. I letti per\u00f2 sono trappole e Hansel si ritrova intrappolato in una caverna dove incontra Dan Dan, un uomo di marzapane che chiede insistentemente a Hansel di essere mangiato. Hansel non lo sopporta pi\u00f9 e inizia a mangiarselo, ma lancia la testa contro il muro facendola a pezzi. Intanto Gretel \u00e8 costretta a riscaldare il forno per cucinare Hansel, ma appena ne ha l'occasione colpisce la strega con un attizzatoio. La strega e Gretel iniziano a scontrarsi in stile kung fu e anche Hansel si unisce a loro. Combattendo i bambini spingono la strega verso il forno, nel quale comunque va a finire da sola mentre lancia un calcio. Hansel e Gretel chiudono il forno e la casa della strega si scioglie mentre loro scappano. Il cigno giocattolo che aveva fatto il loro padre arriva come una barca per portarli a casa. I bambini tornano felici dal padre, che ha cacciato via la moglie. Mentre festeggiano il cigno inizia a sputare soldi rendendoli ricchi."}
{"id": "1809359", "revid": "767487", "url": "https://it.wikipedia.org/wiki?curid=1809359", "title": "Chiesa di Santa Maria Maddalena (Legnano)", "text": "La chiesa di Santa Maria Maddalena, conosciuta anche come chiesa della Ponzella, \u00e8 un luogo di culto cattolico di Legnano.\nStoria.\nL'edificio religioso si trova nel quartiere Ponzella, che fa parte della contrada San Bernardino. Consacrata nel 1728, fu costruita per donare al rione Ponzella un edificio religioso in seguito al legato di Carlo Francesco Fassi. Nel 1779 la chiesa divent\u00f2 oratorio di Ges\u00f9 Cristo.\nIl campanile fu ricostruito nel 1930. La nuova torre, che \u00e8 pi\u00f9 grande della precedente, \u00e8 in stile veneziano. Le tre campane sono intitolate a San Magno, ai Santi Martiri e alla Vergine Immacolata. Accanto alla chiesa, nel 1902, il comune di Legnano realizz\u00f2 una scuola mista rurale che ospit\u00f2 gli scolari della Ponzella e dei rioni San Bernardino e Mazzafame. Vennero demolite negli anni sessanta del XX secolo.\n\u00c8 stata riferimento della comunit\u00e0 fino al 1975, quando fu inaugurata la chiesa di San Giovanni Battista. Nel 1979 la chiesa di Santa Maria Maddalena \u00e8 stata oggetto di un restauro completo.\nLa chiesa e le opere artistiche.\nL'edificio ha pianta a \"T\" ed ha dimensioni 9 m x 5,4 m. Con la successiva aggiunta di due cappellette laterali arriv\u00f2 ad avere capienza di 100 persone. In origine la chiesa era in mattoni a vista.\nL'altare \u00e8 arricchito un quadro del Seicento che rappresenta la Crocifissione di Ges\u00f9 con la Madonna, San Giovanni e Santa Maria Maddalena. La tela, che \u00e8 attribuita a Carlo Francesco Nuvolone, \u00e8 contornata da pregevoli affreschi contemporanei. Un tempo era anche presente un crocifisso in legno del Seicento.\nLa cappelletta di destra \u00e8 arricchita da una pala raffigurante la Via Crucis e da un Cristo deposto in gesso. Il soffitto \u00e8 decorato da quattro vele rappresentanti i quattro apostoli.\nL'attuale campanile della chiesa venne realizzato negli anni '30 in sostituzione di quello Settecentesco, giudicato all'epoca pericolante. L'attuale si presenta in stile veneziano, caratterizzato da una cuspide lavorata in mattoni scalati. Le tre campane, che originariamente erano destinate alla chiesa dei Santi Martiri, sono state dedicate a San Magno, ai Santi Martiri e alla Vergine Immacolata.\nTra il campanile e l'edificio ci sono i resti di un antico forno pubblico dove gli abitanti della \"poncena\" (l'antico nome del quartiere \"Ponzella\") cuocevano il pane."}
{"id": "1809361", "revid": "486946", "url": "https://it.wikipedia.org/wiki?curid=1809361", "title": "\u00d6g\u00f6dei khan", "text": ""}
{"id": "1809366", "revid": "486946", "url": "https://it.wikipedia.org/wiki?curid=1809366", "title": "Comunit\u00e0 slovena in Italia", "text": ""}
{"id": "1809374", "revid": "47767", "url": "https://it.wikipedia.org/wiki?curid=1809374", "title": "Fran\u00e7ois Augustin Reynier de Jarjayes (personaggio)", "text": ""}
{"id": "1809375", "revid": "785863", "url": "https://it.wikipedia.org/wiki?curid=1809375", "title": "Koch Media", "text": "Koch Media \u00e8 una societ\u00e0 che opera in ambito multimediale fondata nel 1994 da Franz Koch e dal Dr. Klemenz Kundratitz. D\u00e0 lavoro a oltre trecento persone.\nKoch Media \u00e8 un produttore e un concessionario attivo nel campo dell'intrattenimento digitale, che comprende software, giochi, cinema e DVD. Le vendite, il marketing e la distribuzione si estendono a tutta l'Europa e, da aprile 2008, agli Stati Uniti.\nKoch Media ha uffici in Germania, Inghilterra, Francia, Austria, Svizzera, Italia e Stati Uniti. La sede principale si trova a Planegg, vicino a Monaco di Baviera.\nKoch Media produce giochi per computer tramite l'etichetta Deep Silver e distribuisce, in Italia, film horror attraverso la sua etichetta Midnight Factory. Aveva inoltre acquistato i diritti per distribuire l'Apple Pippin in Europa nel 1996.\nAmbiti commerciali.\nDal 1994, Koch Media detiene diritti di vendita esclusivi e non sul marketing e la distribuzione di giochi e software ai suoi clienti ed \u00e8 diventata con gli anni leader del mercato in Germania e in Austria.\nGrazie alla sua vasta esperienza nel settore marketing dei media digitali, Koch Media \u00e8 un partner per gli sviluppatori di videogiochi e software per quanto riguarda la distribuzione e il marketing dei prodotti.\nCon il nome Deep Silver, un'etichetta creata nel 2002, Koch Media ha distribuito sul mercato diversi generi di videogiochi, sia per PC che per console: ce n'\u00e8 per tutti i gusti, da simulazioni spaziali a simulazioni domestiche e di costruzione.\nCreata nel 2003, questa divisione \u00e8 specializzata nella distribuzione, nel marketing e nella vendita di film per il cinema, telefilm e produzioni d'interesse speciale su DVD in Germania, Austria e Svizzera. Koch Media \u00e8 presente anche sul mercato DVD italiano. Il primo prodotto \u00e8 stato il cofanetto \"Scuola di vampiri\u201d.\nPartners.\nLe attivit\u00e0 di vendita, marketing e distribuzione estese a tutta l'Europa hanno portato la societ\u00e0 a stringere alleanze strategiche con numerosi produttori di software e videogiochi: Ascaron, Braingame, D3P, G-Data, Gamelife, Kaspersky Lab, Lexware, Namco Bandai, Pinnacle, Square Enix, Sony Online Entertainment, System3"}
{"id": "1809376", "revid": "634034", "url": "https://it.wikipedia.org/wiki?curid=1809376", "title": "Somatizzazione", "text": "La somatizzazione \u00e8 un fenomeno per cui un individuo sperimenta un livello variabile di sofferenza psichica attraverso sintomi fisici. Solitamente si tratta di manifestazioni fisiche che ad un esame superficiale potrebbero apparire di competenza di un sanitario. \nSono disturbi che apparentemente non hanno una base organica, in cui non risulta possibile rintracciare fenomeni fisiopatologici documentabili.\nEziologia.\nLa somatizzazione \u00e8 un fenomeno ad eziologia multifattoriale, pu\u00f2 presentarsi all'interno di quadri clinici variamente eterogenei, non c'\u00e8 una specificit\u00e0 tra fenomeno di somatizzazione e diagnosi di malattia."}
{"id": "1809381", "revid": "767487", "url": "https://it.wikipedia.org/wiki?curid=1809381", "title": "Mark Zonder", "text": "Ha suonato per parecchi anni con i Fates Warning con i quali ha registrato 8 album. Inoltre \u00e8 stato batterista della band epic metal Warlord e dei Ten."}
{"id": "1809384", "revid": "767487", "url": "https://it.wikipedia.org/wiki?curid=1809384", "title": "Luau (film)", "text": "Luau \u00e8 un cortometraggio del 1982 scritto e diretto da Tim Burton e Jerry Rees.\n ed \u00e8 descritto nel libro \"Tim Burton\" di Jim Smith e J. Clive Matthews. I temi principali di questo bizzarro film trattano il surfing, teste aliene private del corpo ed altre stravaganze."}
{"id": "1809391", "revid": "404449", "url": "https://it.wikipedia.org/wiki?curid=1809391", "title": "Pozzo della Fortezza", "text": "Il Pozzo della Fortezza \u00e8 un pozzo-cisterna situato nella piazza d'Armi del bastione Fortezza della citt\u00e0 di Grosseto.\nStoria.\nL'opera venne commissionata dai Medici e progettata dall'architetto fiesolano Raffaello Pagni; i lavori di costruzione si conclusero nel 1590, anno in cui fu costruito anche il pozzo della Bufala nel chiostro di San Francesco.\nLa costruzione del pozzo fu il coronamento di un vasto sistema di ingegneria idraulica che consentiva la raccolta e l'accumulo fino a 500 metri cubi totali di acqua piovana, la sua depurazione e a susseguente distribuzione, sia all'interno della cittadella militare che in buona parte del centro storico di Grosseto.\nIl pozzo and\u00f2 incontro ad un lungo periodo di declino tra il XIX secolo e gli inizi del XX secolo. In seguito venne rimosso, smontato, restaurato e ricollocato nella sua ubicazione originaria soltanto negli anni novanta.\nDescrizione.\nIl pozzo della Fortezza si trova al centro della piazza d'Armi, nel punto pi\u00f9 rialzato della piazza.\nSi presenta a forma ottagonale, con strutture rivestite in travertino che poggiano su un sottostante basamento e delimitano l'apertura, attraverso la quale veniva convogliata l'acqua piovana nell'ampia cisterna sottostante, ancora presente ma non pi\u00f9 in uso. La parte alta \u00e8 chiusa da una grata metallica per motivi di sicurezza. Sul pozzo \u00e8 collocato lo stemma mediceo, a testimonianza e ricordo della famiglia fiorentina che ne volle la realizzazione.\nL'ampia cisterna interrata, suddivisa in una vasca principale centrale e in otto vasche minori laterali, \u00e8 situata al di sotto della pavimentazione laterizio e pietra serena che caratterizza la piazza, disponendosi a raggiera per motivi funzionali."}
{"id": "1809393", "revid": "14691", "url": "https://it.wikipedia.org/wiki?curid=1809393", "title": "NP-arduo", "text": ""}
{"id": "1809396", "revid": "22356", "url": "https://it.wikipedia.org/wiki?curid=1809396", "title": "Miacidi", "text": ""}
{"id": "1809400", "revid": "838137", "url": "https://it.wikipedia.org/wiki?curid=1809400", "title": "Automorfismo interno", "text": "Un automorfismo interno di un gruppo \u00e8 un automorfismo indotto da un elemento formula_1 del gruppo tramite coniugio, cio\u00e8 un automorfismo nella forma\nper un elemento fissato formula_1 del gruppo. Infatti questa funzione \u00e8 un omomorfismo iniettivo e suriettivo, ovvero un isomorfismo. \nUn automorfismo che non \u00e8 interno \u00e8 detto esterno.\nIn un gruppo abeliano l'unico automorfismo interno \u00e8 l'identit\u00e0. Inoltre due elementi formula_1 ed formula_5 che appartengono allo stesso laterale del centro formula_6 inducono lo stesso automorfismo interno. Infatti se formula_7 con formula_8 nel centro allora\nL'insieme degli automorfismi interni forma un gruppo, denotato con formula_12, che \u00e8 un sottogruppo normale del gruppo formula_13 degli automorfismi del gruppo formula_14. Il gruppo formula_12 \u00e8 isomorfo al gruppo quoziente formula_16, dove formula_17 \u00e8 il centro di formula_14.\nNel gruppo simmetrico su formula_19 elementi, se formula_20, tutti gli automorfismi sono interni."}
{"id": "1809401", "revid": "125718176", "url": "https://it.wikipedia.org/wiki?curid=1809401", "title": "Deep Silver", "text": "Deep Silver, etichetta di Koch Media, \u00e8 un'azienda tedesca che si occupa dello sviluppo e della pubblicazione di videogiochi sul mercato; fondata nel 2002 da Craig McNichol, l'azienda ha attualmente sede nella citt\u00e0 di Planegg (Baviera)."}
{"id": "1809417", "revid": "121531536", "url": "https://it.wikipedia.org/wiki?curid=1809417", "title": "Classe Aquila", "text": "La classe Aquila di esploratori leggeri della Regia Marina era costituita da quattro unit\u00e0 inizialmente costruite per la Marina della Romania nei cantieri Pattison di Napoli. Queste unit\u00e0 ebbero una storia complessa, avendo successivamente servito sotto diverse bandiere e due di esse combatterono in entrambe le guerre mondiali.\nCaratteristiche.\nLe unit\u00e0 erano dotati di propulsione a vapore con caldaie a tubi d'acqua alimentate a nafta e turbine che scaricavano su 2 eliche 40.000 hp di potenza. L'apparato propulsore permetteva di raggiungere la velocit\u00e0 massima era di 34,2 nodi con un'autonomia di 1700 miglia a 15 nodi.\nL'armamento originario era di 3 cannoni singoli da 152/40 mm e 4 cannoni singoli da 76/40 Mod. 1916 R.M., 2 mitragliere, 4 tubi lanciasiluri da 450 mm in 2 impianti binati, mine e bombe di profondit\u00e0.\nServizio.\nLe unit\u00e0 vennero ordinate dalla Romania ai cantieri italiani nel 1913 come conduttori di flottiglia. Le unit\u00e0 vennero battezzate \"Vifor\", \"Viscol\", \"V\u00e2rtej\" e \"Vijelia\". Le unit\u00e0 furono requisite dal governo italiano nel 1915 in seguito all'entrata in guerra dell'Italia nel primo conflitto mondiale e le unit\u00e0 vennero rispettivamente ribattezzate Aquila, Falco, Nibbio e Sparviero ed allestite come esploratori leggeri.\nAl termine del conflitto le prime due unit\u00e0 rimasero in servizio nella Regia Marina, mentre le altre due furono rivendute alla Romania e giunsero a Constan\u021ba nel 1920. Durante un ciclo di manutenzione presso i cantieri Pattison, nel 1923, le unit\u00e0 rumene (\"M\u0103r\u0103\u0219ti\" e \"M\u0103ra\u0219e\u0219ti\") ebbero delle modifiche all'armamento con la sostituzione delle tre torri da 152/40 mm con 5 cannoni Canet-Schneider-Armstrong da 120/45 mm in due impianti binati ed uno singolo.\nUnit\u00e0.\nAquila.\nLa sua costruzione venne avviata nel 1914 per la Marina della Romania con il nome \"Vigor\". Requisito dalla Regia Marina nel 1915, venne ribattezzato \"Aquila\" e varato il 26 luglio 1916 entr\u00f2 in servizio come esploratore leggero all'inizio del 1917 partecip\u00f2 al primo conflitto mondiale impiegato in Adriatico. Il 15 maggio 1917, durante un'azione navale venne colpito da un colpo sparato dal cacciatorpediniere austriaco Csepel, rimanendo immobilizzato e costretto ad essere rimorchiato in porto. Il cacciatorpediniere austriaco Csepel al termine del conflitto sarebbe entrato a far parte della Regia Marina quale preda di guerra con il nome Muggia. Nel 1937 l\"'Aquila\" fu ceduto alla Spagna dove fu ribattezzato Melilla prestando servizio fino al 1950.\nFalco.\nOrdinato dalla Romania con il nome \"Viscol\", fu requisito dalla Regia Marina nel 1916 ma fu completato solo dopo la fine del primo conflitto mondiale. Varato il 16 agosto 1919 entr\u00f2 in servizio come esploratore nel 1920. Nel 1937 fu ceduto alla Spagna dove fu ribattezzato Ceuta prestando servizio fino al 1948.\nNibbio.\nLa sua costruzione venne avviata nel 1914 per la Marina della Romania con il nome \"V\u00e2rtej\". Requisito dalla Regia Marina nel 1915, venne ribattezzato \"Nibbio\" e varato il 30 gennaio 1918 entr\u00f2 in servizio nello stesso anno partecipando alle operazioni finali della prima guerra mondiale impiegato in Adriatico. Nel 1920 venne acquistato dalla Romania e ribattezzato M\u0103r\u0103\u0219ti. Nella nuova Marina di appartenenza partecip\u00f2 alla seconda guerra mondiale e fu catturato dai sovietici quando, alla fine dell'agosto 1944, La Romania venne occupata dei sovietici. Ribattezzato \"Legkij\" (\"\u041b\u0435\u0433\u043a\u0438\u0439\"), fu restituito dall'Unione Sovietica alla Romania nel 1946 e denominato \"D.11\" rimase in servizio fino al 1963.\nSparviero.\nLa sua costruzione venne avviata nel 1914 per la Marina della Romania con il nome \"Vijelia\". Requisito dalla Regia Marina nel 1915, venne ribattezzato \"Sparviero\" e varato il 26 marzo 1917 entr\u00f2 in servizio nello stesso anno partecipando alla prima guerra mondiale impiegato in Adriatico. Nel 1920 venne acquistato dalla Romania e ribattezzato \"M\u0103ra\u0219e\u0219ti\". Sotto la nuova bandiera partecip\u00f2 alla seconda guerra mondiale e, nel luglio 1943, affond\u00f2 il sommergibile sovietico M 31 nel corso di una missione di scorta. Alla fine dell'agosto 1944 quando la Romania venne occupata dalle truppe sovietiche venne catturato entrando a far parte della Marina Sovietica. Ribattezzato dai sovietici \"Lovkij\" (\"\u041b\u043e\u0432\u043a\u0438\u0439\"), fu restituito alla Romania nel 1946 e denominato \"D.12\" rimase in servizio fino al 1963.\nRomania.\nClasse M\u0103r\u0103\u0219ti.\nLe unit\u00e0 vendute alla Romania vennero ribattezzate \"M\u0103r\u0103\u0219ti\" e M\u0103ra\u0219e\u0219ti in ricordo di due battaglie vinte dai romeni durante la prima guerra mondiale e vennero impiegati come cacciatorpediniere conduttori di flottiglia. Le due unit\u00e0 che nella nuova marina di appartenenza costituirono la Classe M\u0103r\u0103\u0219ti, nel corso del secondo conflitto mondiale, nel quale la Romania era schierata a fianco dell'Asse, vennero impiegate nel Mar Nero principalmente in compiti di scorta tra il Bosforo e la Crimea.\nLovkij e Legkij.\nNell'agosto 1944 un colpo di Stato condotto dal re Mihai, con il supporto degli oppositori politici e dell'esercito, depose Antonescu e mise l'esercito della Romania a fianco agli Alleati. Il colpo di Stato per\u00f2 ebbe l'effetto di una capitolazione in quanto acceler\u00f2 l'avanzata dell'Armata Rossa all'interno della Romania e l'armistizio del successivo 12 settembre 1944, venne firmato alle condizioni imposte dai sovietici.\nDurante l'occupazione sovietica le due unit\u00e0 vennero incorporate nella Marina Sovietica e ribattezzate dai sovietici \"Lovkij\" (\"\u041b\u043e\u0432\u043a\u0438\u0439\") e \"Legkij\" (\"\u041b\u0435\u0433\u043a\u0438\u0439\") furono impiegate nella Flotta del Mar Nero.\nRitorno alla Romania.\nAl termine del conflitto le due unit\u00e0 vennero restituite alla Romania nel 1946 e vennero sostituite con gli stessi nomi nella Marina Sovietica dai cacciatorpediniere italiani Artigliere e Fuciliere che i sovietici ottennero dall'Italia dal trattato di pace in conto riparazione danni di guerra.\nLe due unit\u00e0 restituite dai sovietici, entrate a far parte della Marina della nuova Romania Socialista vennero ribattezzate D.11 e D.12 rimanendo in servizio fino al 1963.\nSpagna.\nClasse Ceuta.\nLe unit\u00e0 rimaste in servizio nella Regia Marina nell'ottobre 1937 vennero cedute durante la guerra civile spagnola alla Marina franchista. Alle unit\u00e0 venne collocato un falso fumaiolo affinch\u00e9 potessero essere confuse con il \"Velasco\", unico cacciatorpediniere in mano dei nazionalisti. L'Aquila venne inizialmente ribattezzato \"Velasco-Ceuta\" e il Falco \"Velasco-Melilla\". Successivamente le due unit\u00e0 presero i nomi di \"Melilla\" e \"Ceuta\".\nTrattandosi di unit\u00e0 ormai obsolete durante la guerra civile vennero impegnate in compiti secondari. quali missioni di vigilanza e scorta ai mercantili. Da annotare, la cattura, da parte del \"Ceuta\", del cargo repubblicano \"Prado\". Nell'agosto del 1938 le due unit\u00e0, insieme all'incrociatore \"Canarias\" costrinsero il cacciatorpediniere repubblicano Jos\u00e9 Luis Diez a rifugiarsi nelle acque di Gibilterra.\nTerminata nel 1939 la guerra civile le due unit\u00e0 entrarono a far parte della Armada Espa\u00f1ola e vennero destinate a compiti di istruzione. Il \"Ceuta\" rimase in servizio sino al 1948 e il Melilla sino al 1950."}
{"id": "1809420", "revid": "179980", "url": "https://it.wikipedia.org/wiki?curid=1809420", "title": "David Jim\u00e9nez Silva", "text": ""}
{"id": "1809430", "revid": "599013", "url": "https://it.wikipedia.org/wiki?curid=1809430", "title": "Automorfismo esterno", "text": "In matematica si dice automorfismo esterno un automorfismo che non \u00e8 un automorfismo interno, ovvero tale che non esiste alcun elemento del gruppo che possa indurre per coniugio l'automorfismo. Gli automorfismi esterni si possono ottenere come quoziente del gruppo degli automorfismi rispetto al sottogruppo normale degli automorfismi interni.\nAutomorfismi esterni per formula_1.\nL'esempio classico \u00e8 quello del gruppo di Klein formula_1, isomorfo a \nformula_3 che essendo abeliano non ha automorfismi interni non banali. Ci sono per\u00f2 cinque automorfismi esterni non banali: le permutazioni del gruppo simmetrico sui tre oggetti diversi dall'identit\u00e0. Uno di questi automorfismi ad esempio agisce in questo modo\nformula_4\nAutomorfismi esterni per un gruppo ciclico formula_5.\nIn un gruppo ciclico con formula_6 elementi ci sono formula_7 generatori ed un automorfismo diverso dall'identit\u00e0 \u00e8 necessariamente esterno (per l'abelianit\u00e0 del gruppo) ed \u00e8 completamente determinato stabilendo l'immagine di un generatore. Ma allora il gruppo degli automorfismi di un gruppo ciclico di ordine formula_6 ha ordine formula_7 (dove formula_10 \u00e8 la funzione \u03c6 di Eulero).\nAutomorfismi esterni per un gruppo simmetrico formula_11.\nNel gruppo simmetrico su formula_6 oggetti, se formula_6 \u00e8 diverso da formula_14, gli automorfismi sono solo interni."}
{"id": "1809431", "revid": "179980", "url": "https://it.wikipedia.org/wiki?curid=1809431", "title": "Fernando Llorente Torres", "text": ""}
{"id": "1809439", "revid": "599013", "url": "https://it.wikipedia.org/wiki?curid=1809439", "title": "Hernan Rodrigo L\u00f3pez", "text": ""}
{"id": "1809450", "revid": "767487", "url": "https://it.wikipedia.org/wiki?curid=1809450", "title": "Riprogettazione dei processi aziendali", "text": "In economia aziendale la riprogettazione dei processi aziendali o\" Business Process Reengineering \u2013 (BPR) \"\u00e8 un intervento organizzativo di profonda revisione dei procedimenti operativi che non risultano pi\u00f9 adeguati alle necessit\u00e0 aziendali. Per processo si intende un insieme di attivit\u00e0 interconnesse che portano ad un risultato finale identificabile dal cliente, che quindi contribuisce alla formazione di valore per l'azienda.\nDescrizione.\nLo stimolo per un intervento pu\u00f2 venire dai risultati di un'analisi comparativa, da un'analisi della soddisfazione del cliente, da un mutamento del quadro operativo, dalla ridefinizione degli obiettivi aziendali, dall'evidenza di altri parametri critici che indichino la necessit\u00e0 o l'opportunit\u00e0 di migliorare l'efficacia e l'efficienza di un processo aziendale, dalla necessit\u00e0 di introdurre nuove metodologie di lavoro, o da altre situazioni.\nUn intervento di riprogettazione prevede come al solito l'analisi della situazione in essere con mappatura del processo primario e dei processi di supporto, l'individuazione delle criticit\u00e0 o dei punti suscettibili di miglioramento, lo studio delle soluzioni e la conseguente riprogettazione del processo in maniera organica. Nell'analisi si pu\u00f2 far uso delle tecniche della qualit\u00e0 totale, con particolare attenzione alla necessit\u00e0 di poter misurare i parametri che indicano la bont\u00e0 del processo. I processi sono trasversali rispetto alle funzioni aziendali, e molto spesso \u00e8 proprio nei punti di contatto tra le varie funzioni che emergono i principali punti di inefficienza o di scoordinamento.\nQuando si parla di riprogettazione si intende una revisione radicale, di fondo, anche ripensando il tutto da zero, e non di semplici aggiustamenti, o tarature, o migliorie dell'operativit\u00e0. Spesso la riprogettazione si pone come obiettivo anche quello di avere una struttura pi\u00f9 snella ed elastica, ed \u00e8 rivolta in particolare ai processi critici dell'azienda, cio\u00e8 quelli che hanno un impatto rilevante sul prodotto finale.\nPer la riprogettazione del processo si hanno a disposizione i soliti strumenti di intervento organizzativo, quali: la ridefinizione delle gerarchie, dei livelli organizzativi e della catena decisionale; la modifica dei ruoli assegnati alle posizioni; l'accorpamento, la suddivisione o la parallelizzazione di attivit\u00e0 o funzioni; l'eliminazione di attivit\u00e0 senza valore aggiunto; l'acquisizione di nuovi strumenti di lavoro; l'utilizzo di nuove metodiche o di nuove tecnologie con i conseguenti piani di formazione; l'adeguamento degli spazi di lavoro; l'identificazione di idonei sistemi di incentivazione; l'adozione di nuovi sistemi informativi; la reingegnerizzazione dei sistemi software di supporto ai sistemi informativi correlati; la rimozione di ostacoli che condizionano il processo, e cos\u00ec via, andando normalmente ad interessare svariate funzioni aziendali.\nSe la riprogettazione viene attuata come veloce risposta ad un mutamento del mercato, pu\u00f2 dare all'impresa un vantaggio competitivo temporale rispetto alle altre imprese.\n\u00c8 da puntualizzare per\u00f2 che una vera riprogettazione significa cambiare completamente l'attuale modo di operare, e che quindi \u00e8 normalmente un'attivit\u00e0 di lunga durata, di alto rischio, di costo elevato e che necessita del coinvolgimento convinto di tutta l'impresa.\nSpesso si opta perci\u00f2 per operazioni di miglioramento meno traumatiche, anche se dai risultati minori."}
{"id": "1809457", "revid": "165042", "url": "https://it.wikipedia.org/wiki?curid=1809457", "title": "Business Process Reengineering", "text": ""}
{"id": "1809462", "revid": "110157", "url": "https://it.wikipedia.org/wiki?curid=1809462", "title": "After Hours (Linda Perry)", "text": "After Hours \u00e8 il secondo album solista della cantante Linda Perry realizzato nel 1999."}
{"id": "1809473", "revid": "30610", "url": "https://it.wikipedia.org/wiki?curid=1809473", "title": "John Doggett", "text": "John Jay Doggett \u00e8 un personaggio della serie televisiva \"X-Files\", interpretato da Robert Patrick, con la voce italiana di Luca Ward.\nBiografia.\nJohn Doggett presta servizio nel corpo dei Marines nell'unit\u00e0 anfibia dal 1977 al 1983 con il grado di sergente. Prende parte alla Forza Multinazionale per il Processo di Pace in Libano dall'82 all'83. Si ritira dal corpo dei Marines con encomio militare, dopo essere stato ferito in battaglia.\nPrende un master in pubblica amministrazione all'universit\u00e0 di Syracuse nello stato di New York per poi andare a lavorare al Dipartimento di Polizia della citt\u00e0 dal 1987 al 1995. Presta servizio come detective della sezione che investiga sui ricercati latitanti e sui fuggitivi. Durante questo periodo nel NYPD, suo figlio Luke Dogget di 7 anni viene rapito e ucciso.\nDopo questa tragedia familiare, il suo matrimonio con Barbara fallisce e i due divorziano. Inizia una collaborazione con l'agente speciale Monica Reyes del dipartimento dell'FBI di New York, nel tentativo di ricerca dell'assassino di suo figlio.\nGli X-Files.\nNel 1995, Doggett si diploma all'Accademia dell'FBI e prende servizio come agente speciale nella sezione investigativa criminale. Nel 2000, il direttore Alvin Kersh lo assegna alla squadra che si occupa della ricerca dell'agente speciale Fox Mulder, facendo la sua prima apparizione durante l'ottava stagione della serie. La caccia all'uomo alla quale prende parte, non ha esito positivo e l'agente Doggett \u00e8 demotivato per il suo assegnamento agli X-Files accanto all'agente speciale Dana Scully. Durante questo periodo, inizia un rapporto di conflittualit\u00e0 con l'autorit\u00e0 del direttore Kersh, simile a quello tra Skinner e Mulder.\nLa collaborazione con Scully, risulta un po' difficoltosa all'inizio, dato che nel corso degli anni, Scully ha dovuto ricredersi sui vari avvenimenti paranormali della quale \u00e8 stata testimone insieme al collega Mulder, mentre ora deve scontrarsi con lo scetticismo (che un tempo era suo) dell'agente Doggett. Quest'ultimo, applica come metro di misura, la disciplina e la durezza che gli \u00e8 stata insegnata durante la sua permanenza nei marines e nella polizia, dimostrandosi ostile e scettico e preferendo la forza delle armi alle spiegazioni scientifiche. Ma nel corso del tempo, Scully e Doggett inizieranno a fidarsi l'una dell'altro.\nVari sviluppi.\nDurante la permanenza agli X-Files, Doggett chiede di essere affiancato da Monica Reyes, con la quale aveva gi\u00e0 lavorato a New York. Dopo il suo ritrovamento, Mulder viene licenziato dall'FBI e l'agente Scully presta servizio come insegnante medico patologo presso l'accademia dell'FBI. John Doggett, per il suo atteggiamento scettico e assolutamente distaccato sugli X-Files, ricopre durante questo periodo, il carattere del personaggio che, all'inizio della serie, era stato di Dana Scully. Al contrario, l'atteggiamento aperto e molto curioso verso i vari fenomeni paranormali della quale \u00e8 testimone, rendono l'agente Reyes la giusta contrapposizione a Doggett, come lo era la figura di Fox Mulder.\nDurante gli ultimi episodi della serie, Doggett testimonier\u00e0 in favore di Mulder durante il processo per la sua condanna a morte. Alla fine della serie, Doggett e Reyes prestano servizio presso l'FBI non pi\u00f9 come agenti speciali, ma con mansioni di agenti semplici e il direttore Kersh chiude la divisione degli X-Files, probabilmente per sempre."}
{"id": "1809475", "revid": "1543377", "url": "https://it.wikipedia.org/wiki?curid=1809475", "title": "BPR Global GT Series", "text": "La BPR Global GT Series (qualche volta chiamata BPR Global GT Endurance Series o semplicemente abbreviata in BPR.) era una competizione automobilistica che tra il 1994 e il 1996 ha sostituito il Campionato Mondiale Sportprototipi o in inglese \"World Sportcar Championship\" terminato nel 1992. La serie \u00e8 stata fondata da J\u00fcrgen Barth, Patrick Peter, e St\u00e9phane Ratel (le iniziali dei loro cognomi formano l'acronimo BPR). Terminata nel 1997 quando \u00e8 stata sostituita dal Campionato FIA GT.\nStoria.\nIn seguito al termine del World Sportscar Championship nel 1992, l'anno dopo non esisteva nessuna competizione internazionale di durata per prototipi o GT, solo piccole seria nazionali o gare per vetture simili. Patrick Peter e St\u00e9phane Ratel della Venturi series in Francia con J\u00fcrgen Barth della Porsche series tedesca iniziano a discutere di una possibile unione delle due serie, facendo cos\u00ec rinascere un campionato internazionale europeo che comprenda anche il resto del mondo.\nLa serie \u00e8 iniziata nel 1994 con otto appuntamenti e gare anche in Giappone e Cina, con corse di circa 4 ore di durata. Il parco delle case automobilistiche partecipanti inizialmente era composto da vari tipi di Porsche e Venturi, auto che provenivano da diverse serie terminate in quegli anni e con diversi regolamenti. Pi\u00f9 tardi si aggiunsero anche vetture come Ferrari F40, Lotus Esprit, Callaway (versione elaborata della Chevrolet Corvette).\nNel 1995 la serie si espande a dodici appuntamenti e aumenta anche l'interesse con l'entrata di altre scuderie, tra le altre vengono schierate la McLaren F1 GTR, la Ferrari F40 GTE, la Jaguar XJ220, e vetture di diversa classe come la Porsche 911 GT2 e De Tomaso Pantera.\nL'interesse dei costruttori per la serie aumenta ancora quando la Porsche lancia le sue 911 GT1. Proprio nel 1996, visto l'interesse mostrato dal pubblico degli appassionati per la serie, la FIA entra in gioco e crea per il 1997 un nuovo campionato, il FIA GT Championship, che venne soppresso nel 2009 e sostituito dal Campionato mondiale FIA GT1.\nRegolamento.\nA differenza del regolamento del Campionato mondiale sportprototipi, che vedeva lottare per il titolo vetture da corsa appositamente costruite, la serie BPR utilizzava vetture di produzione (seppur limitata) modificate in auto da corsa. I costruttori erano tenuti ad avere costruito una certa quantit\u00e0 di automobili liberamente acquistabili dal pubblico, per ottenere poi l'omologazione di tali veicoli nella classe in cui volevano partecipare. Inizialmente sono state istituite quattro classi (da GT1, la pi\u00f9 importante, a GT4), prima di ridurle a due classi nel 1996 (GT1 e GT2).\nSalendo di classe, sulle auto erano ammesse modifiche sempre pi\u00f9 profonde, compreso l'uso di materiali esotici e di parti appositamente costruite. Le squadre erano tenute ad avere due piloti per auto, con ogni conducente tenuto a guidare un tempo minimo stabilito, al fine di ottenere punti. Alcune squadre, se avessero voluto, potevano usare tre piloti per vettura, anche se questa opzione \u00e8 stato in gran parte utilizzata dalle squadre minori per dare ai gentlemen driver la possibilit\u00e0 di correre nel campionato."}
{"id": "1809477", "revid": "695564", "url": "https://it.wikipedia.org/wiki?curid=1809477", "title": "World Tour 2001-2002", "text": ""}
{"id": "1809479", "revid": "1876278", "url": "https://it.wikipedia.org/wiki?curid=1809479", "title": "Carrione", "text": "Il Carrione \u00e8 un breve corso d'acqua della Toscana nord-occidentale che sfocia nel mar Ligure.\nPercorso.\nIl Carrione propriamente detto nasce presso la frazione carrarese di Colonnata, alle pendici delle Alpi Apuane, dall'unione delle acque di due canaloni, la \"fossa dei Maggi\" e il \"canale della Freddona\". Incanalato in una stretta valle contornata dalle caratteristiche cave marmifere, il torrente scorre verso ovest lambendo le frazioni carraresi di Bedizzano e Miseglia per poi entrare nel tessuto urbano di Carrara. Qui, circondato da caseggiati e industrie, riceve in destra orografica il fosso di Torano e il torrente Gragnana dopodich\u00e9 vira verso sud-ovest, bagnando i quartieri periferici della citt\u00e0 apuana. Entrato nella pianura costiera, il Carrione interseca in successione la SS1 Aurelia e la ferrovia Genova-Pisa, per poi attraversare la popolosa frazione di Avenza. Superata che quest'ultima localit\u00e0 il corso d'acqua interseca l'autostrada A12 e lambisce la localit\u00e0 di Marina di Carrara, sfociando infine nel mar Ligure.\nRegime idrografico.\nIl Carrione presenta un carattere torrenziale e una portata instabile nonch\u00e9 fortemente mutevole nel corso delle stagioni. Il bacino imbrifero di raccolta acque del torrente \u00e8 di 46,6\u00a0km2.\nSi caratterizza per il colore biancastro dei ciottoli del suo letto di scorrimento e per le sue acque spesso lattiginose: ci\u00f2 \u00e8 dovuto alla \"Marmettola\" ovvero la polvere di Marmo proveniente dai tanti ravaneti situati a monte sulle creste delle Alpi Apuane, conseguenza dell'estrazione e della lavorazione di tale materiale che avviene da secoli su queste montagne.\nEventi alluvionali.\n23 settembre 2003.\nNella serata del 23 settembre 2003 un violentissimo nubifragio si abbatt\u00e9 su gran parte della provincia di Massa e Carrara e in particolare sulle Alpi Apuane alle spalle della citt\u00e0 di Carrara: nell'arco di appena 2 ore e mezza venne scaricata una quantit\u00e0 straordinaria di precipitazioni pari a oltre 200 millimetri.\nIn breve il bacino del Carrione satur\u00f2, straripando in vari punti lungo il suo corso principale.\nAd essere investito per primo dalla piena fu parte del centro storico della citt\u00e0 di Carrara, dove il fiume esondando allag\u00f2 le strade adiacenti con quasi 2 metri d'acqua, trascinando via decine di autovetture e causando la morte di una donna.\nSuccessivamente la piena invest\u00ec gran parte della frazione di Avenza per poi estendersi lungo viale XX Settembre sino alla zona di Marina di Carrara presso la foce.\n1\u00ba novembre 2010.\nIn seguito a forti piogge il Carrione nella zona di Carrara si ingrossa ed erode fino a farla crollare una palazzina le cui fondamenta appoggiavano sul greto del fiume \n11 novembre 2012.\nNubifragio investe tutto il territorio con precipitazioni superiori ai 200\u00a0mm in due ore, dovuto ad un sistema temporalesco V-Shaped che insistette sulla medesima zona a lungo. Si conteranno accumuli prossimi ai 300\u00a0mm nelle colline appena retrostanti la citt\u00e0. Esondazione dei torrenti, zone sotto 1 metro di acqua per diversi giorni, numerose frane, 5000 abitazioni colpite e 300 sfollati. Acqua non potabile in alcuni quartieri e black out elettrici. Un morto per infarto causato dall'onda di acqua che stava invadendo la cantina.\n28 novembre 2012.\nUn nubifragio investe la costa tra Carrara e il comune di Ortonovo al confine tra Liguria e Toscana. A distanza di due settimane dall'alluvione dell'11 novembre, un nuovo forte temporale si abbatte sulle medesime zone, ad esclusione della parte orientale del Massese. Esondazione dei torrenti Carrione e Parmignola, che hanno arrecato ulteriori danni, a zone gi\u00e0 in sofferenza e la chiusura della Statale Aurelia tra Massa e Sarzana. Intere zone abitate risultano allagate da mezzo metro di acqua. Elevati gli accumuli pluviometrici:40\u00a0mm in 15 minuti,109\u00a0mm in 45 minuti, 134\u00a0mm in 60 minuti, fino ad un complessivo accumulo di 200\u00a0mm in quasi due ore.\n5 novembre 2014.\nMercoled\u00ec 5 novembre 2014, a seguito di forti piogge cadute nella notte su tutto il territorio comunale, l'argine destro \u00e8 crollato all'altezza di Avenza causando una falla di oltre 150 metri. Problemi di tenuta dell'argine e vistose crepe erano state segnalate al sindaco di Carrara Angelo Zubbani sia dai cittadini residenti in quell'area sia dai Vigili del Fuoco di Massa che avevano redatto una relazione il cui contenuto fu divulgato dalla nota trasmissione \"Le iene\". Il fiume ha quindi invaso le strade fino a raggiungere il centro di Marina di Carrara. Il livello dell'acqua in certe zone della citt\u00e0 ha superato il metro e mezzo, causando un black out e costringendo almeno 300 persone a evacuare le case."}
{"id": "1809480", "revid": "125326742", "url": "https://it.wikipedia.org/wiki?curid=1809480", "title": "Chiesa di Santa Rita", "text": ""}
{"id": "1809484", "revid": "110157", "url": "https://it.wikipedia.org/wiki?curid=1809484", "title": "Parallel Dreams", "text": "Parallel Dreams \u00e8 il terzo album della cantante canadese Loreena McKennitt, pubblicato nel ."}
{"id": "1809485", "revid": "156341", "url": "https://it.wikipedia.org/wiki?curid=1809485", "title": "Palaruffini", "text": ""}
{"id": "1809492", "revid": "1649933", "url": "https://it.wikipedia.org/wiki?curid=1809492", "title": "Fort Myers", "text": "Fort Myers \u00e8 un comune degli Stati Uniti d'America, nella Contea di Lee, nello Stato della Florida.\nForma con Cape Coral un agglomerato urbano che conta pi\u00f9 di 500.000 abitanti. \nSociet\u00e0.\nEvoluzione demografica.\nHa un grandissimo incremento demografico: \u00e8 passata dai 48.208 abitanti censiti nel 2000 ai 60.531 stimati nel 2006."}
{"id": "1809494", "revid": "767487", "url": "https://it.wikipedia.org/wiki?curid=1809494", "title": "Mick Box", "text": "\u00c8 noto per essere da sempre il chitarrista degli Uriah Heep.\nHa molte chitarre nella sua collezione soprattutto le Carparelli da lui usate per concerti e registrazioni. Fatta eccezione per il primo lavoro solista di David Byron, Mick non ha mai suonato in album che non fossero degli Uriah Heep. Per questa ragione la sua biografia si fonde con la storia del gruppo."}
{"id": "1809502", "revid": "322321", "url": "https://it.wikipedia.org/wiki?curid=1809502", "title": "Chiesa di Santa Rita (Legnano)", "text": "La chiesa di Santa Rita (o chiesa della Purificazione) \u00e8 un luogo di culto cattolico di Legnano che si trova in corso Sempione, annesso all'istituto scolastico privato Barbara Melzi (gi\u00e0 convento di suore canossiane), in origine dedicato alla \"Purificazione\". In seguito \u00e8 stato intitolato a santa Rita.\nStoria.\nLe prime notizie documentate dell'edificio religioso risalgono al 7 agosto 1584, quando la chiesa venne elevata a \"cappellania\" da papa Paolo III. Contestualmente, il cardinale Carlo Borromeo la eresse a coadiutoria titolare, cio\u00e8 a edificio religioso di riferimento per il quartiere legnanese di Legnanello. Il cardinal Andrea Carlo Ferrari la elev\u00f2 a parrocchiale il 13 agosto 1898 (giorno della creazione della parrocchia di Legnanello), funzione che ebbe fino al 1902, quando fu inaugurata la nuova chiesa del Santissimo Redentore. La necessit\u00e0 di una nuova chiesa nacque proprio con l'istituzione della nuova parrocchia.\nLa chiesa della Purificazione fu anche citata in un'inchiesta del luglio 1586 del cardinale di Cremona Nicol\u00f2 Sfondrati (che diventer\u00e0 papa nel 1590 con il nome di Gregorio XIV). Ad essa era collegato il trasferimento della Prepositura da Parabiago a Legnano. L'inchiesta aveva anche l'obiettivo di fare un censimento sullo stato delle anime dei parrocchiani e sui luoghi di culto presenti.\nLegnanello \u00e8 uno dei due nuclei originari della citt\u00e0 del Carroccio. Ad esso \u00e8 collegato il primo documento che cita l'abitato di Legnano. Questo atto, che \u00e8 datato 23 ottobre 789, si riferisce ad una permuta di terreni situati nel piccolo quartiere.\nA Legnanello il festeggiamento della ricorrenza religiosa della Purificazione di Maria (o \"Candelora\"), che cade il 2 febbraio, \u00e8 ancora molto sentita. In passato, alla festa della Candelora, numerose spose dell'anno si confidavano reciprocamente le loro delusioni con il famoso detto in dialetto legnanese \"Caru ti, se mi 'l sav\u00e9vu, mai p\u00fc sa marid\u00e9vu\" (in italiano, \"Cara te, se l'avessi saputo, non mi sarei sposata\"). Successivamente questo detto \u00e8 stato utilizzato per ribattezzare la solennit\u00e0 religiosa come la festa del \"Caru mi, Caru ti\" (it. \"Cara me, cara te\"). La festa religiosa coincide con quella della contrada Legnarello. Sembra che la ricorrenza della Candelora fosse gi\u00e0 festeggiata a Legnanello nel 687, quando la Chiesa cattolica istitu\u00ec la festivit\u00e0. Fino al XIX secolo, la festa della Candelora era festeggiata sul sagrato della chiesa della Purificazione. Con la costruzione della chiesa del Santissimo Redentore, i festeggiamenti della solennit\u00e0 religiosa vennero trasferiti presso il nuovo edificio religioso.\nDopo essere stata riferimento per Legnanello, la chiesa della Purificazione \u00e8 ora usata come cappella privata dell'istituto privato Barbara Melzi.\nLa chiesa e le opere artistiche.\nLa facciata \u00e8 sobria ed \u00e8 caratterizzata dalla presenza di un piccolo portico e da tre finestroni. La finestra centrale, che \u00e8 quella pi\u00f9 grossa ed \u00e8 rettangolare, \u00e8 stata arricchita, nel 1890 durante i lavori di restauro dell'edificio religioso, da stucchi. Questi stucchi sono poi stati applicati anche alla facciata. Sulla facciata sono anche presenti due finestre laterali rotonde che sono arricchite da festoni in stucco. \u00c8 stata nuovamente ristrutturata negli anni ottanta. Ha navata unica.\nSono presenti nell'abside e nel presbiterio alcuni pregevoli affreschi del XVII secolo di Francesco e Giovanni Battista Lampugnani."}
{"id": "1809503", "revid": "767487", "url": "https://it.wikipedia.org/wiki?curid=1809503", "title": "Lam\u00f9 - Only You", "text": " \u00e8 un film d'animazione del 1983 diretto da Mamoru Oshii.\nSi tratta del primo film cinematografico ispirato ai personaggi di Lam\u00f9 creati da Rumiko Takahashi.\nDa notare che il film \u00e8 uno dei primi lavori del celebre regista giapponese Mamoru Oshii, che dovette cambiare pi\u00f9 volte la sceneggiatura del film per andare incontro alle richieste della produzione. L'autrice Rumiko Takahashi invece considera questo film il suo preferito ed il pi\u00f9 fedele allo spirito della propria opera.\nPersonaggio nuovo introdotto nel film \u00e8 Elle, disegnato per l'occasione direttamente dalla Takahashi e doppiato da Yoshiko Sakakibara.\nTrama.\nQuando aveva sei anni, Ataru calpest\u00f2 involontariamente l'ombra della coetanea Elle, principessina di un remoto pianeta. Per le tradizioni del popolo di Elle, i due ragazzi sarebbero destinati a sposarsi non appena avrebbero raggiunto la maggiore et\u00e0. All'epoca Ataru accett\u00f2 la proposta della bambina senza battere ciglio, ma dimenticandosi in seguito della promessa. Arrivato il momento di mantenere la promessa, Elle distribuisce gli inviti per le nozze per tutta Tomobiki, per poi portare con s\u00e9 Ataru che, pur avendo dimenticato la promessa, non si nega alla bellezza acquisita da Elle negli anni.\nTuttavia Elle ha fatto i conti senza Lam\u00f9, che non \u00e8 assolutamente disposta a cedere il suo \"tesoruccio\" senza combattere. Insieme alle sue amiche aliene, Lam\u00f9 parte alla volta del pianeta di Elle per fermare le nozze. Nel frattempo Elle, conosciuto la vera natura di Ataru, decide di ripiegare sul bel Mendo. Ma nessuno dei due ragazzi \u00e8 a conoscenza chi la bella principessa \u00e8 in realt\u00e0: essa \"colleziona\" letteralmente i suoi amanti per poi congelarli e mantenerli belli per l'eternit\u00e0...\nNonostante tutto alla fine, dopo la fuga di Ataru e Lam\u00f9 delle lacrime le scendono dagli occhi indicando che era segretamente innamorata veramente di Ataru.\nCitazioni e riferimenti.\nLa scena della battaglia nello spazio \u00e8 ispirata a quelle che si vedono in \"Macross\", mentre quella in cui Lam\u00f9 interrompe la cerimonia delle nozze tra Ataru ed Elle \u00e8 un riferimento al film \"Il laureato\". Nel doppiaggio italiano del film, mentre Ataru aspetta con ansia di conoscere Elle, canticchia una canzoncina, che in realt\u00e0 non \u00e8 che la prima sigla italiana della serie. Tra i tanti mostri che assistono al matrimonio tra Ataru ed Elle ve ne \u00e8 uno parecchio simile a Godzilla."}
{"id": "1809509", "revid": "96304819", "url": "https://it.wikipedia.org/wiki?curid=1809509", "title": "Monica Reyes", "text": "Monica Reyes \u00e8 un personaggio della serie televisiva X-Files, interpretato da Annabeth Gish, con la voce italiana di Monica Gravina.\nBiografia del personaggio.\nMonica Reyes viene data in adozione e affidata ad una famiglia messicana. Cresce in Messico con la sua nuova famiglia, imparando a parlare perfettamento lo spagnolo. Non si conoscono le cause della sua adozione, ma una volta cresciuta, Monica non ha mai tentato di mettersi in contatto con i suoi genitori naturali. Fin da bambina, dimostra una spiccata curiosit\u00e0 verso la scienza della numerologia.\nSi laurea in folklore e mitologia all'universit\u00e0 Brown di Providence, in Rhode Island (USA) e prende successivamente un master nello studio delle religioni. Entra nell'FBI nel 1990 e diventa agente speciale nella divisione di New York. Nel 1993 viene assegnata alla task force per il ritrovamento del figlio dell'agente John Doggett. Dopo tre giorni di ricerca, viene ritrovato il corpo senza vita del bambino, in un'area boschiva. L'agente Reyes \u00e8 presente durante il ritrovamento e immediatamente ha una visione del corpo del piccolo che si trasforma in cenere.\nNon sapendo dare una spiegazione alla visione, comincia comunque a pensare alla possibilit\u00e0 che stia sviluppando delle capacit\u00e0 psichiche. Il ritrovamento del figlio di Doggett sconvolge molto l'agente Reyes che dichiarer\u00e0 in seguito che la ricerca del piccolo Luke \u00e8 stato il caso pi\u00f9 difficile del quale si sia mai occupata. Successivamente, viene assegnata alla sede di New Orleans dove si specializza sui delitti rituali e sulle attivit\u00e0 sataniche, seguendo casi che riguardano questi argomenti.\nGli X-Files.\nNel 2001, l'agente John Doggett la contatta per chiederle una collaborazione riguardo ad un caso di sparizione di un gruppo di persone che sembrano essere state rapite dagli alieni. L'agente Reyes \u00e8 convinta che il gruppo abbia creato una sorta di convinzione di massa che li ha portati a credere all'esistenza di una nave madre, una specie di religione fondata sugli extraterrestri. Il suo spirito di osservazione per\u00f2 la porter\u00e0 anche a credere che il gruppo sia stato realmente rapito da entit\u00e0 extraterrestri, grazie ad alcune prove che vengono alla luce dopo il ritrovamento del corpo di un membro del gruppo scomparso. Durante la sua permanenza al bureau, prende parte a parecchi casi che riguardano fenomeni inspiegabili, non entrando comunque di fatto, nelle investigazioni degli X-Files, i quali rimangono affidati all'agente Scully e Doggett.\nL'agente Reyes avr\u00e0 un ruolo fondamentale nell'aiutare Dana Scully a partorire suo figlio, durante una rocambolesca fuga attraverso alcuni stati, per sfuggire da un gruppo di supersoldati, capitanati da Billy Miles, interessati alla sorte del piccolo. Successivamente, l'agente Doggett decide di chiederle di affiancarlo agli X-Files, dopo che viene scoperto un coinvolgimento della faccenda dei supersoldati con il direttore dell'FBI Kersh. L'agente Reyes accoglie la richiesta con molto entusiasmo, essendo sempre stata affascinata dei casi sui quali investiga la sezione degli X-Files.\nL'agente Reyes continua il suo lavoro negli X-Files con l'agente Doggett fino all'arresto di Fox Mulder, accusato di aver ucciso un supersoldato. Monica Reyes testimonier\u00e0 quindi in favore di Mulder, provocando un atto di ritorsione da parte dei vertici dell'FBI che chiudono nuovamente gli X-Files.\nSuccessivamente viene convocata dall'Uomo che Fuma che le propone un accordo: la sua salvezza, dall'estinzione virale della razza umana, in cambio della sua fedelt\u00e0. Monica accetta ritirandosi dall'FBI e confessando il tutto a Scully durante le fasi iniziali dell'annientamento virale."}
{"id": "1809517", "revid": "1888309", "url": "https://it.wikipedia.org/wiki?curid=1809517", "title": "Albate", "text": "Albate (IPA: , \"Alb\u00e0a\" in dialetto comasco) \u00e8 un quartiere di circa 7.000 abitanti del comune di Como. Si trova nella zona meridionale del comune, a met\u00e0 strada fra il Centro e Cant\u00f9. \u00c8 sede della circoscrizione n\u00ba1 \"(Albate-Muggi\u00f2-Acquanera)\" e confina con i quartieri di Muggi\u00f2, Camerlata e Lora e i comuni di Capiago Intimiano, Lipomo, Senna Comasco e Casnate con Bernate.\nGeografia fisica.\nTerritorio.\nAlbate \u00e8 adagiata ai piedi del Monte Goi, il quale la separa dalla conca di Como. Il Monte Goi, insieme alla vicina Valbasca, rientra all'interno del Parco Regionale della Spina Verde. Dalla vicina Lipomo nasce la roggia Segrada (gi\u00e0 attestata con il nome di \"fontanam consecratam\" in un documento datato 1431), che una volta percorsa la Valbasca, attraversa il paese per poi giungere nei pressi dell'Oasi del Bassone \"(Torbiere di Albate)\" (WWF), ove, unendosi alla roggia Desio che proviene dalle torbiere, forma il Rio Acquanegra, affluente del Seveso.\nLa vegetazione tipica della zona \u00e8 quella compresa nel piano collinare o planiziario, (querce e altre latifoglie termo-xerofile)\nLe essenze pi\u00f9 ricorrenti sono Robinia, Castagno, Frassino, Rovere, Roverella, Ciliegio Selvatico, Pino Silvestre, Nocciolo.\nLa gelologia della zona \u00e8 quella tipica degli antichi depositi morenici derivati dal trasporto di materiale da parte dei ghiacciai durante l'ultima glaciazione. Tutto questo \u00e8 reso visibile dalla presenza di numerosi massi erratici nelle colline che contornano Albate e la valle di Como. Le sedimimentazioni hanno struttura diversa a seconda del materiale di cui sono costituite.\nSotto la baita del Monte Goj infatti si pu\u00f2 notare una piccola e compatta falesia di arenaria, formata dalla sedimentazione e la successiva compressione di sabbia. Lungo la strada che dal centro di Albate raggiunge la Baita si osservano invece accumuli contenenti materiale pi\u00f9 grossolano e prende il nome di gonfolite. I principali massi erratici presenti sul Monte Goj sono: il \"Sass del Prevost\", il \"Sass della Stria\" ed il \"Sasso delle Coppelle\".\nClima.\nAlbate, cos\u00ec come Como, ha un clima freddo delle medie latitudini, nivale, a foresta, molto umido e con estate calda; il mese pi\u00f9 caldo \u00e8 superiore a 22 \u00b0C, invece il mese pi\u00f9 freddo ha una temperatura inferiore a -3\u00a0\u00b0C. Albate ha inverni generalmente freddi e poco piovosi, con temperature particolarmente rigide a cavallo tra gennaio e febbraio, mentre le estati sono spesso calde e afose, poco ventilate ma discretamente piovose. L'umidit\u00e0 \u00e8 sempre molto elevata tutto l'anno.\nEtimologia.\nAlbate\nTrecallo\nMuggi\u00f2\nStemma.\nLo stemma \u00e8 risalente ai tempi del comune di Albate. La parte alta, colorata di rosso, presenta cinque stelle dorate, di cui una a otto punte, corrispondente al comune di Albate, mentre le altre quattro rappresentano le sue frazioni; inoltre vi \u00e8 una mitra d'oro affiancata dalle lettere \"S.A.\", che ricordano l'appartenenza di Albate alla diocesi di Como (\"S.A.\" corrisponde infatti a Sant'Abbondio, patrono della diocesi).\nNella parte centrale, di colore azzurro, sono raffigurati tre colline verdi (fertilit\u00e0 della terra e localit\u00e0 collinare), sormontate da due spade incrociate, in ricordo della battaglia del 1124 fra i Comaschi e i Canturini, alla quale presero parte anche Albatesi e Trecallesi.\nNella parte inferiore il campo azzurro presenta due leoni che reggono un drappo con impresso l'anno 1652 in numeri romani; ci\u00f2 ricorda l'epoca in cui Albate e le frazioni comprarono la propria libert\u00e0 ed esenzione dal potere feudale.\nI campi sono divisi da una fascia azzurra che rappresenta il Rio Acquanegra.\nLo stemma, riconosciuto con decreto del Capo del governo in data 19 giugno 1931, ebbe la seguente blasonatura ufficiale:\nStoria.\nDall'antichit\u00e0 ai Romani.\nTutta la storia di Albate \u00e8 strettamente legata a quella di Como, fin dalla Preistoria, il cui centro abitato si svilupp\u00f2 a partire dal X secolo a.C. sulle pendici del monte della Croce, e di palafitte di et\u00e0 ancora pi\u00f9 antica nelle torbiere di Albate. Alcune informazioni sulla conquista romana della citt\u00e0 ci vengono fornite anche da Tito Livio:\nLa posizione favor\u00ec l'insediamento di Albate prima militarmente, e poi commercialmente, poich\u00e9 vi transitava una via secondaria che da \"Comum\" portava a \"Mediolanum\" dopo aver toccato il vicino centro di Cant\u00f9. Nell'et\u00e0 imperiale poi la zona si svilupp\u00f2 come terra per coltivazioni.\nMedioevo ed et\u00e0 moderna.\nNel corso del Medioevo Albate fu sede di attivit\u00e0 agricole, in gran parte gestite da enti ecclesiastici comaschi. Prodotti principali erano frumento, segale, fave, miglio ma anche legname e capi da allevamento domestico (pollame). Vi era inoltre un mulino sulla roggia Segrada. \nGli annessi agli Statuti di Como del 1335 riportano Albate come uno dei \"comunia\" incaricati della manutenzione delle strade comprese tra il fiume aperto e il campanile di Trecallo e, da qui, fino al territorio comunale di Cant\u00f9.\nDurante il Ducato di Milano, nel 1439 Albate faceva parte della Castellanza del Castel Baradello. Con lo smantellamento di castello e Castellanza, nel 1527 Albate e la frazione di Trecallo (che risulta parte del territorio albatese gi\u00e0 attorno negli anni 1510) vennero annesse alla Pieve di Zezio. \nNel 1652 Albate e le sue frazioni evitarono l'infeudazione. Nello stesso anno, Albate e le comunit\u00e0 ad esso aggregate di Baraggia e Trecallo risultarono inserite nei Corpi Santi di Como. \nNel 1751 la competenza amministrativa del territorio comunale di Albate si estendeva, oltre che alle suddette Baraggia e Trecallo, anche a parte della terra di Acqua Negra. La restante porzione (che nel primo quarto del XVI secolo era attestata come \"Cassina de Lacquanegra\" e che nel 1652 risultava anch'essa parte dei Corpi Santi assieme alla localit\u00e0 Guzza), rimase un comune a s\u00e9 stante fino al 1753, anno in cui venne aggregata ad Albate assieme a Muggi\u00f2.\nNel 1757, su decreto di Maria Teresa d'Austria, venne costituito ufficialmente il Comune di Albate. Nello stesso anno, il comune venne quindi spostato dai Corpi Santi di Como alla Pieve di Zezio Inferiore, della quale segu\u00ec le sorti fino all'ultimo decennio del XVIII secolo.\nEr\u00e0 contemporanea.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione del comune di Albate ed uniti a quello di Como, decisione cancellata dalla Restaurazione.\nDopo l'unit\u00e0 d'Italia, nel 1888 la ferrovia raggiunse Albate e venne realizzata la Via Canturina. Pochi anni dopo, a partire dal 1899, arrivarono le prime industrie tessili, come la \"Frey\" e la \"Masciadri Marzorati Veronelli\", che in pochi anni fecero raddoppiare la popolazione, che nel 1901 super\u00f2 i 2.000 abitanti. Il primo dopoguerra fu difficile, ma Albate si rialz\u00f2 grazie anche all'arrivo dell\"'O.M.I.T.A.\", importante industria meccanotessile, nel 1921. \nNonostante gi\u00e0 stesse entrando nell'orbita comasca, Albate rest\u00f2 comune indipendente fino al 1943.\nAlbate oggi.\nAppena uscita dalla guerra, con la gioia dei suoi abitanti, Albate nel 1953 vide passare il Giro con Fausto Coppi in maglia rosa. Quegli anni furono segnati soprattutto dal boom economico, con la costruzione di quartieri popolari per accogliere i nuovi abitanti. La crisi degli ultimi anni fece chiudere molte industrie tessili, attivit\u00e0 ormai tradizionali e storiche della zona.\nPopolazione.\nI dati si riferiscono ai censimenti nel periodo dal 1652 al 1936, l'ultimo prima della soppressione del comune. Nei seguenti dati sono incluse le popolazioni di Acquanera, Baraggia, Muggi\u00f2 e Trecallo.\nMonumenti e luoghi d'interesse.\nArchitetture religiose.\nChiesa di S. Antonino.\nLa chiesa di S. Antonino \u00e8 la parrocchiale di Albate fin dal 1569, la cui autorit\u00e0 si estende anche a Bassone, frazione del comune di Senna Comasco. Nacque su base romanica, ma una complessa serie di interventi l'ha trasformata, specie nei secoli XIX e XX. Tracce dell'antico edificio romanico si ritrovano nella parte inferiore del campanile, nella quale si conservano le tracce di alcune bifore. La chiesa era anticamente a una navata, ma nel corso dell'Ottocento vennero aggiunte due navate laterali, su progetto dell'architetto ticinese Luigi Fontana. Al termine dei lavori, vennero posti due altari intitolati alla Madonna del Rosario e all'Addolorata; la cupola affrescata nel 1892 con la Gloria di S. Antonino e di San Gaetano da Thiene, compatroni della chiesa. La pala dell'altare maggiore, dedicata al santo titolare della chiesa, \u00e8 databile tra il quarto e il sesto decennio del Seicento.\nAltro elemento di importanza all'interno della comunit\u00e0 \u00e8 l'oratorio, intitolato a san Giovanni Bosco, che da quasi cinquant'anni \u00e8 un luogo di ritrovo per i pi\u00f9 giovani grazie anche alle attivit\u00e0 calcistiche e del Grest estivo. Ogni anno inoltre si rievoca un'antica leggenda diffusa nel territorio, la Giubiana, la quale si tiene entro la fine di gennaio.\nOratorio dei SS. Pietro e Paolo.\nA Trecallo si trova l'oratorio dei Santi apostoli Pietro e Paolo, chiesetta che fino all'inizio del XIX secolo esercit\u00f2 la funzione di comparrocchiale. Negli anni 1968-1970, la chiesa fu oggetto di importanti lavori di ristrutturazione. \nIl campanile dell'oratorio, di origine romanica, \u00e8 citato nella \"Determinatio stratarum et pontium...\" annessa agli Statuti di Como del 1335, in cui si specifica che al comune di Albate spetta la manutenzione delle strade tra il fiume Aperto e il campanile di Trecallo e tra lo stesso campanile e il territorio di Cant\u00f9.\nArchitetture civili e aree naturali.\nCascina Mas\u00e9\u00e9.\nLa cascina Mas\u00e9\u00e9 \u00e8 un'importante testimonianza di architettura rurale delle corti, tipica del comasco. Segnalata gi\u00e0 nel Catasto Teresiano, presenta tracce medievali, XIII e XIV secolo. A lungo abbandonata, nel 1981 fu restituita al comune di Como che nel 1990 inaugur\u00f2 la sede del Centro Civico, della Circoscrizione e di alcuni uffici sanitari.\nEx-polveriera.\nL'area verde della Valbasca (gi\u00e0 citata come \"vale Albascha\" in due documenti datati, rispettivamente, 1190 e 1494) ospita il complesso di una ex-polveriera, in uso durante la seconda guerra mondiale.\nCultura.\nIstruzione.\nVi sono nel territorio numerose strutture scolastiche.\nAlbate:\nAcquanera:\nTrecallo:\nL'Istituto Comprensivo di Albate da alcuni anni ospita l\"'Archivio Maraja\", progetto per la conservazione di opere e disegni di Libico Maraja.\nGeografia antropica.\nLocalit\u00e0.\nIl territorio di Albate presenta inoltre le localit\u00e0 di:\nInfrastrutture e trasporti.\nStrade.\nL'arteria principale che attraversa l'abitato di Albate e le localit\u00e0 vicine \u00e8 la SP 36, detta anche \"Via Canturina\", che collegava gi\u00e0 al tempo dei Romani Como e Cant\u00f9, anche se lungo il corso dei secoli il tracciato \u00e8 mutato.\nFerrovie e tranvie.\nLa stazione di Albate-Trecallo \u00e8 servita dai treni regionali che percorrono la linea Como\u2013Lecco, svolti da Trenord nell'ambito del contratto di servizio con la Regione Lombardia. Fino al 12 giugno 2021 era inoltre attiva la stazione di Albate-Camerlata.\nFra il 1907 e il 1971 Albate e Trecallo erano servite dalla tranvia Como-Cant\u00f9-Asnago, la quale percorreva la \"via Canturina\".\nMobilit\u00e0 urbana.\nIl quartiere di Albate \u00e8 servita dalle autolinee della rete urbana e suburbana di Como, gestita da ASF Autolinee\nSport.\nCalcio.\nLa principale squadra di calcio \u00e8 l'FC Albate Calcio che milita in prima categoria e svolge la sua attivit\u00e0 agonistica nel campo comunale intitolato a Luigi Meroni di via Acquanera, recentemente ristrutturato, in erba artificiale.\nAtletica.\nL'Albatese Atletica svolge le proprie attivit\u00e0 dalla categoria ragazzi agli assoluti presso il Campo Coni di Camerlata. I colori sociali sono il giallo e il nero.\nun'altra Societ\u00e0 sportiva \u00e8 l'US Albatese, espressione sportiva del locale Oratorio San Giovanni Bosco che dal 1968 \u00e8 un importante polo aggregativo/associativo ed educativo; la sua forza \u00e8 la polisportivit\u00e0 (atletica, pallavolo, calcio, scuole di sport) con un coinvolgimento di oltrte 600 persone settimanali.\nNella sua storia ha organizzato diverse manifestazioni sportive ed associtaive."}
{"id": "1809518", "revid": "287204", "url": "https://it.wikipedia.org/wiki?curid=1809518", "title": "Primera Divisi\u00f3n 2007-2008 (Argentina)", "text": "L'edizione 2007-2008 del Campionato argentino di calcio si \u00e8 svolto in due fasi: il torneo di Apertura e quello di Clausura. Quello di Apertura \u00e8 stato vinto dal Lan\u00fas mentre in quello di Clausura si \u00e8 imposto il River Plate.\nTorneo di Apertura.\nIl campionato d'Apertura 2007 fu vinto dal Lan\u00fas con quattro punti di vantaggio sul Tigre. Inoltre \u00e8 da ricordare la straordinaria media gol di Germ\u00e1n Denis, autore di 18 gol in 19 partite.\nTorneo di Clausura.\nIl campionato di Clausura 2008 fu vinto dal River Plate con una giornata d'anticipo. Secondo posto a pari merito per Boca Juniors e Estudiantes. Il Lan\u00fas campione d'Apertura chiude al quint'ultimo posto. La classifica cannonieri fu vinta da Dar\u00edo Cvitanich del Banfield con 13 reti, seguito dal cannoniere del Boca Mart\u00edn Palermo arrivato a quota 10 mentre il capocannoniere del torneo di Apertura, Germ\u00e1n Denis, si piazz\u00f2 terzo con 9 gol.\nRetrocessioni.\nL'Olimpo e il San Mart\u00edn (SJ) retrocedono in Primera B Nacional.\nPlayoff Promozione.\nRitorno.\nIl Gimnasia de Jujuy vince 2-1 e rimane in Prim\u00e9ra Division, mentre l'Uni\u00f3n rimane in Primera B Nacional.\nIl Racing Club vince 2-1 e rimane in Prim\u00e9ra Division, mentre il Belgrano rimane in Primera B Nacional."}
{"id": "1809519", "revid": "132266", "url": "https://it.wikipedia.org/wiki?curid=1809519", "title": "Postavecchia", "text": ""}
{"id": "1809527", "revid": "404449", "url": "https://it.wikipedia.org/wiki?curid=1809527", "title": "Colonna dei bandi", "text": "La colonna dei bandi \u00e8 una colonna romana in marmo bianco situata in piazza Dante a Grosseto.\nLa colonna originale, storicamente utilizzata per l'affissione dei bandi pubblici nella piazza principale della citt\u00e0, \u00e8 andata perduta in seguito ai lavori di ristrutturazione urbana del 1846, ed \u00e8 stata sostituita nel 1966 con un'altra colonna, anch'essa romana e risalente al II secolo d.C..\nStoria.\nLa presenza di una colonna utilizzata per l'affissione di bandi nella piazza principale della citt\u00e0 \u00e8 attestata al 1617, ed \u00e8 confermata nei secoli successivi fino almeno al 1832: essa fu molto probabilmente rimossa nel 1846 con i lavori di ristrutturazione della piazza a cura dell'ingegnere Angiolo Cianferoni, che terminarono con il posizionamento del complesso scultoreo dedicato al granduca Leopoldo II di Lorena, detto \"Canapone\".\nDa allora, dell'originale colonna dei bandi si sono perse le tracce, e solamente nel 1966, in occasione del bicentenario dell'istituzione della Provincia di Grosseto, ne venne collocata un'altra in sua sostituzione, di fianco al lato destro della cattedrale.\nLa colonna \u00e8 stata leggermente spostata nel 2012 per permettere la realizzazione della rampa laterale di accesso al duomo.\nDescrizione.\nLa colonna, posizionata nel 1966, \u00e8 stata rinvenuta a Roselle nel 1863, durante i lavori di costruzione di Casa Passerini, ed \u00e8 stata datata intorno al II secolo d.C.. Si presenta a sezione circolare senza scanalature, ben conservata, poggiante su un basamento posticcio. Alla sommit\u00e0 spicca un caratteristico capitello di ordine composito."}
{"id": "1809530", "revid": "44627", "url": "https://it.wikipedia.org/wiki?curid=1809530", "title": "Associazione Sportiva Ambrosiana 1928-1929", "text": ""}
{"id": "1809531", "revid": "121583628", "url": "https://it.wikipedia.org/wiki?curid=1809531", "title": "Rapha\u00ebl G\u00e9miniani", "text": " Professionista dal 1946 al 1960, fu secondo al Tour de France 1951, corsa in cui vinse la classifica scalatori, e due volte miglior scalatore al Giro d'Italia. Dopo aver chiuso la carriera agonistica rivest\u00ec il ruolo di direttore sportivo, guidando Jacques Anquetil in molte delle sue vittorie. Fu anche un produttore di biciclette.\nCarriera.\nCorridore.\nFiglio di Giovanni Geminiani, ex ciclista romagnolo, e fratello minore di Angelo Geminiani, anch'egli ciclista, debutt\u00f2 tra i professionisti nel 1946.\nConcluse il suo primo Tour de France nel 1948, con la squadra del Centro-Sud-Ovest della Francia (il Tour si correva allora per squadre nazionali e la Francia ne presentava una a livello nazionale con i migliori corridori, oltre a varie rappresentative regionali). L'anno successivo, promosso in prima squadra, chiuse con una vittoria di tappa, mentre il primo piazzamento di rilievo fu al Tour de France 1950 con il quarto posto e la vittoria in due frazioni. L'affermazione avvenne al Tour del 1951, quando giunse secondo in classifica generale, a 22 minuti da Hugo Koblet, e conquist\u00f2 la speciale classifica del GPM, superando Gino Bartali.\nNel 1952 partecip\u00f2 al Giro d'Italia con un buon nono posto finale e il titolo del miglior scalatore. Al Tour colse altre due vittorie, mentre nel 1953 fu nono, con una vittoria di tappa e il suo capitano Louison Bobet in maglia gialla fino a Parigi. Fu anche terzo nella classifica a punti. Dopo il ritiro del Tour de France 1954, visse un anno di grazia. Fu quarto al Giro del 1955, in cui vest\u00ec anche per tre giorni la maglia rosa, si piazz\u00f2 poi quinto nel Tour de France, vincendo una tappa e fu prezioso gregario per la nuova vittoria di Bobet. Anche alla Vuelta a Espa\u00f1a, la prima edizione dopo vari anni di sospensione, colse il terzo posto. Con questi risultati fu il primo ciclista ad essersi piazzato fra i primi dieci della classifica generale nei tre Grandi Giri nella stessa stagione (impresa riuscita in assoluto solo un'altra volta, nel 1957 a Gastone Nencini).\nBen figur\u00f2 anche nel Giro d'Italia 1957, quando fu quinto e nuovamente re degli scalatori, e del 1958 quando termin\u00f2 ottavo. Ma forse l'impresa maggiore, in parte sfortunata, della sua intera carriera, G\u00e9miniani la comp\u00ec al Tour dello stesso anno, in cui arriv\u00f2 terzo dopo una lunga e alterna battaglia con il vincitore Charly Gaul. Alla lunga, G\u00e9miniani pag\u00f2 la sua minore abilit\u00e0 nelle tappe a cronometro nei confronti di Gaul: nelle tre tappe contro il tempo di quell'edizione, egli infatti accumul\u00f2 un ritardo complessivo di 10'19\" nei confronti di Gaul. Ma la tappa veramente decisiva di quel Tour fu la 21\u00ba, Brian\u00e7on-Aix les Bains. G\u00e9miniani vi era arrivato in maglia gialla e su Gaul, solo sesto, aveva un confortevole vantaggio di 16'03\". Eppure, in una giornata caratterizzata dalle pessime condizioni climatiche, Gaul riusc\u00ec a recuperare quasi tutto il suo svantaggio. Egli arriv\u00f2 cos\u00ec alla decisiva 23\u00aa tappa, la cronometro Besan\u00e7on-Digione, di 74\u00a0km., con soli 28\" di svantaggio da G\u00e9miniani in classifica generale, che ad Aix les Bains aveva dovuto cedere la sua maglia gialla all'italiano Vito Favero, un altro grande protagonista del Tour del 1958. Gaul si port\u00f2 facilmente in testa dopo la tappa a cronometro da lui vinta: e cos\u00ec Vito Favero fu secondo e G\u00e9miniani dovette accontentarsi del terzo posto.\nG\u00e9miniani partecip\u00f2 anche alla \"Grande Boucle\" del 1959, e questa fu l'ultima competizione di rilievo da lui disputata; colpito nel dicembre seguente dalla malaria nel viaggio in Alto Volta rivelatosi fatale per Fausto Coppi, fu salvato dall'efficienza dell\"'\u00e9quipe\" medica che lo prese in cura, diagnosticando subito l'infezione dopo i primi errori di un medico. Curato con chinino, G\u00e9miniani, nonostante fosse anche finito in coma, si salv\u00f2. Egli dovette egualmente concludere la propria carriera a causa delle peggiorate condizioni fisiche che avrebbero condizionato anche l'attivit\u00e0 di dirigente sportivo nel mondo delle due ruote da lui intrapresa con successo nei decenni successivi.\nDirettore sportivo.\nDopo il ritiro dalle competizioni divenne, nel 1962, direttore sportivo della Saint-Rapha\u00ebl di Jacques Anquetil, che con lui (anche nelle successive squadre Ford France e Bic) colse quasi tutti i maggiori successi della carriera. Dopo il ritiro di Anquetil, avvenuto nel 1969, G\u00e9miniani diresse perlopi\u00f9 piccole formazioni. Nel 1977 guid\u00f2 Eddy Merckx, al penultimo anno di carriera, alla Fiat France.\nNel 1984 pass\u00f2 alla La Redoute di Stephen Roche e nel 1986 alla Caf\u00e9 de Colombia-Varta: furono gli ultimi anni di attivit\u00e0 nel ciclismo professionistico."}
{"id": "1809537", "revid": "599013", "url": "https://it.wikipedia.org/wiki?curid=1809537", "title": "Rapha\u00ebl Geminiani", "text": ""}
{"id": "1809540", "revid": "287204", "url": "https://it.wikipedia.org/wiki?curid=1809540", "title": "Raphael Geminiani", "text": ""}
{"id": "1809549", "revid": "767487", "url": "https://it.wikipedia.org/wiki?curid=1809549", "title": "BPR Global GT Series 1994", "text": "Il 1994 \u00e8 la stagione inaugurale del BPR Global GT Series. Era una serie con coinvolgimente del costruttore, divisa in quattro classi dalla GT1 alla GT4 e disputata su 8 gare."}
{"id": "1809558", "revid": "339392", "url": "https://it.wikipedia.org/wiki?curid=1809558", "title": "Coppa del Mondo di rugby 2011 (qualificazioni) - Zona africana", "text": ""}
{"id": "1809563", "revid": "729019", "url": "https://it.wikipedia.org/wiki?curid=1809563", "title": "Battaglia del ponte di Goito", "text": "La battaglia del ponte di Goito o combattimento del ponte di Goito (per distinguerla dalla battaglia di Goito del 30 maggio 1848) si svolse l'8 aprile 1848 e fu il primo vero scontro nell'ambito della prima guerra di indipendenza italiana fra piemontesi e austriaci.\nFu anche la prima battaglia a cui partecip\u00f2 il corpo piemontese dei bersaglieri.\nGli antefatti.\nDopo le cinque giornate di Milano e la dichiarazione di guerra del Regno di Sardegna all'Austria, l'esercito di re Carlo Alberto di Savoia aveva attraversato il Ticino entrando nel Lombardo-Veneto alla fine del marzo 1848. Le truppe piemontesi erano distribuite in due Corpi d'armata che seguivano gli austriaci in ripiegamento verso le fortezze del Quadrilatero: il 1\u00ba corpo d'armata, guidato dal generale Eusebio Bava e il 2\u00b0 comandato dal generale Ettore De Sonnaz.\nL'8 aprile quasi tutto l'esercito austriaco, comandato dal generale Josef Radetzky, si era ritirato sulla sponda sinistra del Mincio, lasciando a guardia dei ponti di Goito, Valeggio e Monzambano alcune truppe per ostacolare l'avanzata nemica.\nLa battaglia.\nLe forze in campo.\nFu il generale Bava che di sua iniziativa stabil\u00ec che si dovesse prendere subito Goito incolonnando alle 7 di mattina la 1\u00aa Divisione del generale Federico Millet d'Arvillars sulla strada che da Gazoldo conduce a Goito e poi al suo ponte sul Mincio.\nL'avanguardia della divisione era formata da un plotone di cavalleria, dalla compagnia di bersaglieri del capitano Giuseppe Muscas, da un distaccamento del Genio, da 300 uomini di Real Navi del maggiore Alli Maccarani, da una sezione della 6\u00aa batteria di artiglieria e dalla compagnia dei volontari mantovani del capitano Saverio Griffini. Seguiva in testa al grosso la Brigata \u201cRegina\u201d, poi il resto della divisione.\nA Goito era presente una sola compagnia di Cacciatori tirolesi, i \"Kaiserj\u00e4ger\", ma nelle case oltre il ponte sul Mincio vi erano altre 5 compagnie con 4 pezzi d'artiglieria, e altre 5 compagnie con 2 pezzi tra Marengo e Marmirolo. In totale dai 3.000 ai 3.500 uomini appartenenti alla brigata del generale austriaco Ludwig Freiherr von Wohlgemuth (1788-1851).\nLo scontro.\nL'avanguardia della 1\u00aa Divisione piemontese urt\u00f2 contro le forze austriache tra le 8 e le 9 dell'8 luglio in vista di Goito. I bersaglieri della compagnia di Griffini e il drappello di cavalleria attaccarono i \"Kaiserj\u00e4ger\" che erano a guardia dell'ingresso al paese e \u00abrapidamente li fugarono\u00bb.\nIn testa ai bersaglieri che penetrarono a Goito, il colonnello Alessandro La Marmora fu ferito gravemente alla mascella. Gli austriaci avevano minato il ponte e volevano farlo saltare all'ultimo momento, ma per la crescita del fiume dovuta alle piogge, l'esplosivo era diventato inservibile. Dovettero cos\u00ec prepararne di nuovo e il lavoro era quasi finito quando cominci\u00f2 l'attacco dei piemontesi.\nI Cacciatori dal paese si radunarono alla testa del ponte per dare tempo ai loro genieri di ultimare l'opera. I bersaglieri sostenuti dal battaglione di Real Navi si gettarono contro il ponte, ma furono ricevuti da un intenso fuoco di fucileria a cui si un\u00ec il tiro di 4 cannoni appostati sulla riva opposta del fiume. Il comandante dei Real Navi, Alli Maccarani, fu ferito alla spalla e il capitano De Bellegarde che lo sostitu\u00ec fu colpito alla mano destra. Intanto venivano uccisi il tenente dei Real Navi Alberto Wrigt e il tenente Demetrio Galli della Mantica dei bersaglieri. Fra i piemontesi vi fu un momento di esitazione.\nA sbloccare la situazione arriv\u00f2 il generale D'Arvillars alla testa di alcune compagnie del 9\u00ba Reggimento; i Cacciatori austriaci ripassarono di corsa il ponte che fu subito fatto saltare. Ma l'esplosione non fu tanto forte da farlo crollare completamente, ne rimase in piedi un parapetto, da una sponda all'altra. Troppo poco per i piemontesi per attraversarlo subito sotto la fucileria nemica.\nInizi\u00f2 cos\u00ec un tiro contrapposto dalle due rive del Mincio. Fin quando i piemontesi recuperarono alcuni cannoni che cominciarono a battere le case occupate dal nemico.\nIntanto alcuni reparti della Brigata \u201cRegina\u201d occupavano Goito dando l'impressione al nemico di voler passare il fiume anche a nord del paese, sicch\u00e9 gli austriaci si adoperarono a impedirne il tentativo, mentre D'Arvillars faceva suonare nella piazza del paese l'inno piemontese. Infine gli austriaci cominciarono a sgomberare le case e le adiacenze del ponte e porsi in ritirata. Erano le 12 e alcuni bersaglieri e soldati dei Real Navi attraversarono arditamente il fiume servendosi del parapetto e sulla sponda opposta riuscirono a impadronirsi di un cannone e di una trentina di prigionieri.\nIl combattimento era terminato. Le truppe austriache si raccolsero a Mozzecane mentre circa duecento soldati piemontesi attraversavano ci\u00f2 che rimaneva del ponte di Goito. Sotto la loro protezione il Genio riadatt\u00f2 il ponte che fu attraversato regolarmente da alcuni battaglioni gi\u00e0 tre ore dopo.\nBilancio.\nLe pressoch\u00e9 contemporanee vittorie a Valeggio e Monzambano portarono in mani piemontesi gli altri fondamentali passaggi sul fiume costringendo gli austriaci a riparare nelle due vicine fortezze del Quadrilatero: Mantova a sud e Peschiera a nord. L'assedio di quest'ultima ebbe inizio il successivo 13 aprile.\nNella battaglia del ponte di Goito i piemontesi persero 48 uomini tra morti e feriti, gli austriaci circa un centinaio, tra morti, feriti e prigionieri. Il combattimento segn\u00f2 il battesimo del fuoco per il nuovo corpo dei bersaglieri, istituito su proposta di Alessandro La Marmora nel 1836 e che fu l'indubbio protagonista dello scontro. Pochi giorni dopo, infatti, al capitano Saverio Griffini venne assegnata la medaglia d'oro al valor militare, mentre il capitano Giuseppe Muscas fu promosso maggiore sul campo. Anche gli altri ufficiali presenti al combattimento vennero promossi di grado e il colonnello Alessandro La Marmora fu decorato con la Commenda mauriziana.\nInfluenza culturale.\nLa prima battaglia della prima guerra d'indipendenza, che fu anche la prima vittoria piemontese e la prima battaglia a cui presero parte i bersaglieri, port\u00f2 inevitabilmente nella storiografia risorgimentale un'aura di leggenda che esager\u00f2 le gesta dei vincitori.\nNon ci fu infatti, come si divulg\u00f2, nessun passaggio del ponte sotto il fuoco nemico, ma una volta che gli austriaci sgomberarono le adiacenze del ponte sulla sponda sinistra del Mincio, diversi soldati e ufficiali passarono il fiume sopra l'angusto parapetto. Tuttavia la memoria del passaggio sotto il fuoco nemico era cos\u00ec diffusa che anche le litografie dell'epoca ne tennero conto, rappresentando in alcuni casi perfino il passaggio della cavalleria del Regno di Sardegna alla carica."}
{"id": "1809578", "revid": "1494169", "url": "https://it.wikipedia.org/wiki?curid=1809578", "title": "Colonna romana", "text": ""}
{"id": "1809579", "revid": "88740", "url": "https://it.wikipedia.org/wiki?curid=1809579", "title": "Chiese straniere in Inghilterra", "text": "Per Chiese straniere in Inghilterra, che traduce il termine storico inglese \"Stranger Churches\" si intendono quelle chiese formate da cristiani immigrati in Inghilterra e che conservano, nelle loro attivit\u00e0, la lingua e le caratteristiche dei luoghi d'origine. L'argomento \u00e8 un ambito emergente della storiografia moderna, soprattutto inglese.\nLa prima chiesa straniera stabilita in Inghilterra \u00e8 fondata dal riformatore protestante italiano Bernardino Ochino nel 1547. Cranmer, infatti, aveva invitato in Inghilterra sia Ochino che il riformatore Pietro Martire Vermigli con l'offerta di una pensione statale di 40 marchi. Sebbene la comunit\u00e0 fosse di lingua italiana, essa ospita pure protestanti di altra nazionalit\u00e0, generalmente esuli in Inghilterra dopo essere fuggiti dall'inquisizione papale. Bernardino Ochino ottenendone il permesso dal vescovo Cranmer nel 1548. Sebbene stabilita per servire la comunit\u00e0 italiana a Londra, essa accoglie anche protestanti d'altra nazionalit\u00e0. Il vescovo riformatore Thomas Cranmer vuole che questo sia un esempio di come voglia che proceda la Riforma in Inghilterra e per questo forza il vescovo tradizionalista Edmund Bonner a partecipare al sermone inaugurale di Ochino.\nNel 1549 Vermigli ottiene la cattedra di professore di teologia all'Universit\u00e0 di Oxford, succedendo a Richard Smith. Nel 1549 prende parte a una grande controversia sull'Eucaristia, nella quale egli abbandona la dottrina luterana della consustanziazione e adotta la posizione di una presenza reale legata alla fede di chi riceve l'eucaristia. Vermigli influenza profondamente la posizione stessa di Cranmer e di Nicholas Ridley e esercita un profondo influsso anche sulle modifiche del 1552 al Libro della preghiera comune (Book of Common Prayer).\nNel XIX secolo una chiesa protestante di lingua italiana viene stabilita a Londra dall'ex prete e garibaldino Alessandro Gavazzi. Le riunioni si tenevano nella Gray's Inn Road (Sidmouth Street), 7, alle 17:30 (Sede della New National Scotch Church). Pubblica la rivista L'Eco di Savonarola."}
{"id": "1809581", "revid": "599013", "url": "https://it.wikipedia.org/wiki?curid=1809581", "title": "Luciano Pedull\u00e0", "text": "Carriera.\nLa carriera di Luciano Pedull\u00e0 inizia come professore e vice allenatore della Pallavolo Sumirago, nella Serie A1 femminile 1992-93; dopo alcune stagioni nella terza serie nazionale passa all'AGIL Volley, dove ottiene una promozione in Serie A1 e una Coppa Italia di Serie A2. Dopo un'esperienza al Volley 2002 Forl\u00ec e una stagione al Chieri Torino Volley Club diventa commissario tecnico delle nazionali Under-19 e Under-20, vincendo nel biennio di permanenza un campionato europeo di categoria.\nNell'annata 2006-07 ottiene una nuova promozione nella massima serie e la sua seconda Coppa Italia di A2, stavolta con il Sassuolo Volley, prima del passaggio all'Asystel Volley per tre campionati, partendo dalle giovanili fino alla prima squadra: qui ottiene il suo primo successo in una competizione europea, vincendo la Coppa CEV 2008-09.\nDurante la stagione 2011-12 diventa il nuovo tecnico della Robursport Volley Pesaro, sostituendo Paolo Tofoli e vincendo la partita d'esordio contro la \u017denskij volejbol'nyj klub Dinamo Moskva in Champions League, mentre dal 2013-14 torna all'AGIL Volley di Novara, conquistando la Coppa Italia 2014-15; parallelamente a questo incarico, nel febbraio del 2015 la federazione tedesca lo ufficializza come commissario tecnico della nazionale femminile della Germania. Nell'ottobre dello stesso anno, tuttavia, il tecnico e la DVV si separano. Nel corso della stagione 2015-16 viene esonerato dall'AGIL Volley.\nNell'aprile 2017 viene comunicato il suo ingaggio da parte della per la stagione 2017-18.\nNel marzo 2019 viene nominato nuovo Commissario Tecnico della , con cui si aggiudica la European Silver League 2019."}
{"id": "1809600", "revid": "2056951", "url": "https://it.wikipedia.org/wiki?curid=1809600", "title": "Porto Miggiano", "text": "Porto Miggiano \u00e8 una localit\u00e0 costiera del comune di Santa Cesarea Terme. \nLa localit\u00e0 abitata quasi esclusivamente nel periodo estivo, possiede un piccolo porto turistico e una torre omonima costruita nel XVI secolo a difesa dagli attacchi dei saraceni. Fino al 1913 Porto Miggiano era parte delle marine di Vignacastrisi, in quanto le stesse rientravano nell'antico feudo di Capriglia da diversi secoli, comprendendo il territorio che si estende da Porto Miggiano fino alla grotta \"striare\" di Castro. Con la nascita del Comune di Santa Cesarea Terme che \u00e8 avvenuta attraverso la fuoriuscita di Santa Cesarea e Vitigliano dal Comune di Ortelle e Cerfignano dal comune di Minervino ha portato anche ad un assorbimento di un ingente territorio quello delle Marine di Vignacastrisi, a causa di forti interessi di alcuni imprenditori dell'epoca ci\u00f2 nonostante la maggior parte degli appezzamenti di terreno sono rimasti in gran parte di propriet\u00e0 degli abitanti di Vignacastrisi.\nTorre Miggiano.\nLa Torre Miggiano fu realizzata quando gi\u00e0 esistevano le torri di avvistamento per la protezione del litorale di pertinenza della citt\u00e0 e della contea di Castro. La destinazione della struttura era finalizzata alla difesa dell'omonimo porto, probabilmente per salvaguardare l'incolumit\u00e0 dei cavatori che lavoravano le cave di carparo circostanti e inviavano i conci in tutta l'area della contea per fornire materiale utile alle costruzioni realizzate in quel periodo. Non si conosce con esattezza l'anno di realizzazione della torre, ma viene riportata nella cartografia del Cinquecento essa apparteneva al feudo di Capriglia posto sotto la giurisdizione e sotto il mantenimento del Baronato di Vignacastrisi. Qualche notizia pi\u00f9 certa \u00e8 riscontrabile dai documenti in relazione ai militari ivi stanziati: nel 1583 vi era il torriero caporale Arico Consalvo; nel 1655 il torriero caporale Cesare Tronci; nel 1696 il torriero caporale Leonardo Cuorlo; nel 1730 il torriero caporale Giuseppe Nusso; nel 1777 la torre risulta custodita da torrieri invalidi. &lt;br&gt;La struttura si presenta a basamento tronco-conico realizzata in muratura con pietre irregolari allineati in corsi orizzontali e rinforzate da pilastri di spina posti a intervalli cadenzati secondo una tecnica muraria di ascendenza medievale che in Terra d'Otranto dura fino alle soglie del XIX secolo. La rastremazione della fodera esterna \u00e8 sottolineata, per la zona scarpata, da un toro marcapiano interrotto dalle aperture delle caditoie di difesa al di sopra delle quali un secondo toro costituisce il coronamento di chiusura della torre, dal quale fanno capolino le larghe feritoie da cui i torrieri sparavano contro i pirati che si avvicinavano al porto con intenzioni ostili. &lt;br&gt;Comunicava visivamente a nord con Torre Santa Cesarea e a sud con le difese di Castro.\nCultura.\nEventi.\nNella localit\u00e0 ogni anno a fine luglio si tiene la festa del pesce organizzata dalla pro-loco di Santa Cesarea Terme."}
{"id": "1809603", "revid": "339392", "url": "https://it.wikipedia.org/wiki?curid=1809603", "title": "Coppa del Mondo di rugby 2011 (qualificazioni)", "text": ""}
{"id": "1809604", "revid": "124123", "url": "https://it.wikipedia.org/wiki?curid=1809604", "title": "Ilia Peikov", "text": "Si trasfer\u00ec in Italia nel 1943 come assistente del fratello maggiore, lo scultore Assen Peikov, autore - nel 1960 - della statua bronzea di Leonardo da Vinci all'aeroporto di Fiumicino.\nNel secondo dopoguerra, intrapresa l'attivit\u00e0 pittorica, condivise col fratello lo studio in quella via Margutta che per tutti gli anni sessanta e '70 sarebbe stata al centro di una vivace scena artistica e culturale romana. Il soggetto preponderante delle sue opere fu l'universo. Nel 1980, per i suoi meriti artistici, verr\u00e0 insignito della medaglia d'oro di San Cirillo e Metodio, la pi\u00f9 alta onorificenza bulgara.\nA Roma gli \u00e8 stata dedicata una piazza situata nel quartiere di Osteria del Curato."}
{"id": "1809605", "revid": "113757", "url": "https://it.wikipedia.org/wiki?curid=1809605", "title": "Venezia Giulia Police", "text": ""}
{"id": "1809606", "revid": "339392", "url": "https://it.wikipedia.org/wiki?curid=1809606", "title": "Coppa del Mondo di rugby 2011 (qualificazioni) - Zona americana", "text": ""}
{"id": "1809615", "revid": "1654832", "url": "https://it.wikipedia.org/wiki?curid=1809615", "title": "Marina Spada", "text": "Biografia professionale.\nInizia l'attivit\u00e0 professionale nel 1979 come assistente alla regia in RAI e con il film \"Non ci resta che piangere\" (1985) con Roberto Benigni e Massimo Troisi. Si diploma alla Scuola del Piccolo Teatro di Milano e si laurea in Storia della musica presso l'Universit\u00e0 degli Studi di Milano. Negli anni Settanta si interessa soprattutto di musica, partecipando in ambito organizzativo a diverse tourn\u00e9e di Eugenio Finardi e Alberto Camerini, e lavorando a Canale '96, prima radio libera di sinistra in Italia. Collabora negli anni Ottanta con le principali case di produzione pubblicitarie e dirige numerosi documentari e servizi televisivi.\nDalla met\u00e0 degli anni Novanta alterna il lavoro di docente presso la Civica Scuola di Cinema con l'attivit\u00e0 di regista. Come autrice di documentari, firma i videoritratti di Arnaldo Pomodoro, Fernanda Pivano, Francesco Leonetti, Gabriele Basilico, Mimmo Jodice, Mario De Biasi. Tra i cortometraggi si ricordano \"Un giorno dopo l'altro\" (1989), che nel 1990 rappresenta l'Italia al Women Film Festival di Los Angeles, e \"L'Astice\" (1995), che si aggiudica il secondo premio nello Spazio Italia Fiction al Festival Cinema Giovani di Torino (1996) e il Premio Speciale della Giuria al Festival de Mediterran\u00e9e di Bastia (1996).\nNel 2002 dirige \"Forza Cani\", una delle prime esperienze di produzione indipendente e digitale realizzate in Italia. Del 2006 \u00e8 il lungometraggio \"Come l'ombra\", presentato con successo al Festival di Venezia e a quello di Toronto e premiato per la miglior regia al Festival di Mar del Plata nel 2007. In entrambi i film emerge una personale descrizione poetica della citt\u00e0 di Milano, con le sue contraddizioni e la sua pressione spesso alienante sulla vita degli individui.\nNel 2009 dirige \"Poesia che mi guardi\", inserito nell'edizione 2009 del Festival del Cinema di Venezia. Nel 2010 dirige \"Il mio domani\" con l'attrice Claudia Gerini, presentato in Concorso Ufficiale al Festival Internazionale del Film di Roma 2011."}
{"id": "1809616", "revid": "100696804", "url": "https://it.wikipedia.org/wiki?curid=1809616", "title": "Via Mazzini (Grosseto)", "text": ""}
{"id": "1809619", "revid": "28592", "url": "https://it.wikipedia.org/wiki?curid=1809619", "title": "Siriani", "text": ""}
{"id": "1809620", "revid": "298055", "url": "https://it.wikipedia.org/wiki?curid=1809620", "title": "Domenico Clericuzio", "text": ""}
{"id": "1809623", "revid": "371529", "url": "https://it.wikipedia.org/wiki?curid=1809623", "title": "Pure Mania", "text": "Pure Mania \u00e8 il primo album dei The Vibrators."}
{"id": "1809633", "revid": "196390", "url": "https://it.wikipedia.org/wiki?curid=1809633", "title": "Visita in ampiezza", "text": ""}
{"id": "1809634", "revid": "1057320", "url": "https://it.wikipedia.org/wiki?curid=1809634", "title": "Man-At-Arms", "text": "Man-At-Arms, il cui vero nome \u00e8 Duncan, \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in MOTU, in italiano \"I dominatori dell'universo\").\nSerie del 1983.\nNella serie \"He-Man e i dominatori dell'universo\" del 1983, Duncan \u00e8 un inventore, soldato e padre adottivo di Teela, oltre che il mentore del principe Adam. Sorceress, madre naturale di Teela, chiese a Duncan di prendersene cura, perch\u00e9 il suo compito di proteggere il castello di Greyskull le avrebbe impedito di servire il suo compito di madre adeguatamente. Man-At-Arms veste un'uniforme leggermente diversa da quelle standard delle guardie reali. I baffi che lo contraddistinguono non erano presenti nell'action figure originale e furono aggiunti dalla Filmation per dargli un aspetto pi\u00f9 adulto e pi\u00f9 \"paterno\". \u00c8 spesso vittima dei trucchi malriusciti di Orko. Man-At-Arms \u00e8 anche una delle tre persone ad essere a conoscenza della vera identit\u00e0 di He-Man. .\nSerie del 2002.\nNella serie \"He-Man and the Masters of the Universe\" del 2002 \u00e8 un personaggio decisamente pi\u00f9 serioso e dai tratti pi\u00f9 oscuri, con molte pi\u00f9 connessioni con Sorceress di quanti ne mostrasse nelle vecchie serie. Viene inoltre specificato che il suo rango \u00e8 quello di generale. Rimane, cos\u00ec com'era nella serie originale, il padre adottivo di Teela ed il mentore di Adam. Viene inoltre rivelato che \u00e8 il fratello minore di Fisto.\nVista soprattutto la sua reazione quando Sorceress gli parla del padre di Teela alla fine dell'episodio 29, \u00e8 molto probabile che sia lui e non Fisto.\nRevelation (2021).\nNella serie \"\" del 2021, Duncan \u00e8 un guerriero in pensione che, inizialmente, passa il ruolo di nuovo Man-At-Arms a sua figlia Teela. Quest'ultima rinuncia al titolo quando scopre che era stata tenuta all'oscuro della vera identit\u00e0 di He-Man, il Principe Adam. Dopo aver combattuto al fianco dei Guerrieri Eroici prima contro Skeletor e in seguito contro Evil-Lyn, dopo una serie di peripezie, Duncan passa, infine, il ruolo di nuovo Man-At-Arms al Tenente Andra.\nSerie reboot (2021).\nNella serie reboot in CGI \"He-Man and the Masters of the Universe\" del 2021, tutti i personaggi sono stati ringiovaniti e anche Duncan \u00e8 un ragazzo adolescente timido e impacciato che, assieme al suo gruppo di amici, scoprir\u00e0 i poteri dei Dominatori dell'universo, potere che trasforma lui in Man-At-Arms, un guerriero con armatura e armi speciali, e i suoi amici in altri Guerrieri Eroici con dei superpoteri.\nAltre apparizioni.\nNel film \"I dominatori dell'universo\" del 1987, Duncan \u00e8 un guerriero che affianca He-Man e Teela in un'avventura sul pianeta Terra per sconfiggere Skeletor e i suoi Guerrieri diabolici. In questa versione, Duncan indossa un'armatura grigia invece che arancione e sembra essere il vero padre di Teela e non il padre adottivo. Il suo ruolo \u00e8 interpretato dall'attore americano John Cypher."}
{"id": "1809636", "revid": "729019", "url": "https://it.wikipedia.org/wiki?curid=1809636", "title": "Baikal IZH 61", "text": "Il Baikal IZH 61 \u00e8 una carabina ad aria compressa a ripetizione manuale. \u00c8 di libera vendita in Italia.\nDescrizione generale.\nMolto leggera e maneggevole \u00e8 usata soprattutto per il tiro ludico / informale e tiro ai barattoli. Rispetto ad altre marche pi\u00f9 blasonate costa di meno, ma presenta anche una qualit\u00e0 costruttiva minore.\nUna particolarit\u00e0 dell'arma \u00e8 la presenza di un piccolo caricatore in plastica che tende a velocizzare l'operazione di ricarica (manuale, tramite l'arretramento di una leva. Il tiro utile, ovvero la distanza a cui il piombino conserva ancora precisione sufficiente, \u00e8 come per tutte le armi depotenziate di libera vendita di circa 35 - 40 metri."}
{"id": "1809638", "revid": "124636404", "url": "https://it.wikipedia.org/wiki?curid=1809638", "title": "The Boondocks (serie animata)", "text": "The Boondocks \u00e8 una serie televisiva animata statunitense del 2005, creata e sceneggiata da Aaron McGruder. \nBasata sull'omonima striscia a fumetti del 1996, la serie \u00e8 stata trasmessa per la prima volta negli Stati Uniti su Adult Swim dal 6 novembre 2005 al 23 giugno 2014, per un totale di 55 episodi ripartiti su quattro stagioni. \nUn adattamento italiano della serie \u00e8 stato trasmesso su MTV e Comedy Central dal 23 novembre 2006 al 12 maggio 2008, dove sono state trasmesse le prime due stagioni, per un totale di 30 episodi. Le ultime due stagioni sono inedite.\nIl 12 giugno 2019, \u00e8 stato annunciato che la Sony Pictures Animation avrebbe prodotto un reboot della serie televisiva prevista per il 2020 con il coinvolgimento di McGruder. Il 18 settembre 2019, \u00e8 stato annunciato che HBO Max ha ripreso il reboot con un ordine di due stagioni. Ogni stagione sar\u00e0 composta da dodici episodi.\nTrama.\nLa serie dipinge con tratti satirici la societ\u00e0 americana in relazione alla cultura afroamericana. Tratta le vicende dei Freeman, una famiglia che vive nella tranquilla cittadina bianca di Woodcrest. I protagonisti sono Robert Jebediah Freeman e i suoi due nipoti Huey e Riley Freeman, rispettivamente di 10 e 8 anni.\nProduzione.\nIdeazione e sviluppo.\n\"The Boondocks\" nacque come fumetto di Hitlist.com, uno dei primi siti di musica online. La striscia in seguito entr\u00f2 a far parte della rivista The Source. In seguito a queste adattazioni, il creatore Aaron McGruder inizi\u00f2 a lanciare \"The Boondocks\" contemporaneamente sia come striscia a fumetti sia come serie televisiva animata. Il primo obiettivo fu raggiunto nell'aprile 1999, quando \"The Boondocks\" debutt\u00f2 sui giornali.\nNel frattempo, lo sviluppo delle serie televisiva \u00e8 continuato. McGruder e il regista cinematografico Reginald Hudlin, crearono un episodio pilota di \"The Boondocks\" per la Fox, ma riscontrarono grandi difficolt\u00e0 nel rendere la serie accettabile per la televisione. Dopo l'accordo fallito con la Fox, Hudlin abbandon\u00f2 il progetto, sebbene McGruder e Sony Television siano contrattualmente obbligati a continuare ad accreditarlo come produttore esecutivo. Mike Lazzo, vicepresidente di Adult Swim e produttore esecutivo di \"Aqua Teen Hunger Force\" e \"Space Ghost Coast to Coast\", si imbatt\u00e9 nell'episodio pilota e lo dichiar\u00f2 \"troppo reticente\". Quindi decise di ordinare una stagione di 15 episodi e disse a McGruder di \"raccontare solo delle storie\".\nLa serie ha un collegamento allentato con la continuit\u00e0 a fumetti, sebbene durante l'ultimo anno della striscia McGruder abbia cercato di sincronizzarli. Quindi introdusse lo Zio Ruckus nella striscia e la versione a fumetti dei capelli di Riley \u00e8 stata trasformata in treccine per abbinare i capelli al personaggio della serie animata. Durante la prima stagione, nel marzo 2006, McGruder mise la striscia in una pausa temporanea di 6 mesi. La striscia non torn\u00f2 il seguente novembre come affermato precedentemente e la Universal Press Syndicate annunci\u00f2 la cancellazione. \nLa sigla iniziale utilizzata nella serie (remixata durante la seconda e terza stagione) venne eseguita dall'artista hip-hop Asheru.\nLa serie \u00e8 stata prodotta in widescreen sin dall'inizio, tuttavia l'immagine \u00e8 stata ritagliata per adattarsi alle proporzioni al momento delle trasmissioni originali e delle repliche. Dalla terza stagione, la serie \u00e8 stata prodotta in e in alta definizione e presentata nelle sue proporzioni e risoluzione originali. Nel 2014 \u00e8 stato annunciato che McGruder non sarebbe stato coinvolto nella quarta stagione della serie animata. Adult Swim dichiar\u00f2 che \"non \u00e8 stato possibile stabilire un programma di produzione mutuamente accettabile\". \nNel 2019, il doppiatore John Witherspoon ha confermato che la serie \u00e8 in pre-produzione per una quinta stagione.\nAmbientazione.\nAnche se la posizione reale di Woodcrest non \u00e8 mai stata rivelata, i sostenitori della teoria del South Side, a Chicago, ricollegano il sobborgo nella vita reale alla cittadina di Crestwood, in Illinois, oltre alla somiglianza tra i due nomi. La prima stagione presenta diversi punti di riferimento associabili a Chicago: uno skyline che mostra la Willis Tower, il Grant Park, gli edifici del Distretto Storico di Michigan Avenue e il Lago Michigan, oltre ad un sistema di trasporto pubblico rapido simile alla metropolitana locale. Altre prove conclusive sono presenti nell'episodio \"R. Kelly sotto processo\", in cui Riley chiede al nonno di andare l'indomani a vedere il processo del rapper R. Kelly. Dopo il rifiuto del nonno, Riley risponde il tribunale dista solo 40 miglia. R. Kelly \u00e8 nativo di Chicago e il suo processo \u00e8 stato tenuto l\u00ec, dando ulteriori prove del fatto che \"The Boondocks\" sia di fatto ambientato nell'Illinois. Un altro riferimento a Chicago \u00e8 la Martin Luther King Drive, una strada principale che attraversa South Chicago, menzionata nell'episodio \"Il ritorno del re\". Inoltre, nell'episodio \"Il rapimento di Oprah\", Ed Wuncler III, Gin Rummy e Riley vanno nello studio televisivo della conduttrice Oprah Winfrey nel tentativo di rapirla. L'Oprah Winfrey Show fu registrato presso gli Harpo Studios nel Near West Side di Chicago. \nI sostenitori della teoria di Columbia, nel Maryland, citano altre prove, tra cui l'infanzia del creatore della serie Aaron McGruder, il cui padre lavorava presso il National Transportation Safety Board. Nei fumetti, il numero di cellulare di Huey ha un prefisso 443, che appartiene all'area metropolitana di Baltimora. Nell'episodio \"Ritorno a casa\", i Freeman volano da casa a Chicago, dove hanno vissuto prima di trasferirsi a Woodcrest, per partecipare ad un funerale. Nell'episodio \"The Fried Chicken Flu\", un giornalista su uno schermo televisivo di passaggio riporta l'effetto della malattia del cancro nello stato del Maryland. Inoltre, nell'episodio \"Pretty Boy Flizzy\", un uomo fa riferimento ad un concerto imminente al Woodcrest Post Pavilion, il quale potrebbe essere un riferimento al noto anfiteatro Merriweather Post Pavilion della Columbia.\nCritica sociale.\nCritica politica.\n\"The Boondocks\" commenta la politica americana da una prospettiva afroamericana. La serie raggiunge questo risultato usando la satira e affermazioni controverse, come ad esempio la battuta iniziale del primo episodio: \"Ges\u00f9 era nero, Ronald Reagan era il diavolo e il governo vi ha mentito sull'11 settembre\". La serie ha anche fornito opinioni su argomenti come la risposta del governo americano all'uragano Katrina, alla guerra in Iraq e ad altri eventi politici controversi che hanno avuto luogo durante gli anni 2000. Alla domanda sulla serie e sugli approcci adottati che la rendono cos\u00ec controversa, il creatore della serie Aaron McGruder ha dichiarato: \"Spero solo di espandere il dialogo e spero che la serie possa sfidare le persone a pensare a cose a cui normalmente non avrebbero pensato, o pensare su di esse in un modo molto diverso\".\nRilevanza culturale nera e critica.\nTipicamente, la serie caratterizza le apparizioni di celebrit\u00e0 (cantanti, rapper, personaggi pubblici) all'interno della cultura popolare nera. Gli episodi presentano spesso cammei, come nell'episodio \"Il rapimento di Oprah\", che presenta le apparizioni di Oprah Winfrey, Maya Angelou e Bill Cosby. Altre apparizioni e parodie all'interno della serie includono R. Kelly sotto processo per accuse di molestie sessuali, l'incredulit\u00e0 di DMX quando ha raccontato della candidatura di Barack Obama in un'intervista ed un episodio che imitava il film \"Juice\". La serie parodia anche le notizie famose, tra cui una trasmissione in cui una matricola alle superiori veniva chiamata \"nigga\" dal suo insegnante, il quale pensava che la parola fosse accettabile per l'uso. \"The Boondocks\" ricrea questo fatto con Riley e il suo insegnante. \nLa serie spesso sfida il comportamento e il modo di pensare degli afroamericani. Ha usato l'umorismo sardonico per insegnare lezioni e far riflettere la gente dal momento che era un fumetto, criticando il comportamento dei famosi afroamericani nei primi anni del 2000. Nell'episodio della prima stagione \"Il ritorno del re\", un anziano Martin Luther King Jr. sopravvissuto al tentato assassinio del 1968 accusa di afroamericani di essere indolenti e inconsapevoli del contesto politico in cui vivono. Intervistato nel 2006 da Nightline, McGruder ha dichiarato: \"Nell'episodio, King \u00e8 critico nei confronti della nostra apatia e inattivit\u00e0... Abbiamo la colpa della nostra stessa apatia e inattivit\u00e0... Dobbiamo rifletterci ed essere onesti al riguardo\".\nL'uso della parola \"Nigga\".\n\"The Boondocks\" \u00e8 noto per l'uso frequente della parola \"nigga\", che \u00e8 stata fonte di controversie durante tutto il corso della serie. Al riguardo McGruder ha affermato: \"Penso che renda la serie sincera... la parola con la N \u00e8 usata cos\u00ec comunemente ora, non solo da me stesso ma dalle persone che conosco, che ritengo sia falso girarci attorno e non usarla\". In un articolo del 2005 con la ABC News, McGruder ha affermato:\" Questa non \u00e8 la serie dei \"nigga\"... Vorrei solo espandere il dialogo ed evolvere oltre i soliti discorsi sulle razze che abbiamo avuto nel nostro paese negli ultimi 30 anni \".\nAccoglienza.\n\"The Boondocks\" ha ricevuto il plauso della critica. Nel gennaio 2006 \u00e8 stato nominato come Miglior serie tv commedia al 37\u00b0 NAACP Image Award, al fianco di \"The Bernie Mac Show\", \"Tutti odiano Chris\", \"Girlfriends\" e \"Half &amp; Half\". La serie ha vinto un Peabody Award nel 2006 per l'episodio \"Il ritorno del re\". La prima stagione ha ottenuto recensioni positive, con un punteggio di 72 su 100 su Metacritic, basato su 21 recensioni. IGN l'ha definita la 94\u00aa migliore serie animata di sempre, descrivendola come uno sguardo acuto sulla societ\u00e0 americana. \nIl critico Jeffrey M. Anderson del San Francisco Examiner ha dichiarato: \"Ogni episodio \u00e8 realizzato meravigliosamente, con un occhio di riguardo sulle visioni lussureggianti e ombrose e un ritmo pulsante come il jazz... la serie \u00e8 quasi sempre divertente, coerente e brillante e, meglio di tutti, compulsabilmente guardabile\". \nMike Hale del New York Times ha considerato \"The Boondocks\" tra i migliori show televisivi del 2010, citando l'episodio \"Pause\" come una satira \"dolorosamente divertente\" di Tyler Perry interpretato come un attore superstar e leader di un culto omoerotico. Nel 2013, IGN ha inserito \"The Boondocks\" alla posizione numero 17 nella loro lista delle 25 serie animate per adulti.\nCritica e controversie.\n\"The Boondocks\" \u00e8 stato oggetto frequente di controversie fin dal suo debutto a fumetti nel 1999. Secondo ABC News: \"I fan e i critici di The Boondocks amavano e odiavano la striscia per gli stessi motivi: il suo umorismo all'avanguardia e imprevisto, a volte impopolare, opinioni su varie questioni, tra cui la razza, la politica, la guerra al terrorismo e gli attacchi dell'11 settembre\". Numerosi sbocchi prevedevano che la serie avrebbe incontrato controversie prima del suo debutto in televisione nel novembre 2005, a causa dell'uso ricorrente della parola negro. Secondo un articolo del Washington Post, i riferimenti a Rosa Parks sono stati rimossi da uno dei primi episodi completati della serie entro una settimana dalla sua morte. Nel 2006, il reverendo Al Sharpton ha protestato contro l'episodio \"Il ritorno del re\", a causa dell'utilizzo del termine \"nigga\" da parte di Martin Luther King, affermando: \"la Cartoon Network deve scusarsi e impegnarsi anche a rimuovere gli episodi che dissacrano le figure storiche nere\". Cartoon Network ha rilasciato una dichiarazione in risposta alla difesa di McGruder: \"Pensiamo che Aaron McGruder abbia escogitato un modo stimolante per non mostrare solo il coraggio di Dott. King, ma anche di ricordarci di cosa si \u00e8 battuto e lottato e perch\u00e9 ancora oggi \u00e8 importante per tutti noi ricordarlo e continuare ad agire\". L'episodio \u00e8 stato successivamente premiato con un Peabody Award per essere stato \"un episodio particolarmente audace\". \nDurante la seconda stagione di \"The Boondocks\", due episodi sono stati rimossi dalla trasmissione senza alcuna parola ufficiale dalla rete. Originariamente previsti per il 16 novembre e il 17 dicembre, \"Lo sciopero della fame\" e \"Zio Ruckus Show\" erano entrambi degli episodi molto critici nei confronti di Debra L. Lee, fondatrice e amministratore delegato del canale BET. Una clip esclusiva de \"Lo sciopero della fame\" \u00e8 stata rilasciata da HipHopDX.com alla fine di gennaio 2008, prima che entrambi gli episodi venissero inclusi per intero nell'edizione del DVD della seconda stagione quell'estate. Una fonte anonima vicina allo show ha detto ad HipHopDX.com di aver sentito che BET aveva esercitato pressioni sulla Sony (lo studio dietro \"The Boondocks\") per vietare gli episodi e minacciare azioni legali. La Cartoon Network ha dichiarato pubblicamente che \"...n\u00e9 Turner n\u00e9 Adult Swim sono stati contattati da BET, Ms. Lee o Mr. Hudlin\". Tuttavia, la societ\u00e0 madre di BET, Viacom, ha minacciato azioni legali contro Sony se tali episodi fossero stati trasmessi negli Stati Uniti. I due episodi sono stati trasmessi successivamente su Teletoon at Night, in Canada. \nSecondo quanto riferito dai media, Tyler Perry si \u00e8 infuriato per la sua rappresentazione nell'episodio \"Pause\" della terza stagione, trasmesso per la prima volta nel giugno 2010, sebbene ufficialmente non abbia dato alcuna risposta. L'episodio vede protagonista Winston Jerome, una parodia di Perry, un \"leader travestito di un culto segreto, il cui l'amore per la fede cristiana \u00e8 una maschera per la sua vera sessualit\u00e0\", in quello che il Los Angeles Times ha descritto come \"una delle pi\u00f9 acute critiche pubbliche di Perry\". Poco dopo la trasmissione dell'episodio, Perry si mise in contatto con i dirigenti di Turner Broadcasting e \"si lament\u00f2 rumorosamente\" dell'episodio, minacciando di ripensare al suo rapporto con la compagnia. Nel 2010, la rivista Time nomin\u00f2 \"The Boondocks\" come il sesto dei dieci cartoni pi\u00f9 controversi di tutti i tempi. \nDistribuzione \"home video\".\nIn Italia la prima stagione venne rilasciata in un DVD box integrale senza censure (tre dischi) dalla Sony Pictures, l'11 novembre 2009, contenente inoltre scene eliminate, aneddoti e curiosit\u00e0, commenti audio, Dietro Le Quinte, Storyboard e Tracce Rom. La seconda stagione \u00e8 sprovvista di un'edizione DVD, pur essendo stata doppiata e trasmessa in televisione, a causa del successivo fallimento della Sony Entertainment Italia. Invece la terza e la quarta stagione sono inedite."}
{"id": "1809645", "revid": "1543377", "url": "https://it.wikipedia.org/wiki?curid=1809645", "title": "David B. Samadi", "text": " \n\u00c8 primario di Urologia, capo della Chirurgia Robotica presso l'Ospedale Lenox Hill, e Professore di Urologia presso la Facolt\u00e0 di Medicina Hofstra North Shore-LIJ di New York City. \u00c8 iscritto all'albo di urologia e oncologia con specializzazione nella diagnosi e cura delle patologie urologiche, cancro alla prostata, cancro del rene e cancro della vescica, ed \u00e8 un esperto nella cura avanzata e minimamente invasiva del cancro della prostata con l'uso di prostatectomia radicale laparoscopica e prostatectomia radicale robotica in laparoscopia. Il dr. Samadi ha ideato la tecnica chirurgica SMART (Samadi Modified Advanced Robotic Technique) per la rimozione robotica delle prostate cancerose.\nBiografia.\nNato e cresciuto nella comunit\u00e0 ebreo-persiana dell'Iran, all'et\u00e0 di 15 anni Samadi emigra insieme al fratello minore in seguito alla Rivoluzione iraniana del 1979. Continuano la loro educazione in Belgio e a Londra, per poi giungere negli Stati Uniti, dove Samadi finisce la scuola superiore a Roslyn, nello stato di New York. Dopo la scuola superiore, Samadi frequenta la State University of New York at Stony Brook e consegue una laurea in biochimica con una borsa di studio a copertura totale.\nCarriera, istruzione e formazione.\nSamadi ha completato la sua specializzazione in chirurgia generale al Montefiore Medical Center e in urologia all'Albert Einstein College of Medicine e al Montefiore Medical Center. Ha ricevuto una borsa di studio di ricerca in urologia al Memorial Sloan-Kettering Cancer Center e una borsa di studio di ricerca in prostatectomia robotica radicale all'Henri Mondor Hospital Creteil in Francia sotto la guida accademica del dr. Claude Abbou. Insieme al dr. Abbou, Samadi ha eseguito i primi 11 interventi di prostata con ausilio di tecnologia robotica al mondo. Il dr. Samadi \u00e8 preparato a livello superiore in laparoscopia e chirurgia di prostatectomia robotica, ed \u00e8 riconosciuto a livello internazionale come esperto in entrambi i campi.\n\u00c8 uno dei pochissimi chirurghi urologici negli Stati Uniti ad avere preparazione in chirurgica oncologica a cielo aperto, laparoscopia e chirurgia robotica. Alla data attuale, il dr. Samadi ha eseguito con successo oltre 5200 interventi di prostata con il metodo da Vinci, pi\u00f9 di ogni altro chirurgo del cancro della prostata nello Stato di New York. Alla luce della sua esperienza chirurgica, Samadi \u00e8 considerato un leader e un pioniere nella chirurgia robotica, operando al ritmo di 15 interventi settimanali.\nGrazie alla preparazione superiore in oncologia urologica e laparoscopia, la tecnica di Samadi qui sotto descritta si basa su principi oncologici appresi con la prostatectomia radicale a cielo aperto ed arricchiti dall'approccio robotico. La tecnica che impiega all'Ospedale Lenox Hill ricrea sulla piattaforma robotica il metodo classico anatomico a cielo aperto nella maniera pi\u00f9 fedele possibile.\nI benefici della tecnica esclusiva del dr. Samadi sono duplici. Da un lato non prevede la suturazione del complesso della vena dorsale all'inizio dell'intervento, il che permette un maggior controllo della lunghezza dell'uretra al completamento dell'intervento. Una maggiore lunghezza dell'uretra riduce il rischio di perdite e incontinenza nell'uomo in seguito all'intervento. Il dr. Samadi vanta tassi di continenza al 97% a un anno dall'operazione.\nDall'altro, il dr. Samadi non apre la fascia endopelvica, in modo tale da lasciare questo tessuto intatto e da preservare i piccoli fasci nervosi che circondano la prostata e controllano la funzione sessuale. In questo modo, il dr. Samadi \u00e8 in grado di ottenere l'87% di tasso di potenza a un anno dall'intervento.\nSamadi ha ideato l'esclusiva procedura chirurgica SMART (Samadi Modified Advanced Robotic Technique) dopo anni di perfezionamento del proprio metodo chirurgico robotico di successo, al fine di migliorare i risultati riguardanti la funzione sessuale ed il controllo delle urine. Il segno distintivo del programma chirurgico SMART di Samadi consiste nel fatto che il medico esegue personalmente l'intera operazione dall'inizio alla fine. Per questo motivo le sue competenze esclusive sono ricercate da pazienti provenienti dal mondo intero.\nIniziative internazionali.\nIl dr. Samadi ha dato dimostrazioni internazionali della sua tecnica chirurgica SMART, formando chirurghi di fama internazionale e mettendo a disposizione le sue competenze in campo di prostatectomia robotica. Le sue iniziative internazionali si sono estese ad Atene, in Grecia, Israele ed altri paesi europei. Nel dicembre del 2010, Samadi \u00e8 diventato il primo chirurgo ad eseguire una prostatectomia robotica con metodo chirurgico SMART al Rambam Medical Center di Haifa, nell'Israele settentrionale, e all'Ospedale Tel Hashomer di Tel Aviv in Israele. Nel marzo del 2011 il dr. Samadi ha parlato dell'intervento di prostatectomia robotica all'Hospital Metropolitano di Santiago nella Repubblica Dominicana. Nell'ottobre del 2011 \u00e8 stato il primo chirurgo ad eseguire la procedura in Olanda in collaborazione con il dr. Jelle Barentsz, specialista in risonanza magnetica e patologie urogenitali al Dutch Radboud University Nijmegen Medical Center.\nLa prostatectomia robotica.\nLa prostatectomia robotica \u00e8 la pi\u00f9 innovativa tecnica operatoria minimamente invasiva, ed offre ai pazienti affetti da cancro della prostata i pi\u00f9 recenti progressi nel campo della robotica e della tecnologia computerizzata. Tra i principali benefici si annoverano una degenza ospedaliera pi\u00f9 breve, incisioni a serratura che comportano una minore perdita di sangue, dolore ridotto, basso rischio di infezioni, rapida guarigione, piccole cicatrici, ed un rischio minimo di impotenza o incontinenza.\nL'intervento viene interamente eseguito dal chirurgo, che rimane seduto alla consolle in sala operatoria ed osserva l'operazione su uno speciale schermo tridimensionale ad alta definizione. Il chirurgo utilizza un joystick per controllare i propri movimenti, che sono poi trasmessi in tempo reale ai movimenti in scala di un apparato robotico che rende possibile l'operazione. Le estremit\u00e0 dei bracci meccanici sono munite di strumenti chirurgici miniaturizzati che permettono di effettuare movimenti in qualsiasi direzione. Gli strumenti EndoWrist possono essere maneggiati con estrema accuratezza e precisione.\nIl Sistema Chirurgico da Vinci consente ai chirurghi di operare per periodi di tempo pi\u00f9 lunghi con minore fatica e praticamente senza tremore della mano. Un ulteriore vantaggio consiste nella possibilit\u00e0 di manipolare delicatamente i tessuti prostatici consentendo di incidere con estrema accuratezza il tessuto nervoso. Cinque piccole incisioni della dimensione di una moneta da 50 centesimi di Euro vengono praticate nell'addome del paziente, tre su un lato dell'ombelico e due sull'altro. I sottili bracci robotici muniti di minuscoli strumenti chirurgici entrano attraverso questi pertugi ed eseguono l'operazione. Non si effettua alcun tipo di programmazione computerizzata delle istruzioni chirurgiche.\nUn altro vantaggio consiste poi nella completa rimozione di tutte le cellule cancerose intorno ai bordi della prostata. L'eliminazione di tutte le cellule maligne ai margini chirurgici \u00e8 cruciale per il recupero del paziente. Una volta rimarginati i siti delle incisioni, i pazienti riferiscono di un ritorno del desiderio sessuale e della loro capacit\u00e0 di avere un'erezione durante un rapporto sessuale. Sono inoltre in grado di riprendere il controllo della vescica e non riferiscono di problemi a urinare.\nI pazienti riferiscono di disagi minimi in seguito all'operazione robotica a differenza di quanto non avvenga con l'intervento a cielo aperto tradizionale, che comporta invece ampie incisioni traumatiche al paziente, richiede un tempo di convalescenza pi\u00f9 lungo con la possibilit\u00e0 di infezioni sul sito chirurgico e una considerevole cicatrizzazione. Con il sistem da Vinci, le piccole incisione a serratura di un centimetro consentono manovre chirurgiche avanzate che risulterebbero impossibili manualmente.\nAttivit\u00e0 professionali, partecipazioni ad albi e riconoscimenti.\nIl dr. Samadi attribuisce grande importanza all'eccellenza chirurgica creando opportunit\u00e0 eccezionali per i medici che hanno completato la loro specializzazione direttamente con lui. Gli specializzandi normalmente trascorrono un anno svolgendo il ruolo di assistenti retribuiti di Samadi a tempo pieno. Tutte gli interventi sono eseguiti da Samadi. Le borse di studio di specializzazione sono attribuite sulla base del merito oltre che del potenziale di contributo ai campi di urologia, oncologia, e chirurgia minimamente invasiva.\nIl dr. Samadi partecipa frequentemente a convegni medici per presentare la sua ricerca clinica in qualit\u00e0 di esperto di area a livello nazionale ed internazionale. \u00c8 stato invitato come relatore nelle principali serie di lezioni accademiche. Negli ultimi dieci anni, Samadi ha partecipato attivamente in iniziative di formazione e esaminazione di urologi a livello nazionale e internazionale. Nel 2011 il dr. Samadi ha partecipato all'anno inaugurale del National Youth Leadership Forum on Medicine a New York, eseguendo una procedura di prostatectomia robotica per studenti di scuola superiore eccellenti.\nInoltre, il dr. Samadi \u00e8 membro dell'American Urological Association e dell'American Medical Association. Il nome di Samadi figura nella classifica Castle Connolly Medical's America's Top Doctors. \u00c8 stato nominato dal New York Magazine tra i migliori medici d'America nel 2009, 2010 e 2011.\nSamadi \u00e8 anche ospite del Sunday Housecall sul canale Fox News con il dr. Marc Siegel. Il programma va in onda tutte le domeniche alle 10:30 (EST, fuso orario di New York). La trasmissione \u00e8 anche disponibile su foxnews.com/sundayhousecall, su Twitter twitter.com/sundayhousecall, e su facebook facebook.com/sundayhousecall. La trasmissione copre spesso argomenti quali diabete, cura del cancro e prevenzione, salute cardiaca e molti altri temi."}
{"id": "1809650", "revid": "339392", "url": "https://it.wikipedia.org/wiki?curid=1809650", "title": "Coppa del Mondo di rugby 2003 (qualificazioni)", "text": ""}
{"id": "1809662", "revid": "371529", "url": "https://it.wikipedia.org/wiki?curid=1809662", "title": "V2 (album)", "text": "V2 \u00e8 il secondo album dei The Vibrators."}
{"id": "1809663", "revid": "339392", "url": "https://it.wikipedia.org/wiki?curid=1809663", "title": "Coppa del Mondo di rugby 1995 (qualificazioni)", "text": ""}
{"id": "1809664", "revid": "339392", "url": "https://it.wikipedia.org/wiki?curid=1809664", "title": "Coppa del Mondo di rugby 1999 (qualificazioni)", "text": ""}
{"id": "1809665", "revid": "339392", "url": "https://it.wikipedia.org/wiki?curid=1809665", "title": "Coppa del Mondo di rugby 1991 (qualificazioni)", "text": ""}
{"id": "1809671", "revid": "767487", "url": "https://it.wikipedia.org/wiki?curid=1809671", "title": "500!", "text": "500! \u00e8 un film di Giovanni Robbiano, Lorenzo Vignolo e Matteo Zingirian. Girato a Genova e in Liguria nel 1998, \u00e8 stato completato e distribuito nei cinema nel 2001.\nTrama.\nI maggiori capi delle religioni mondiali si riuniscono in gran segreto a La Spezia. Il Reverendo Jones, telepredicatore statunitense creatore della \"salsa del Reverendo Jones\", intende sostituirsi ai capi religiosi esistenti per dettare il suo credo a tutte le genti. Assolda, cos\u00ec, il pi\u00f9 sofisticato e infallibile sicario sulla piazza, Omega, un efferato massacratore con un solo difetto: a causa della noia dovuta alla facilit\u00e0 con la quale riesce a compiere le sue \"missioni\", cerca di crearsi continue difficolt\u00e0.\nData l'importanza di quest'ultima missione, decide di non informare le forze dell'ordine, ma una persona a caso, presa dall'elenco telefonico. Chiamer\u00e0 Carlo Maggi, ventottenne prossimo a un matrimonio dalle premesse non troppo esaltanti. Carlo tenta di avvertire prima la Polizia, quindi la stampa, ma l'unica a credere alla sua storia \u00e8 Anna Letizia Kohler, giovane cronista in cerca di scoop. Insieme affronteranno un rocambolesco viaggio da Genova a La Spezia a bordo di una Fiat 500. Poche ore all'inseguimento del killer senza poter attraversare gallerie: Carlo infatti \u00e8 fobico.\nColonna sonora.\nLa colonna sonora del film \u00e8 stata pubblicata dall'etichetta discografica Mescal ed \u00e8 stata composta dal cantautore torinese Mao, presente nel film in uno degli innumerevoli cameo. Alcune tracce della colonna sonora (come \"If you really come to Italy\" ed \"Everybody let's work\") sono state scritte e cantate da Andrea Bruschi, attore protagonista del film e musicista leader del gruppo Marti. Per la canzone dei titoli di coda \"Io viaggio\" \u00e8 stato altres\u00ec realizzato un videoclip per la regia di Beniamino Catena."}
{"id": "1809673", "revid": "832642", "url": "https://it.wikipedia.org/wiki?curid=1809673", "title": "BPR Global GT Series 1995", "text": "Nel 1995 si svolse la seconda stagione del BPR Global GT Series. Divisa in quattro classi dalla GT1 alla GT4. Inizi\u00f2 il 26 febbraio 1995 e termin\u00f2 il 12 novembre 1995 dopo 12 gare."}
{"id": "1809681", "revid": "287204", "url": "https://it.wikipedia.org/wiki?curid=1809681", "title": "Loris Roggia", "text": "Biografia.\nHa esordito in gare ufficiali nel 1973.\n\u00c8 stato il navigatore di importanti piloti di rally quali Vittorio Caneva, Giovanni del Zoppo, Massimo Ercolani, Andrea Aghini, Gilberto Pianezzola, Fabio Frisiero, Michele Rayneri ed altri.\nIn carriera ha preso parte a 41 gare del World Rally Championship.\nFu 3\u00ba nel 1986 in Portogallo con Del Zoppo (Fiat Uno Turbo) e 4\u00ba al Rally di Sanremo nel 1993 con Pianezzola (Lancia).\nIncidenti.\nNel 2000 un grave incidente al Rally d'Argentina, con conseguente intervento alla spina dorsale, lo costringe ad un anno di inattivit\u00e0.\nIn questo periodo si dedica anche all'organizzazione di gare automobilistiche: a lui si devono la struttura di due gare tricolori: San Marino e San Martino di Castrozza. Aveva dato vita anche ad un portale internet specializzato: rallylink.com.\nPerde la vita il 20 giugno 2003 in un tragico incidente nella terza prova speciale del Rally del Salento, quando la Peugeot 206 guidata da Aghini si schianta su un muretto a secco nei pressi di Santa Maria di Leuca.\nDalla moglie Cristina Larcher (anche lei navigatrice di Massimo Ercolani e Edi Orioli) aveva avuto tre figli: Matteo Christian e Alessandro.\nPalmar\u00e8s.\nNel 1985 vinse il Rally di San Marino con Massimo Ercolani, poi nel 1990 vinse con Rayneri il Rally Elpa Halkidiki; poi cinque volte sul podio al Rally Piancavallo (un primo, tre secondi e un terzo posto), sempre con Aghini vince il Rally del Ciocco e Valle del Serchio nel 1997, il Rallye International du Valais 97, il Rali Vinho da Madeira nel 1998 e nel 2002, il Rally delle Alpi Orientali '99 e il Rally Internazionale di Messina '99.\nNel 1993 vinse anche il campionato italiano, ripetendosi nel 1998 e 1999 con Andrea Aghini (su Toyota)."}
{"id": "1809683", "revid": "195581", "url": "https://it.wikipedia.org/wiki?curid=1809683", "title": "Istituto dell'Enciclopedia italiana", "text": ""}
{"id": "1809685", "revid": "729019", "url": "https://it.wikipedia.org/wiki?curid=1809685", "title": "Guardia di finanza del Territorio Libero di Trieste", "text": "La Guardia di finanza del Territorio Libero di Trieste venne istituita nel 1949 dallo scorporo della divisione fiscale della Venezia Giulia Police Force. Si occupava di polizia tributaria e aveva un organico di circa 1.000 uomini.\nVenne sciolta nel 1954 con la divisione del Territorio Libero di Trieste tra Italia e Jugoslavia il 26 ottobre 1954 e i suoi membri confluirono nella Guardia di finanza."}
{"id": "1809687", "revid": "339392", "url": "https://it.wikipedia.org/wiki?curid=1809687", "title": "Guardia di Finanza del TLT", "text": ""}
{"id": "1809688", "revid": "767487", "url": "https://it.wikipedia.org/wiki?curid=1809688", "title": "Teodoro il Lettore", "text": "Biografia.\nIl suo soprannome \u00e8 legato al ruolo di lettore nella chiesa di Santa Sofia di Costantinopoli. Scrisse una \"Historia Tripartita\" in 4 libri, costruita sintetizzando brani di altri tre storici: Socrate Scolastico, Sozomeno, e Teodoreto. Teodoro scrisse anche una continuazione dalla morte di Teodosio II (450) fino ai tempi di Giustino I (ante 527), ma questa opera \u00e8 persa, anche se una serie di brani \u00e8 stata conservata con il titolo \"Apo phones Nikephorou Kallistou\". Questi brani, per\u00f2, sono considerati spurii. Citazioni dei suoi libri sono anche nelle opere di Giovanni Damasceno e negli atti del VII Concilio Ecumenico. I suoi lavori sono pieni di storie fantasiose, ma risultano importanti per la scarsit\u00e0 di altre fonti per questo periodo storico."}
{"id": "1809700", "revid": "647919", "url": "https://it.wikipedia.org/wiki?curid=1809700", "title": "Tamis", "text": ""}
{"id": "1809701", "revid": "438678", "url": "https://it.wikipedia.org/wiki?curid=1809701", "title": "Autodromo", "text": "Un autodromo [pronuncia aut\u00f2dromo] \u00e8 un impianto sportivo dove si tengono competizioni motoristiche. Si tratta di impianti che propongono percorsi di diversa difficolt\u00e0 per mettere alla prova le capacit\u00e0 di guida dei piloti e le caratteristiche costruttive dei veicoli che vi corrono.\nPur essendo il termine riferito all'impianto e non strettamente al campo di gara delle gare motoristiche cio\u00e8 il circuito, il tracciato o la pista, il termine autodromo \u00e8 spesso utilizzato come loro sinonimo."}
{"id": "1809702", "revid": "4175", "url": "https://it.wikipedia.org/wiki?curid=1809702", "title": "Darwin (Territorio del Nord)", "text": ""}
{"id": "1809703", "revid": "180559", "url": "https://it.wikipedia.org/wiki?curid=1809703", "title": "Zio Paperone e il ratto del ratto", "text": "Zio Paperone e il ratto del ratto (\"The Lemming with the Locket\") \u00e8 una storia a fumetti Disney sceneggiata e disegnata da Carl Barks.\nTrama.\nPaperone ha scritto la combinazione della sua gigantesca cassaforte in un foglietto che ha nascosto dentro un ciondolo. Un lemming portato in ufficio da Paperino e nipotini, agitato dalle urla di Zio Paperone scappa, e cos\u00ec facendo si aggroviglia al ciondolo. Il \"papero pi\u00f9 ricco del mondo\" si trova cos\u00ec nei guai perch\u00e9 non ricorda la combinazione. Quindi, a meno che non riesca a recuperare il lemming con il ciondolo, non pu\u00f2 pi\u00f9 accedere alle sue ricchezze.\nIl lemming intanto si \u00e8 diretto al porto, e da l\u00ec si \u00e8 introdotto su una nave. Paperone e i nipoti arrivano fino in Scandinavia per recuperare il lemming che, furbissimo, riesce sempre a scappare. La situazione intanto si complica: Milioni e milioni di lemming si stanno riversando da tutte le parti, affamatissimi come cavallette, per convergere verso il mare, dove, per qualche misteriosa ragione, si tuffano periodicamente. Memorabile la vignetta quadrupla della tavola 15, dove si vede una marea semovente e gigantesca di lemming, con uno Zione che esclama: \"Oh povere le mie piume doloranti! Da qualche parte in quella marea c'\u00e8 il mio lemming con il ciondolo!\" \nIn una situazione che si fa sempre pi\u00f9 da incubo i paperi cercano di trovare il \"loro\" lemming, provando a impedire ai lemming di tuffarsi in mare. I risultati sono evidentemente miserevoli. \"\u00c8 finita - dice Paperino allo Zio Paperone quando tutti i lemming si sono buttati in mare - L'ultimo di molti milioni si \u00e8 tuffato!\" E lo Zione: \"E con lui si \u00e8 tuffato il mio ultimo milione di dollari!\" \nTutto sembra dunque essersi concluso con un disastro, ma c'\u00e8 un finale a sorpresa: i nipotini trovano il lemming con il ciondolo nel formaggio che avevano comprato in un negozio.\nIl cilindro di Paperone.\nQuesta \u00e8 una delle storie citate tra le \"fonti barksiane\" della \"Saga di Paperon de' Paperoni\" di Don Rosa: \u00e8 in questa storia che Paperone afferma di aver comprato per due dollari il suo cilindro nel 1910, e nel capitolo 11 della Saga si vede Paperone comprare il cilindro proprio nel 1910."}
{"id": "1809707", "revid": "12458", "url": "https://it.wikipedia.org/wiki?curid=1809707", "title": "Coureur de bois", "text": ""}
{"id": "1809710", "revid": "37401", "url": "https://it.wikipedia.org/wiki?curid=1809710", "title": "Aristia", "text": "Larist\u00eda \u00e8 un termine narrativo che indica le gesta di un eroe, per le quali egli \u00e8 stato degno di gloria. Il termine deriva dal greco \u1f00\u03c1\u03b9\u03c3\u03c4\u03b5\u03af\u03b1.\nL'arist\u00eda \u00e8 un tema formulare tipico dei poemi dell'epica classica, in particolare dell\"'Iliade\"; .\nEsemplare \u00e8 il caso del libro V: Diomede, un capo acheo di poca rilevanza negli altri libri, nel quinto \u00e8 invece l'assoluto protagonista. Altri esempi sono l'arist\u00eda di Ettore nel libro VIII, quella di Agamennone nel libro XI, quella di Patroclo nel libro XVI, e quella di Achille nel libro XXI. \nAnche il libro XXII dell\"'Odissea\", con l'uccisione dei proci da parte di Ulisse, \u00e8 considerato un esempio di arist\u00eda. \nNell'ambito della letteratura latina, si hanno vari esempi nell\"'Eneide\": l'impresa dei troiani Eurialo e Niso nel libro IX, e quella dell'etrusco Mezenzio nel libro X. Particolare esempio di arist\u00eda 'negativa' \u00e8 invece quella del centurione cesariano Sceva, narrata da Lucano nel libro VI della \"Farsaglia\" (vv. 138-262).\nSchema.\nLo schema di un'arist\u00eda \u00e8 ampio e regolare, ma non rigido. Nell\"'Iliade\" \u00e8 in genere strutturato in tal modo:\nLe eccezioni dei duelli.\nNell'Iliade sono presenti tre duelli che non seguono questo schema:"}
{"id": "1809716", "revid": "1632387", "url": "https://it.wikipedia.org/wiki?curid=1809716", "title": "God zij met ons Suriname", "text": "God zij met ons Suriname \"(in italiano: Dio stia con noi, Suriname; in sranan tongo: Opo Kondremam; in francese: Dieu soit avec nous, Surinam; in inglese: God be with us Suriname; in giavanese: Sang panger\u00e1n moga nulungi awak\u00e9 dhek\u00e9 Suriname; in bahasa indonesia: Tuhan bersama Suriname kita)\" \u00e8 l'inno nazionale del Suriname, ufficializzato da un ordine governamentale il 15 dicembre 1959.\nLa prima strofa, in neerlandese, fu scritta il 1898, dal pastore Cornelis Atses Hoekstra. La seconda strofa, scritta nel dialetto Sranantongo, fu composta dal poeta neorromantico Henri Fraz Ziel \"(conosciuto anche come \u00ab Trefossa \u00bb, nato nel 1916 e morto nel 1975)\".\nLa Melodia, composta nel 1876 da Johannes Corstianus De Puy (1835 - 1924), fu all'inizio la versione ufficiale. La nuova melodia, ormai versione ufficiale dell'inno, intitolata \u00ab \"Welkon\" \u00bb, \u00e8 stata composta da Johannes Nicolaas Helstone (1853 - 1927).\n1\u00aa strofa, in Neerlandese:\nGod zij met ons Suriname \nHij verheff'ons heerlijk land \nHoe wij hier ook samen kwamen \nAan zijn grond zijn wij verpand \nWerkend houden w'in gedachten \nRecht en waarheid maken vrij \nAl wat goed is te betrachten \nDat geeft aan ons land waardij \n2\u00aa strofa, in Sranan Tongo\nOpo, kondreman un opo! \nSranangron e kari un. \nWans ope tata komopo \nWi mu seti kondre bun. \nStre def stre, wi no sa frede. \nGado de wi fesiman. \nHeri libi, te na dede \nWi sa feti, gi Sranan!\nTraduzione italiana della 1\u00aa strofa:\nDio sta con noi, Suriname\nLui alz\u00f2 nostro adorabile regno\nSenza embargo veniamo qui giunti \nSiamo dedicati a questa terra\nLavorando teniamo in mente,\nChe la giustizia e la verit\u00e0 ci fanno liberi\nTutto ci\u00f2 che \u00e8 buono, lo dobbiamo fare\nAffinch\u00e9 valorizzi la nostra terra.\nTraduzione italiana della 2\u00aa strofa:\nAlzate, figli della nazione alzate!\nIl suolo del Suriname vi chiama.\nSiete di dove sono vostri antenati\nDobbiamo badare al nostro paese.\nNon ci fa paura lottare\nDio \u00e8 nostro capo.\nTutta nostra la vita, fino alla morte,\nLotteremo per il Suriname!\nTesto dell'inno nazione \u00ab Suriname's trotsche stroomen \u00bb, ufficializzato dal 1893 al 1959:\nSuriname's trotsche stroomen, \nSuriname's heerlijk land, \nSuriname's fiere boomen, \nTrouw zijn wij aan u verpand. \nMochten weer de vlooten varen, \nDat de handel welig bloei', \nDat fabrieken welvaart baren, \nDat hier alles welig groei'. \nGod zij met ons Suriname \nHij verheff' ons heerlijk land! \nDoch dat elk zich dan ook schame \nDie zijn eere maakt te schand' \nRecht en waarheid te betrachten \nZeed'lijk rein en vroom en vrij \nAl wat slecht is te verachten \nDat geeft aan ons land waardij!"}
{"id": "1809726", "revid": "119021643", "url": "https://it.wikipedia.org/wiki?curid=1809726", "title": "Le segrete di Torgar", "text": "Le segrete di Torgar (titolo originale \"The Dungeons of Torgar\") \u00e8 un librogame dello scrittore inglese Joe Dever, pubblicato nel 1987 a Londra dalla Arrow Books e tradotto in numerose lingue del mondo. \u00c8 il decimo dei volumi pubblicati della saga Lupo Solitario. La prima edizione italiana, del 1989, fu a cura della Edizioni EL.\nTrama.\nLe ultime tre Pietre della Sapienza sono in mano all'Arcisignore delle Tenebre Gnaag, conservate nella terribile fortezza Drakkar di Torgar. Un lungo e pericoloso viaggio aspetta Lupo Solitario: la battaglia campale di Cetza, la Palude Infernale, l'Isola degli Spettri sono solo alcune delle temibili tappe che dovr\u00e0 affrontare il Cavaliere Ramas lungo il suo cammino, incontrando vecchi amici (il Cavaliere Vakeros Lord Paido), nuovi alleati (Lord Adamas di Talestria, il Capitano di Lencia Prarg, il partigiano Sebb-Jarel) e nemici giurati (Roark di Amory e il demoniaco Tagazin).\nUna volta giunto a Torgar, Lupo Solitario riuscir\u00e0 a recuperare la Pietra della Sapienza di Luomi, ma verr\u00e0 sorpreso in un'imboscata da Gnaag, precipitando, insieme alle rimanenti due gemme, nell'oscuro oblio del Cancello dell'Ombra, in un abisso di buio che si apre sul crepuscolare mondo parallelo del Daziarn.\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, dopo aver completato le prime nove avventure da Maestro Ramas, pu\u00f2 ora sfruttare la conoscenza di 8 tra le 10 nuove Arti Ramastan che forniscono un importante aiuto a seconda delle situazioni: Guerra, Controllo Animale, Medicina, Sparizione, Fiuto, Interpretazione, Raggio psichico, Scudo psichico, Difesa, Divinazione. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. Le armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nSi potr\u00e0 anche usare un Arco con una faretra da sei frecce.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica altri sono falsi indizi che portano fuori strada.\nDenaro.\nIl denaro \u00e8 espresso in Lune e Kika , la moneta principale in queste zone del Magnamund. Si pu\u00f2 portare un massimo di 50 Lune, Kika e Corone d'Oro. Una Corona d'Oro vale 3 Lune (o 10 Kika)."}
{"id": "1809728", "revid": "124736293", "url": "https://it.wikipedia.org/wiki?curid=1809728", "title": "Teela", "text": "Teela \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nTeela \u00e8 il capitano della guardia reale al palazzo di Eternia. Parte del lavoro di Teela consiste anche nell'allenamento e nella protezione del suo migliore amico, il principe Adam, che lei non sa essere l'identit\u00e0 segreta di He-Man, l'uomo pi\u00f9 potente dell'universo. Spesso e volentieri Teela si trova a collaborare proprio con He-Man nella lotta contro gli emissari di Skeletor. Il suo personaggio \u00e8 uno dei primi ad essere introdotti sia nel cartone animato che nella serie di action figure. Teela \u00e8 presentata nelle prime campagne pubblicitarie dei giocattoli come la \"Dea guerriera\", spesso a cavallo di un unicorno. Teela \u00e8 la figlia adottiva di Man-At-Arms, che le ha impartito in tutto e per tutto un'educazione e un eccellente addestramento da guerriera \"senza sconti\" rispetto ai maschi, ed \u00e8 all'oscuro di essere la figlia di Sorceress. Non viene mai rivelato chi sia il suo padre biologico. Quando incontra per la prima volta Adora (e She-Ra) \u00e8 molto sorpresa, per certi versi gelosa, dovendo realizzare di non essere pi\u00f9 l'unica donna guerriera del gruppo.\nSerie del 2002.\nNella serie \"He-Man and the Masters of the Universe\" del 2002, il personaggio di Teela \u00e8 praticamente invariato rispetto alla sua controparte del 1983. Teela \u00e8 sempre un'abile combattente, grande amica di Adam, che spesso rimprovera per la sua mancanza di coraggio, e con una leggera infatuazione nei confronti di He-Man.\nIl character design del suo personaggio invece \u00e8 piuttosto differente. La Teela del 2002 appare decisamente pi\u00f9 giovane (infatti ha solo 16 anni come Adam, anche se dall'aspetto ne dimostra un po' di pi\u00f9), e dotata di un abbigliamento che per certi versi la rendono simile a Xena. Anche la sua acconciatura \u00e8 stata cambiata in una pi\u00f9 realistica coda di cavallo.\nRispetto alla serie originale, per\u00f2, in un flashback viene mostrato il marito di Sorceress e quindi padre naturale di Teela, completamente bendato e quindi irriconoscibile. Con l'interruzione della serie, gli sceneggiatori non hanno rivelato se quel personaggio fosse in realt\u00e0 Fisto, il fratello maggiore di Man-At-Arms. Tuttavia, \u00e8 molto pi\u00f9 probabile che fosse in realt\u00e0 proprio Man-At-Arms, vista soprattutto la sua reazione quando Sorceress gli parla di lui alla fine dell'episodio 29.\nRevelation (2021).\nNella serie \"\" del 2021, Teela viene inizialmente onorata da suo padre Duncan del titolo di nuovo Man-At-Arms, ma rinuncia al titolo quando scopre che era stata tenuta all'oscuro della vera identit\u00e0 di He-Man, che scopre essere il suo migliore amico, il principe Adam, ma solo dopo la presunta morte di quest'ultimo. La donna lascia allora ogni suo incarico a palazzo e parte per alcune avventure assieme alla sua amica, Andra. Alla fine della prima stagione, Teela scopre le sue vere origini, ovvero di essere la figlia di Sorceress e sua degna erede come nuova protettrice dei segreti del Castello di Grayskull, ma, a differenza della madre ormai scomparsa, accetta tale incarico solo in parte, rimanendo la custode e protettrice del castello, ma senza dover rinunciare ai suoi affetti come aveva dovuto fare la madre.\nSerie reboot (2021).\nNella serie reboot in CGI \"He-Man and the Masters of the Universe\" del 2021, tutti i personaggi sono stati ringiovaniti e anche Teela \u00e8 una ragazza adolescente che vive per le strade di Eternia finch\u00e9 incontra un gruppo di amici coetanei, tra cui il principe Adam, e insieme scoprono i poteri dei Dominatori dell'universo, potere che trasforma lei nella maga Sorceress, una potente maga con le ali e altri poteri speciali, e i suoi amici in altri Guerrieri Eroici con dei superpoteri.\nAltre apparizioni.\n\"I dominatori dell'universo\" (1987).\nNel film \"I dominatori dell'universo\", Teela \u00e8 tra i personaggi principali mentre affianca suo padre, Duncan/Man-At-Arms, e He-Man in un'avventura sul pianeta Terra per sconfiggere Skeletor e i suoi Guerrieri diabolici. In questa versione, Teela ha i capelli mossi e castani invece dei suoi classici capelli rossi e un completo grigio al posto della sua pi\u00f9 classica armatura bianca e oro, ed \u00e8 interpretata dall'attrice statunitense Chelsea Field.\nDC Comics (2012-2020).\nNella serie a fumetti della DC Comics pubblicata a partire dal 2012 basata sulla linea dei Masters of the Universe, Teela scopre le sue origini e diventa la nuova Sorceress, ma con la pelle verde e l'aspetto di una dea-serpente che si mette a capo degli Uomini Serpente alla Snake Mountain per sconfiggere Hordak. Questa versione del personaggio si rif\u00e0 ai primi concept e a un'apparizione nei mini-fumetti che accompagnavano i primi action figure, in cui Teela era rappresentata come una Dea-serpente che faceva scoprire a He-Man i suoi poteri. Questo perch\u00e9 la Mattel era indecisa sul realizzare due personaggi femminili, Teela e Sorceress, nella prima wave di action figure pensati per un pubblico di bambini maschi, e inizialmente decise di fondere i due personaggi in uno. A causa di ci\u00f2, il primo action figure del personaggio di Teela era accompagnato da una staffa a forma di serpente e un'armatura simile a un cobra e dalla dicitura \"Dea Guerriera\"."}
{"id": "1809731", "revid": "767487", "url": "https://it.wikipedia.org/wiki?curid=1809731", "title": "Georg Schumann", "text": "Biografia.\nFin da piccolo si appassiona alla musica, specie al violino, strumento suonato dal padre e dal nonno. Schumann amava ascoltare il padre mentre provava con il violino, e non perdeva occasione per apprendere l'uso di quello strumento. Divenuto adolescente, Schumann decide di iscriversi al Conservatorio di Lipsia, che frequenter\u00e0 per 7 anni.\nSar\u00e0 direttore d'orchestra tra il 1891 e il 1899, ed il direttore di Bremen tra il 1896 e il 1899. Nel 1900 diviene professore e direttore della Singakademie, a Berlino. Nel 1907 diviene membro della Accademia delle Arti prussiana, dove diverr\u00e0 vicepresidente nel 1918, e presidente nel 1934.\nMuore il 23 maggio del 1952, all'et\u00e0 di 86 anni."}
{"id": "1809732", "revid": "287204", "url": "https://it.wikipedia.org/wiki?curid=1809732", "title": "NGC 3109", "text": "NGC 3109 \u00e8 una galassia irregolare nella costellazione dell'Idra.\nFa parte del nostro Gruppo Locale e contiene un centinaio di milioni di stelle; pu\u00f2 essere osservata senza difficolt\u00e0 con un piccolo telescopio, dove si mostra come una scia irregolare. La galassia, scoperta il 24 marzo 1835 da John Herschel, nel suo osservatorio in Sud Africa, ci appare vista di taglio. NGC 3109 dista da noi 4,5 milioni di anni luce, \u00e8 situata al confine del Gruppo Locale; si pensa che sia legata gravitazionalmente alla Galassia Nana della Macchina Pneumatica, con cui interagirebbe."}
{"id": "1809734", "revid": "287204", "url": "https://it.wikipedia.org/wiki?curid=1809734", "title": "Trinidad (Colorado)", "text": "Trinidad \u00e8 una citt\u00e0, capoluogo e localit\u00e0 pi\u00f9 popolosa della contea di Las Animas, Colorado, Stati Uniti. La popolazione era di abitanti al censimento del 2010, in leggero aumento rispetto ai del censimento del 2000. Secondo una stima, nel 2018 la popolazione era di abitanti. Trinidad si trova 34\u00a0km a nord di Raton, nel Nuovo Messico, e 314\u00a0km a sud di Denver. Si trova sullo storico Santa Fe Trail.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nGli inizi.\nL'odierna Trinidad si trovava in un'area vicino al Santa Fe Trail, un percorso frequentato da commercianti spagnoli e messicani. \u00c8 stata fondata nel 1862 subito dopo la scoperta del carbone nella regione. Ci\u00f2 ha portato a un afflusso di immigrati desiderosi di sfruttare questa risorsa naturale. Alla fine degli anni 1860, la citt\u00e0 contava circa abitanti. Trinidad fu ufficialmente incorporata nel 1876, pochi mesi prima che il Colorado diventasse uno Stato. Nel 1878 la Atchison, Topeka and Santa Fe Railway raggiunse Trinidad, facilitando il trasporto di merci da localit\u00e0 lontane. Nel 1880 Trinidad divenne la patria di un certo numero di personaggi famosi, tra cui Bat Masterson, che serv\u00ec brevemente come maresciallo della citt\u00e0 nel 1882. Nel 1900 la popolazione di Trinidad era aumentata fino a abitanti e aveva due giornali in lingua inglese e uno in spagnolo. Nel 1885 fu costruita la Chiesa cattolica della Santissima Trinit\u00e0 (\"Holy Trinity Catholic Church\").\nAll'inizio degli anni 1900 Trinidad divenne nota a livello nazionale per avere la prima donna redattrice sportiva di un giornale, Ina Eloise Young. La sua esperienza era nel baseball e nel 1908 fu l'unica giornalista sportiva donna a coprire le World Series. Nello stesso periodo, Trinidad ospit\u00f2 una popolare squadra di baseball semiprofessionistica che fu brevemente allenata da Damon Runyon.\nIl 7 agosto 1902, nella miniera di carbone di Bowen Town, sei miglia a nord di Trinidad, avvenne un'esplosione a seguito della fuga di gas, uccidendo 13 minatori. Finora \u00e8 stato uno dei peggiori disastri minerari nello Stato; le condizioni della miniera spinsero alla nascita di molti scioperi. Ad un certo punto, alla fine del 1903, circa 3000 minatori, membri della United Mine Workers of America, scioperarono. Nel 1904 Trinidad sub\u00ec diversi disastri. A met\u00e0 gennaio un incendio distrusse due isolati della sezione commerciale della citt\u00e0, causando danni per oltre 75.000 dollari. Alla fine di settembre, l'area di Trinidad e la regione lungo il fiume Las Animas furono vittima di un incessante acquazzone, che port\u00f2 a pesanti inondazioni; l'alluvione distrusse la stazione ferroviaria della Santa Fe, spazz\u00f2 via tutti i ponti della citt\u00e0 e caus\u00f2 danni materiali per diverse centinaia di migliaia di dollari. Mentre Trinidad continuava a crescere, iniziarono una serie di nuovi progetti di costruzione nel centro della citt\u00e0, tra cui una nuova biblioteca, un nuovo municipio, un teatro dell'opera e un nuovo hotel.\nSciopero del 1913-1914.\nTrinidad divenne il punto focale dello sciopero della United Mine Workers of America tra il 1913 e il 1914 contro la Colorado Fuel &amp; Iron Company di propriet\u00e0 dei Rockefeller, che divenne nota come guerra dei bacini carboniferi del Colorado. La fermata della Colorado and Southern Railway che collegava Trinidad con Denver e Walsenburg rese la citt\u00e0 strategicamente importante sia per gli scioperanti che per la Colorado National Guard. Il 20 aprile 1914, a sole 18 miglia a nord della citt\u00e0, avvenne il massacro di Ludlow.\nOggi.\nTrinidad \u00e8 stata soprannominata la \"capitale mondiale del cambiamento di sesso\", a causa di un medico locale, che divenne famoso a livello internazionale per l'esecuzione di interventi chirurgici di riassegnazione del sesso. Negli anni 1960, Stanley Biber, un veterano chirurgo di ritorno dalla Corea, decise di trasferirsi a Trinidad perch\u00e9 aveva sentito che la citt\u00e0 aveva bisogno di un chirurgo. Nel 1969 un assistente sociale locale gli chiese di eseguire l'intervento chirurgico per lei, cosa che apprese consultando diagrammi e un chirurgo di New York. Biber ha raggiunto la reputazione di buon chirurgo in un'epoca in cui pochissimi medici eseguivano operazioni di cambio di sesso. Al suo apice faceva in media quattro operazioni di cambio di sesso al giorno e il termine \"fare un viaggio a Trinidad\" divenne un eufemismo per alcuni che cercavano le procedure che offriva. Biber appare in un episodio della serie animata \"South Park\", in cui l'insegnante della scuola elementare, Mr. Garrison, subisce un'operazione per cambiare sesso. La pratica chirurgica di Biber \u00e8 stata rilevata nel 2003 da Marci Bowers. Da allora Bowers ha trasferito lo studio a San Mateo, in California. Il documentario del 2008 \"Trinidad\" si concentra su Bowers e due dei suoi pazienti.\nDrop City, una comunit\u00e0 di artisti della controcultura, \u00e8 stata costituita nel 1965 su un terreno a circa 6,4\u00a0km a nord di Trinidad. Fondata da studenti d'arte e registi dell'Universit\u00e0 del Kansas e dell'Universit\u00e0 del Colorado a Boulder, Drop City divenne noto come il primo rurale \"comune hippie\", e ha ricevuto l'attenzione dalle riviste \"Life\" e \"Time\", oltre che da giornalisti di tutto il mondo. Drop City fu abbandonata all'inizio degli anni 1970, ma influenz\u00f2 successivi progetti di vita alternativa in tutto il paese.\nNel 2015 Trinidad ha iniziato a sperimentare un nuovo boom grazie all'industria della marijuana. La citt\u00e0 ha raccolto 4,4 milioni di dollari in entrate fiscali da 44 milioni di dollari in vendite annuali di marijuana, circa il 5,13% delle vendite totali dello Stato. Nel 2018 \"High Times\" ha soprannominato Trinidad \"Weed Town, USA\", osservando che i suoi 23 dispensari di marijuana al dettaglio autorizzati che servono meno di 10.000 persone ammontano a un dispensario ogni 352 persone. \"In un solo isolato del centro lungo Commercial Street, ci sono otto dispensari in una parte della citt\u00e0 che alcuni locali chiamano scherzosamente il \"centro commerciale dell'erba\" di Trinidad\".\nSociet\u00e0.\nEvoluzione demografica.\nSecondo il censimento del 2010, la popolazione era di abitanti."}
{"id": "1809742", "revid": "1442080", "url": "https://it.wikipedia.org/wiki?curid=1809742", "title": "Joachim Standfest", "text": "Carriera.\nClub.\nApproda nel 1998 al Grazer AK con cui vince il titolo quattro anni dopo, primo per la societ\u00e0 stiriana. Con lo stesso team si aggiudica tre edizioni della coppa nazionale e due supercoppe. Fa anche il suo esordio nelle coppe europee, segnando tre gol nel match di Coppa UEFA contro il K\u00cd Klaksv\u00edk.\nNel 2007 passa all'Austria Vienna con cui vince la sua quarta coppa nazionale battendo in finale 1-0 il Mattersburg. Anche nel 2008-2009 conquista il trofeo ai danni dell'Admira Wacker M\u00f6dling.\nNel 2010 torna a Graz per giocare con la maglia dello Sturm. Al termine della stagione 2010-2011 si laurea campione d'Austria con i \"blackies\", precedendo Salisburgo e Austria Vienna.\nNazionale.\nCon l' conta attualmente 34 presenze impreziosite da due reti. Debutta in Nazionale nel 2003 e segna la sua prima rete nell'agosto 2005 in occasione dell'amichevole giocata a Vienna contro la terminata 2-2. Ha partecipato al ."}
{"id": "1809743", "revid": "790618", "url": "https://it.wikipedia.org/wiki?curid=1809743", "title": "Salto di Quirra", "text": ""}
{"id": "1809744", "revid": "2058471", "url": "https://it.wikipedia.org/wiki?curid=1809744", "title": "Cosmodromo di Alc\u00e2ntara", "text": "Il cosmodromo di Alc\u00e2ntara (Centro de Lan\u00e7amento de Alc\u00e2ntara in portoghese), situato nell'omonimo comune dello stato di Maranh\u00e3o, \u00e8 una base spaziale brasiliana gestita dall'aeronautica brasiliana insieme all'Agenzia spaziale brasiliana. La sua posizione vicino all'equatore (2\u00b0\u00a021' di latitudine) gli conferisce un certo vantaggio per il lancio di satelliti. \u00c8, insieme allo spazioporto di Kourou (appartenente alla Francia), l'unica base spaziale dell'America Latina.\nStoria.\nAlc\u00e1ntara \u00e8 stato creato per sostituire la base originale del Centro di lancio Barrera del Infierno (Centro de Lan\u00e7amento da Barreira do Inferno - CLBI), situato nello stato del Rio Grande do Norte, poich\u00e9 la crescita urbana attorno al CLBI non ha consentito estensioni base.\nNel 1979 il governo federale brasiliano approv\u00f2 un progetto per costruire un'altra base nello stato di Maranh\u00e3o. La costruzione di questo centro \u00e8 iniziata ad Alc\u00e1ntara nel 1987. Una zona di sicurezza di 236\u00a0km\u00b2 \u00e8 stata creata attraverso gli espropri e il trasferimento delle famiglie residenti nell'area. Sono stati inoltre realizzati sette villaggi con le infrastrutture necessarie per ospitare le famiglie delle persone coinvolte nel progetto.\nI primi razzi prodotti nel paese suonavano razzi, nel 1967, la Sonda I con un totale di 200 lanci, seguita da Sonda II e III con pi\u00f9 di 90 lanci in totale, culminando con la Sonda IV, nel 1984 che gi\u00e0 aveva un grande capacit\u00e0 di carico utile ed era un razzo controllato dalla tecnologia, il che significava che poteva essere manovrato meglio nell'atmosfera.\nFu quindi sviluppato il primo razzo in grado di mettere in orbita un satellite, il VLS-1, furono effettuati tre tentativi di lancio, l'ultimo dei quali risale al crash del 2003, tre giorni prima del lancio. Il 22 agosto 2003, l'esplosione di un razzo a terra ha causato la morte di 21 persone e la distruzione dell'infrastruttura di lancio. La nuova rampa di lancio \u00e8 stata completata nel 2011, sostituendo l'infrastruttura distrutta nell'incidente del VLS nel 2003.\nNonostante questa grave battuta d'arresto, il programma spaziale brasiliano continu\u00f2 e nel 1990 lo sviluppo della Sonda IV fu seguito dal razzo VS-40, un razzo per testare i motori fuori dall'atmosfera, lanciato due volte in Brasile e in Europa. Cos\u00ec \u00e8 continuato lo sviluppo della famiglia VS, che ha permesso esperimenti nello spazio, come la crescita dei cristalli e gli esperimenti biologici .\nIl 24 ottobre 2004, il Brasile ha ottenuto il primo lancio del razzo VSB-30, una versione sviluppata dal razzo brasiliano VS-30 in collaborazione con l'Agenzia spaziale brasiliana, il Centro tecnologico aeronautico e il DLR-Moraba tedesco per coprire la microgravit\u00e0 esigenze di volo dell'agenzia europea ESA.\nNel 2018, i razzi della famiglia VS erano decollati 55 volte dal CLA, Kiruna (Svezia), And\u00f8ya Space Center (Norvegia) e Woomera Test Range (Australia).\nNell'ultimo decennio, la base di Alc\u00e2ntara continua a effettuare regolari lanci di razzi suborbitali a sostegno dello sviluppo del programma di lancio orbitale e di altre ricerche scientifiche brasiliane.\nRecentemente, grazie alla sottoscrizione, nel 2019, dell'Accordo di Salvaguardia Tecnologica con gli Stati Uniti a protezione della tecnologia statunitense, presente nella maggior parte dei satelliti mondiali, la possibilit\u00e0 di utilizzo del centro \u00e8 stata aperta dalle aziende interessate a lanciare satelliti dal luogo .\nProgetti.\nLa serie VLS-1 che sarebbe stata rilanciata dal 2011 per l'inserimento orbitale con carichi utili fino a 380\u00a0kg \u00e8 stata sostituita dal progetto VLM-1 per il lancio di satelliti in orbita bassa (LEO) a tre stadi, azionati da propellente solido, i primi due stadi equipaggiati con il motore S50, con 12 tonnellate di propellente ciascuno, e uno stadio orbiter equipaggiato con il propulsore S44, con circa 800\u00a0kg di propulsore che porta all'inserimento orbitale di carichi fino a 150\u00a0kg (330 lb) a 300\u00a0km, la qualifica il volo \u00e8 previsto nel 2022 o nel 2023.\nOperatori privati.\nNell'aprile 2021, l'Agenzia spaziale brasiliana ha rivelato le compagnie selezionate per effettuare lanci orbitali dal cosmodromo, queste sono:\nUna delle possibilit\u00e0 considerate \u00e8 stata quella di lanciare due satelliti radar ad apertura sintetica (SAR) per la FAB attraverso un volo gestito da Virgin Orbit. Nell'agosto 2021, il governo brasiliano ha stabilito l'ordinanza n. 698, un regolamento che segue lo standard FAA 14 CFR part 450, che si occupa delle licenze di lancio e rientro al fine di seguire lo standard mondiale nelle attivit\u00e0 spaziali."}
{"id": "1809747", "revid": "1782831", "url": "https://it.wikipedia.org/wiki?curid=1809747", "title": "I prigionieri del tempo", "text": "I prigionieri del tempo (titolo originale \"The Prisoners of Time\") \u00e8 un librogame dello scrittore inglese Joe Dever, pubblicato nel 1987 a Londra dalla Arrow Books e tradotto in numerose lingue del mondo. \u00c8 l'undicesimo dei volumi pubblicati della saga Lupo Solitario. La prima edizione italiana, del 1989, fu a cura della Edizioni EL.\nTrama.\nCaduto nella trappola di Gnaag, Lupo Solitario, insieme alle ultime due Pietre della Sapienza, \u00e8 caduto nel Cancello dell'Ombra di Torgar, un portale dimensionale che si affaccia sull'onirico universo del Daziarn. Il Cavaliere Ramas dovr\u00e0 dapprima recuperare le due Pietre, e poi trovare una via per fare ritorno nel Magnamund. Aiutato nella sua impresa dalla felina Serocca, dal misterioso Osservatore di Yanis e dal coraggioso Lorkon Cuorediferro, Lupo solitario riuscir\u00e0 nel suo intento: dopo aver liberato il Daziarn dalla tirannia dell'infernale Signore del Caos, dopo aver sorpreso con le Pietre della Sapienza e ucciso il rinnegato Vonatar, il gobbo traditore, l'ultimo dei Ramas far\u00e0 finalmente ritorno nel suo mondo, pronto a lanciare l'attacco finale ai Signori delle Tenebre, e alle forze del male del Dio delle Tenebre Naar."}
{"id": "1809749", "revid": "1904508", "url": "https://it.wikipedia.org/wiki?curid=1809749", "title": "Lamoral di Egmont", "text": "In olandese veniva chiamato \"Graaf van Egmond\", in francese \"Comte d'Egmont\", mentre in italiano \"Conte d'Agamonte\".\nBiografia.\nNacque a Lahamaide presso Ellezelles. Fu un condottiero belga di antica nobilt\u00e0 fiamminga e prendeva il cognome di famiglia dal castello di Egmond, oggi distrutto. Legato da rapporti di parentela con alcune delle pi\u00f9 nobili ed antiche famiglie europee, fra cui i Lussemburgo, godeva di diritti particolari che gli consentivano un certo grado di indipendenza anche rispetto ai sovrani fiamminghi. Per un breve periodo, nel 1552 fu statolder del Lussemburgo.\nFu educato militarmente in Spagna. Al servizio dell'esercito spagnolo, allora avente giurisdizione nei Paesi Bassi, sconfisse i francesi alla Battaglia di San Quintino (1557) e a Gravelinga (1558). Fu quindi nominato statolder per le Fiandre e l'Artois, a soli 37 anni d'et\u00e0. Fece quindi parte del Consiglio di Stato per le Fiandre, istituito dal re di Spagna, Filippo II.\nInsieme con il conte Guglielmo d'Orange-Nassau e Filippo di Montmorency, Conte di Hornes, manifest\u00f2 contro l'introduzione dell'Inquisizione nei Paesi Bassi e si pose in atteggiamento critico contro il re di Spagna, cui tuttavia rinnov\u00f2 la propria fedelt\u00e0. Il rapporto con i reali spagnoli nel corso degli anni si deterior\u00f2 lentamente, anche in ragione di sospetti alimentati dal Granvelle.\nQuando nel 1567 giunse in Belgio il Duca d'Alba per riaffermare l'autorit\u00e0 spagnola, il Principe di Orange fugg\u00ec da Bruxelles e consigli\u00f2 a Egmont ed Hornes di fare altrettanto, ma i due decisero di restare e testimoniare il loro attaccamento alla patria. L'anno seguente furono entrambi arrestati e decapitati sulla Grand Place di Bruxelles il 5 giugno 1568, con grande disperazione e partecipazione di tutti i belgi e di gran parte della nobilt\u00e0 europea. Da allora una statua li ricorda nei giardini di Palazzo d'Egmont, al Petit Sablon di Bruxelles e la loro fine ne ha fatto dei veri eroi e precursori dell'indipendenza belga. Lamoral di Egmont \u00e8 sepolto nella cripta di Zottegem, citt\u00e0 dove si trovanno anche due statue d'Egmont, il suo museo e il suo castello.\nJohann Wolfgang von Goethe scrisse un'opera teatrale dal titolo \"Egmont\" per la quale Beethoven scrisse le musiche da scena, di cui il brano pi\u00f9 famoso \u00e8 l'ouverture.\nSi noter\u00e0 che talvolta viene dagli storici confuso con Antonio de Guzm\u00e1n Marchese d'Ayamonte.\nMatrimonio e figli.\nLamoral di Egmont spos\u00f2 nel 1544 la contessa Sabina von Pfalz-Simmern, figlia del conte Giovanni II del Palatinato-Simmern e di Beatrice di Baden, e al matrimonio fu presente anche l\u2019Imperatore Carlo V d'Asburgo.\nLa coppia ebbe i seguenti dodici figli:"}
{"id": "1809754", "revid": "1974457", "url": "https://it.wikipedia.org/wiki?curid=1809754", "title": "Adolphe Cr\u00e9mieux", "text": "Biografia.\nEbreo di nascita, dal 1834 e fino alla sua morte fu vicepresidente del \"Consistoire Central des Isra\u00e9lites de France\", l'agenzia amministrativa per tutti gli ebrei francesi. Pi\u00f9 volte membro del governo nazionale, si impegn\u00f2 per le libert\u00e0 e i diritti civili dell'Algeria, al tempo sotto dominazione francese.\nNel 1840, insieme all'ebreo britannico Moses Montefiore, si rec\u00f2 presso il chediv\u00e8 d'Egitto Mehmet Ali per convincerlo a riaprire le indagini sul cosiddetto affare di Damasco, che aveva visto condannare senza reali prove dieci ebrei per l'omicidio del religioso di origine italiana Tommaso da Calangianus. Il chediv\u00e8 inizialmente concesse la grazia ai condannati e poi a seguito delle rimostranze dei due, senza per\u00f2 riaprire il processo, li assolse da ogni accusa. Fu altres\u00ec fondatore della Alleanza israelitica universale nel 1860. Come Ministro della Giustizia in data 24 ottobre/7 novembre 1870 eman\u00f2 il Decreto Cr\u00e9mieux, che accord\u00f2 la nazionalit\u00e0 francese ai trentasettemila ebrei algerini.\nL'adesione alla massoneria.\nCr\u00e9mieux fu iniziato in Massoneria nel 1818, nella Loggia \"Bienfait anonyme\" di N\u00eemes, del Grande Oriente di Francia.\nNel 1860 lascia il Grande Oriente per il Supremo Consiglio di Francia del Rito scozzese antico ed accettato, di cui diviene \u00abSovrano Gran Commendatore\u00bb nel 1869].\nIn questa qualit\u00e0, nel 1875, Cr\u00e9mieux riunisce a Losanna in Svizzera un'assemblea dei Supremi Consigli massonici, per armonizzare il rito scozzese antico ed accettato con le \u00ablegittime esigenze della civilt\u00e0 moderna\u00bb. Atto fondatore della Massoneria scozzese moderna, la dichiarazione finale dell'assemblea di Losanna proclama \u00abl'esistenza di un Principio creatore\u00bb."}
{"id": "1809760", "revid": "446353", "url": "https://it.wikipedia.org/wiki?curid=1809760", "title": "Gay (disambigua)", "text": ""}
{"id": "1809764", "revid": "726373", "url": "https://it.wikipedia.org/wiki?curid=1809764", "title": "Scontro mortale", "text": "Scontro mortale (titolo originale The Masters of Darkness) \u00e8 un librogame dello scrittore inglese Joe Dever, pubblicato nel 1988 a Londra dalla Arrow Books e tradotto in numerose lingue del mondo. \u00c8 il dodicesimo dei volumi pubblicati della saga Lupo Solitario nonch\u00e9 l'ultimo della serie Ramastan. La prima edizione italiana, del 1990, fu a cura della Edizioni EL.\nTrama.\nDopo aver completato la ricerca delle Pietre della Sapienza, Lupo Solitario torna nel Magnamund, dove scopre che sono passati ben otto anni da quando cadde nell'imboscata di Gnaag e precipit\u00f2 nel Cancello dell'Ombra di Torgar.\nNel frattempo, i Signori delle Tenebre hanno conquistato la quasi totalit\u00e0 delle Terre Libere, anche grazie ad un particolare congegno, il Tanoz-Tukor, che consente loro di potersi muovere, senza morire, al di fuori del Regno delle Tenebre.\nLa missione di Lupo Solitario sfiora l'impossibile: penetrare a Helgedad, capitale del Regno delle Tenebre, distruggere il trafusore ovvero la macchina che da' energia al Tanoz-Tukor e uccidere l'Arcisignore delle Tenebre Gnaag e rovesciare cos\u00ec le sorti della guerra in corso. Affrontando avversari terribili e destreggiandosi nell'infernale e letale cittadella, il Ramas riuscir\u00e0 nell'estrema impresa, uccidendo nello scontro finale l'Arcisignore Gnaag, radendo al suolo un intero settore della Citt\u00e0 Nera (assieme al trafusore) e liberando per sempre il Magnamund dalla minaccia dei Signori delle Tenebre facendo finire la Guerra Totale del Nord Magnamund.\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, dopo aver completato le prime sette avventure da Maestro Ramas, pu\u00f2 ora sfruttare la conoscenza di 9 tra le 10 nuove Arti Ramastan che forniscono un importante aiuto a seconda delle situazioni: Guerra, Controllo Animale, Medicina, Sparizione, Fiuto, Interpretazione, Raggio psichico, Scudo psichico, Difesa, Divinazione. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. Le armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nSi potr\u00e0 anche usare un Arco con una faretra da sei frecce.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica, altri sono falsi indizi che portano fuori strada.\nDenaro.\nIl denaro \u00e8 espresso in Kika, la moneta principale in queste zone del Magnamund."}
{"id": "1809765", "revid": "1745361", "url": "https://it.wikipedia.org/wiki?curid=1809765", "title": "Arete (moglie di Alcinoo)", "text": "Arete () \u00e8 un personaggio della mitologia greca, sposa e nipote di Alcinoo re dei Feaci e madre di Nausicaa e Laodamante.\nMitologia.\nLegata ad una vicenda narrata da Omero nel libro V dell'Odissea e riguardante uno dei naufragi di Ulisse. \nIn terra dei Feaci Ulisse trova ospitalit\u00e0 e ottiene, grazie all'intermediazione di Arete verso il marito, i mezzi per riprendere il suo viaggio di ritorno a Itaca\nArete \u00e8 anche famosa per aver aiutato Medea\nSecondo Esiodo Arete sarebbe anche una sorella di Alcinoo."}
{"id": "1809770", "revid": "1223843", "url": "https://it.wikipedia.org/wiki?curid=1809770", "title": "Francesca di Foix", "text": "Francesca di Foix \u00e8 un'opera semiseria di Gaetano Donizetti su libretto di Domenico Gilardoni. Debutt\u00f2 il 30 maggio 1831 al Teatro San Carlo di Napoli, con un buon successo.\n\u00c8 ricordata soprattutto per aver fornito alcune pagine ad opere posteriori quali \"Ugo, Conte di Parigi\", \"L'elisir d'amore\" (la marcia delle guardie e il loro coro diverr\u00e0 il coro d'introduzione dell'Atto secondo \"Cantiamo, facciam brindisi\", e la cabaletta dell'aria di Edmondo verr\u00e0 ripresa nel coro di Giannetta e delle ragazze \"Ma zitto, piano!\") e \"Gemma di Vergy\".\nTrama.\nL'opera, in un atto unico, \u00e8 ambientata in Francia. Il Re, il Duca e il paggio Edmondo ordiscono una piccola congiura ai danni del gelosissimo Conte, che tiene segregata in casa la moglie Francesca, per non esporla alla corte e a possibili \"avances\" degli altri cavalieri, affermando che la moglie \u00e8 malata. I tre, con uno stratagemma, riescono a far scappare la Contessa, e a portarla, facendola passare per una Baronessa straniera, alla festa nel palazzo reale. L\u00ec il Conte la riconosce, ma finge di non conoscerla per non svelare le sue bugie; in realt\u00e0 avvampa d'ira, vedendo sua moglie invitata da tutti a ballare. Il re allora provoca il marito geloso, annunciando che conceder\u00e0 in moglie la bella straniera a chi vincer\u00e0 il torneo: il Conte non resiste pi\u00f9 e rivela tutta la verit\u00e0. L'intera corte lo canzona, e viene perdonato dalla moglie, a patto che non si comporti pi\u00f9 con tanta gelosia."}
{"id": "1809777", "revid": "1543377", "url": "https://it.wikipedia.org/wiki?curid=1809777", "title": "Samuel Noah Kramer", "text": "Biografia.\nFiglio di Benjamin e Yetta Kramer, egli nacque nel 1897 a \u017da\u0161kiv, vicino a Uman', allora nel Governatorato di Kiev facente parte dell'Impero Russo, oggi Ucraina. Nel 1905, in seguito ai pogrom antisemiti avvenuti al tempo dello Zar Nicola II di Russia, la sua famiglia emigra a Philadelphia, negli USA, dove suo padre fonda una scuola ebraica. Formatosi intellettualmente presso il Dipartimento di Studi Orientali dell'Universit\u00e0 della Pennsylvania, ha lavorato a fianco di Ephraim Avigdor Speiser alla decifrazione di tavole cuneiformi assire."}
{"id": "1809782", "revid": "110157", "url": "https://it.wikipedia.org/wiki?curid=1809782", "title": "Microregione di Os\u00f3rio", "text": "Os\u00f3rio \u00e8 una microregione del Rio Grande do Sul in Brasile, appartenente alla mesoregione Metropolitana de Porto Alegre.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 23 comuni:"}
{"id": "1809784", "revid": "767487", "url": "https://it.wikipedia.org/wiki?curid=1809784", "title": "C\u00edcero Santos", "text": "Carriera.\nIn precedenza aveva militato nel Bahia, nella Figueirense, nella Tombense e nel Fluminense, sempre in Brasile.\nDopo 5 anni in prestito tra Brasile e Germania firma un contratto biennale con il San Paolo il 3 luglio 2011 e lascia definitivamente la Tombense\nGennaio 2013 lascia il San Paolo. Rimasto svincolato, firma un contratto con il Santos."}
{"id": "1809785", "revid": "228587", "url": "https://it.wikipedia.org/wiki?curid=1809785", "title": "BPR Global GT Series 1996", "text": "Nel 1996 si corse la terza e ultima stagione del BPR Global GT Series, con vetture Gran Turismo e divisa in GT1 e GT2. Inizi\u00f2 il 3 marzo, 1996 e termin\u00f2 il 3 novembre, 1996 dopo 11 gare.\nQuesta fu l'ultima stagione prima che la serie divent\u00f2, sotto il controllo della FIA, il nuovo Campionato mondiale FIA GT."}
{"id": "1809788", "revid": "339392", "url": "https://it.wikipedia.org/wiki?curid=1809788", "title": "Provincia di Apuania", "text": ""}
{"id": "1809789", "revid": "179980", "url": "https://it.wikipedia.org/wiki?curid=1809789", "title": "C\u00edcero", "text": ""}
{"id": "1809790", "revid": "337866", "url": "https://it.wikipedia.org/wiki?curid=1809790", "title": "Oasi di Seba", "text": ""}
{"id": "1809798", "revid": "729019", "url": "https://it.wikipedia.org/wiki?curid=1809798", "title": "Southeast Division (NHL)", "text": "La Southeast Division della National Hockey League fu creata nel 1998 come parte della Eastern Conference a causa dell'espansione della Conference. Questa \u00e8 l'unica Division priva di antecedenti nell'era Wales/Campbell, dal 1974 al 1993. Dopo la riforma del 2013 la Division fu eliminata e le squadre si trasferirono in altri raggruppamenti."}
{"id": "1809799", "revid": "484362", "url": "https://it.wikipedia.org/wiki?curid=1809799", "title": "Regione del Mar Mediterraneo", "text": "La Regione del Mar Mediterraneo (in turco Akdeniz B\u00f6lgesi) \u00e8 una delle sette divisioni a fini statistici della Turchia. Si trova nella parte meridionale del paese. La superficie \u00e8 di circa 90.348\u00a0km\u00b2 ed ha una popolazione di circa 9,4 milioni di abitanti.\nProvince.\nDella regione fanno parte le seguenti province:"}
{"id": "1809800", "revid": "1115371", "url": "https://it.wikipedia.org/wiki?curid=1809800", "title": "Palasport di Ferrara", "text": "Il palasport di Ferrara \u00e8 una delle strutture sportive cittadine pi\u00f9 importanti. Ospita le partite interne del KLEB Basket Ferrara e della 4 Torri Pallavolo. Viene utilizzato in varie occasioni anche per manifestazioni che riguardano altri sport oppure per concerti e spettacoli.\nStoria.\nFu inaugurato ufficialmente il 19 settembre 1982, pronto ad ospitare le partite interne di una pallacanestro e pallavolo (serie A2).\nNel 2008, con la promozione dell'allora Basket Club Ferrara nella massima serie, l'amministrazione comunale approv\u00f2 una delibera per l'aumento della capienza, che a partire dalla stagione 2008-2009 raggiunse i 3.504 posti. \nVari cambi di nome dell'impianto.\nDal novembre 2007 l'impianto, per motivi di sponsorizzazione, venne chiamato \"PalaSegest\".\nNella stagione 2012-2013 l'impianto venne rinominato \"PalaCarife\", e in seguito, dall'agosto 2013, la nuova denominazione divenne \"PalaMIT2B\". \nNell'agosto del 2014 la struttura cambi\u00f2 ancora nome diventando \"Pala Hilton Pharma\" per tornare, nel 2016, a chiamarsi nuovamente \"Palasport\" o \"Palazzetto dello sport di Ferrara\"..\nDal 15 febbraio 2019, il palasport ha assunto infine il nome di MF Impianti Palace, azienda di propriet\u00e0 del presidente Francesco D'Auria..\nStruttura.\nIl palasport si estende su un'area totale di 4.500 m\u00b2, mentre l'area coperta \u00e8 pari a 2.890 m\u00b2."}
{"id": "1809801", "revid": "123524255", "url": "https://it.wikipedia.org/wiki?curid=1809801", "title": "Carico (elettrotecnica)", "text": "In elettrotecnica, il carico \u00e8 un qualsiasi circuito - anche costituito da un singolo elemento - che collegato all'uscita di un altro circuito ne assorbe potenza. In alternativa, il carico \u00e8 la potenza assorbita dallo stesso circuito.\nIl carico influenza il comportamento del circuito a cui \u00e8 collegato, nel senso che da esso dipendono i valori di tensione e corrente in uscita."}
{"id": "1809806", "revid": "2153076", "url": "https://it.wikipedia.org/wiki?curid=1809806", "title": "The Mask and Mirror", "text": "The Mask and Mirror \u00e8 il quinto album della cantante canadese Loreena McKennitt, pubblicato nel .\nQuest'album prende ispirazione dal mondo del XVI secolo, tra le crociate e i cavalieri templari, tra i pellegrinaggi e l'eresia catara, tra il Cristianesimo e l'Islamismo, tra la Spagna ed il Marocco.\nIl brano \"\"The Bonny Swans\" \u00e8 considerato uno dei pi\u00f9 celebri della cantante.\nNella compilation Buddha Bar XI del 2009 \u00e8 presente un remix di \"Marrakesh Night Market\"\nCaratteristiche.\nCome succede spesso nei lavori di Loreena McKennitt, diverse canzoni hanno origine da antiche opere: \"The Dark Night of the Soul\" si basa sull'omonima poesia del sacerdote spagnolo San Giovanni della Croce; Il testo di \"C\u00e9 H\u00e9 Mise le Ulaingt? The Two Trees\" \u00e8 del poeta irlandese William Butler Yeats; \"Prospero's Speech\" \u00e8 il soliloquio finale con cui si chiude La tempesta shakespeariana.\n\"Marrakesh Night Market\" nasce dalle sensazioni provate dall'autrice al suo arrivo nella notte a Marrakesh, nel periodo del Ramadan. Nello stesso periodo religioso ha origine \"Full Circle\", osservando all'alba i fedeli entrare nella moschea per pregare.\nIl brano \"Santiago\" \u00e8 la rielaborazione della melodia della Cantiga di Santa Maria n.26 \"Non \u00e9 gran cousa\"\" attribuita ad Alfonso X El Sabio."}
{"id": "1809808", "revid": "339392", "url": "https://it.wikipedia.org/wiki?curid=1809808", "title": "Sacro Romano Impero della nazione Germanica", "text": ""}
{"id": "1809811", "revid": "114536125", "url": "https://it.wikipedia.org/wiki?curid=1809811", "title": "Aurora (Colorado)", "text": "Aurora (, ) \u00e8 un comune (\"city\") degli Stati Uniti d'America che si trova tra le contee di Arapahoe, Adams e Douglas nello Stato del Colorado. La popolazione era di abitanti al censimento del 2018, il che la rende la terza citt\u00e0 pi\u00f9 popolosa dello stato e la 56\u00aa citt\u00e0 pi\u00f9 popolosa della nazione. Aurora \u00e8 una delle principali citt\u00e0 dell'area metropolitana di Denver.\nGeografia fisica.\nSecondo lo United States Census Bureau, la citt\u00e0 ha una superficie totale di , di cui di territorio e di acque interne (0,45% del totale).\nStoria.\nAurora venne fondata col nome di Fletcher nel corso del 1880. Successivamente cambi\u00f2 nome in Aurora nel 1907. La citt\u00e0 ha avuto una crescita frenetica della popolazione negli anni 70 e 80, diventando un importante citt\u00e0 dell'area metropolitana di Denver.\n\u00c8 divenuta famosa per essere stato teatro del massacro di Aurora nel 2012.\nSociet\u00e0.\nEvoluzione demografica.\nSecondo il censimento del 2010, c'erano abitanti.\nI dati del 2018 parlano invece di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 61,13% di bianchi, il 15,75% di afroamericani, lo 0,95% di nativi americani, il 4,95% di asiatici, lo 0,31% di oceaniani, l'11,69% di altre razze, e il 5,22% di due o pi\u00f9 etnie. Ispanici o latinos di qualunque razza erano il 28,69% della popolazione."}
{"id": "1809813", "revid": "125642369", "url": "https://it.wikipedia.org/wiki?curid=1809813", "title": "Telefono giallo", "text": "Telefono giallo \u00e8 stato un programma televisivo andato in onda su Rai 3 dal 29 settembre 1987 all'8 dicembre 1992, condotto da Corrado Augias e, solo nella prima edizione, anche da Donatella Raffai.\nIl programma.\nIspirato ad un analogo programma della TV tedesca, \"Telefono giallo\" affrontava casi di cronaca nera irrisolti e misteri ancora aperti avvenuti in Italia dal secondo dopoguerra in poi; la prima parte del programma vedeva la ricostruzione del caso fatta mediante delle mini-fiction realizzate da registi ed attori professionisti, inframezzata da varie interviste fatte ai reali protagonisti della vicenda trattata e da approfondimenti pi\u00f9 dettagliati delle varie dinamiche della stessa, fatta in studio dai giornalisti, investigatori, periti e/o magistrati che si sono occupati del fatto in esame, e dalle eventuali telefonate dei telespettatori in grado di fornire nuovi stimoli per le indagini; nella seconda parte si apriva poi il dibattito con gli ospiti in studio, in cui potevano intervenire anche le persone da casa sempre tramite telefono.\nLa prima edizione \"pilota\" fu condotta da Corrado Augias e Donatella Raffai ed and\u00f2 in onda con sei puntate nell'autunno 1987, che registrarono un notevole successo d'ascolti, che diede il via alla \"rinascita\" di Raitre (fino ad allora considerata la rete \"cenerentola\" della Rai); confermato con un nuovo ciclo nella primavera del 1988, il programma vide per\u00f2 l'abbandono della Raffai (passata a condurre la rubrica mensile \"Posto pubblico nel verde\", uno spin-off di \"Telefono giallo\", in seguito evolutosi nel celebre \"Chi l'ha visto?\") e dunque Augias rimase a condurre il programma in solitaria fino alla sua chiusura.\nIl numero telefonico attraverso il quale i telespettatori potevano intervenire per poter dare informazioni o esprimere la propria opinione sul fatto trattato in puntata era inizialmente lo 06/8262 (allora utilizzato anche da altre trasmissioni della terza rete Rai come \"Linea rovente\", \"8262\", \"Camice bianco\", \"Parte civile\" e le gi\u00e0 citate \"Posto pubblico nel verde\" e \"Chi l'ha visto?\", che facevano tutte parte del ciclo \"Chiama in diretta RAITRE\"); quando poi nell'autunno 1989 tale utenza venne dedicata esclusivamente a \"Chi l'ha visto?\" (che la utilizza tuttora), per \"Telefono giallo\" fu rilasciato un nuovo numero telefonico, lo 0769/7399.\nAndava in onda il marted\u00ec, il gioved\u00ec o il venerd\u00ec in prima serata (che all'epoca iniziava alle 20:30); ogni puntata durava mediamente un'ora e mezza nella prima stagione, mentre nelle successive la durata delle puntate raddoppi\u00f2 a tre ore. Come detto ogni puntata del programma era divisa in due parti (ricostruzione del caso e dibattito in studio), inframezzate nella prima stagione dalla messa in onda di un film (che, in linea con la trasmissione, era sempre di tematica gialla), dalla seconda alla quarta dall'edizione tardo-serale del TG3, mentre nelle ultime due stagioni le puntate non avevano pi\u00f9 nessun intervallo.\nTra gli autori e collaboratori ricorrenti del programma vi furono anche i giornalisti Andrea Barberi, Andrea Purgatori, Paolo Gambescia, Sandra Bonsanti e Franca Leosini.\nLa scenografia del programma \u00e8 stata realizzata inizialmente da Luigi De Navasques (prima e seconda edizione), poi da Luciano Del Greco (terza e quarta edizione) ed infine da Tonino Ranucci Filippone (quinta e sesta edizione).\nTra i casi pi\u00f9 celebri affrontati dalla trasmissione nei suoi cinque anni di messa in onda abbiamo: i delitti del Mostro di Bargagli; il caso del Mostro di Firenze; la sparizione di Emanuela Orlandi e Mirella Gregori; il caso di Massimo Carlotto (condannato all'ergastolo per un omicidio da cui si era sempre dichiarato estraneo, che alcuni anni dopo ottenne la grazia dall'allora Presidente della Repubblica Oscar Luigi Scalfaro, divenendo in seguito un noto scrittore); la strage di Ustica (6 maggio 1988), in cui la telefonata di un radarista fece riaprire l'inchiesta dalla magistratura; gli omicidi di Mino Pecorelli, Aldo Semerari e Roberto Calvi; la strage di via Caravaggio a Napoli; il caso del Mostro di Marsala; la morte del faccendiere Michele Sindona; gli assassinii dei giornalisti Giancarlo Siani e Giuseppe Fava; l'assassinio dell'ex sindaco di Palermo Giuseppe Insalaco; la tragedia delle due minorenni uccise a Ponticelli (Napoli) nel 1983; il delitto di Roberta Lanzino (gennaio 1989); il delitto di Francesca Alinovi (novembre 1989); il delitto della cantante Lolita (15 dicembre 1989); il suicidio di Luigi Tenco (20 febbraio 1990); il delitto di via Poma (4 dicembre 1990); l'assassinio di Rocco Chinnici, in cui intervenne come ospite Giovanni Falcone (12 febbraio 1991); il delitto della Versilia (26 febbraio 1991); l'uccisione di Antonio Ammaturo da parte delle Brigate Rosse (5 marzo 1991); il delitto dell'Olgiata (6 ottobre 1992); il delitto di Gisella Orr\u00f9 (13 ottobre 1992); le stragi mafiose di Capaci e Via D'Amelio in cui morirono Giovanni Falcone e Paolo Borsellino assieme alle loro scorte (24 novembre 1992), il caso della mantide di Cairo Montenotte (8 dicembre 1992).\nNonostante il grande successo d'ascolti, il programma fu improvvisamente cancellato e non confermato per la stagione 1993-94, e ci\u00f2 caus\u00f2 parecchie polemiche tra il direttore di Raitre dell'epoca, Angelo Guglielmi e l'allora dirigenza Rai; in particolare, Guglielmi disse che la trasmissione era stata chiusa perch\u00e9 ritenuta \"scomoda\" da molti (soprattutto in seguito alla famosa puntata sul caso di Ustica).\nA seguito della sua repentina chiusura, il testimone di \"Telefono giallo\" pass\u00f2 alla trasmissione-sorella \"Chi l'ha visto?\", la quale, a partire dal 1993, allarg\u00f2 il proprio campo d'inchiesta dai soli casi di scomparsa anche a quelli di cronaca nera.\nLa sigla del programma, realizzata da Romolo Grano, era stata in precedenza utilizzata come colonna sonora dello sceneggiato \"\", trasmesso nel 1981 sull'allora Rete 2 della Rai.\nIspirandosi al programma, nel 1989 Corrado Augias pubblic\u00f2 il libro \"Telefono giallo. Sette delitti quasi perfetti\", una raccolta dei casi pi\u00f9 eclatanti trattati fino a quel momento dalla trasmissione, edito dalla Mondadori.\nEdizioni.\n1987.\nConducono: Corrado Augias e Donatella Raffai\nTemi trattati:\n1988.\nConduce: Corrado Augias\nTemi trattati:\n1988-1989.\nConduce: Corrado Augias\nTemi trattati:\n1989-1990.\nConduce: Corrado Augias\nTemi trattati:\n1990-1991.\nConduce: Corrado Augias\nTemi trattati:\n1991.\nConduce Corrado Augias\n1992.\nConduce: Corrado Augias\nTemi trattati:"}
{"id": "1809819", "revid": "767487", "url": "https://it.wikipedia.org/wiki?curid=1809819", "title": "Watain", "text": "I Watain sono un gruppo musicale svedese black metal originario di Uppsala, fondato nel 1998.\nIl nome della band deriva da una canzone del gruppo statunitense black metal Von.\nBiografia.\nI Watain, formatisi nella cittadina di Uppsala nel 1998, pubblicarono nel 1999 il loro primo EP dal titolo \"The Essence of Black Purity\" sotto contratto con la casa discografica Grimrune Productions. L'anno successivo l'etichetta francese Drakkar Productions offr\u00ec ai Watain un contratto per pubblicare due album che port\u00f2 all'uscita nel 2000 del disco d'esordio \"Rabid Death's Curse\". Dopo la pubblicazione il gruppo part\u00ec per un tour con Rotting Christ, Antaeus, Dark Funeral e Malign.\nNel 2003 fu pubblicato il secondo full-length, \"Casus Luciferi\". Il tour che ne segu\u00ec, denominato 'Stellar Dimension Infernal Tour', fece tappa per tutta Europa e fu appoggiato dai Secrets of the Moon e gli Averse Sefira. I Watain suonarono anche in una serie di 18 concerti al fianco dei Dissection nella tourn\u00e9e 'Rebirth of Dissection'.\nIl terzo album, \"Sworn to the Dark\", fu pubblicato in Europa il 21 febbraio 2007, poco prima dell'inizio di un tour con Celtic Frost, Kreator e Legion of the Damned. I Watain sono stati confermati per suonare al Wacken Open Air 2008.\nIl 7 giugno 2010 \u00e8 stato pubblicato il loro quarto album in studio: \"Lawless Darkness\".\nIl 19 Agosto del 2013 pubblicano il quinto album in studio \"The Wild Hunt\" per \"Century Media\". Il 5 gennaio del 2018, sempre con l'etichetta nominata in precedenza, pubblicano \"Trident Wolf Eclipse\"."}
{"id": "1809822", "revid": "196390", "url": "https://it.wikipedia.org/wiki?curid=1809822", "title": "Visita in profondit\u00e0", "text": ""}
{"id": "1809826", "revid": "61051", "url": "https://it.wikipedia.org/wiki?curid=1809826", "title": "Citrus \u00d7 lumia", "text": "La lum\u00eca (Citrus \u00d7 lumia Risso &amp; Poit.) \u00e8 un albero da frutto, appartenente al genere \"Citrus\" e alla famiglia delle Rutaceae. Il nome comune \"lumia\" si pu\u00f2 riferire tanto alla pianta, quanto al suo frutto. Il frutto, molto profumato, \u00e8 simile al limone, ma bernoccoluto, di pochissimo sugo e di soave sapore e molta scorza.\nMorfologia.\nLa lumia \u00e8 un albero che raggiunge dai 3 ai 6 metri di altezza, con fiori rosa.Il frutto \u00e8 giallo all'esterno ed incolore all'interno, di forma sferica fino ad ovale. La buccia pu\u00f2 essere molto ruvida fino a liscia, pi\u00f9 o meno foderata all'interno con una massa bianca spugnosa, detta \"albedo\", non commestibile.\nIn clima favorevole, la lumia fiorisce e fruttifica due volte all'anno. La fioritura dura almeno due mesi ed il frutto maturo pu\u00f2 poi attendere altri due mesi sull'albero prima di venir colto, il che favorisce una raccolta sistematica. La fioritura primaverile produce i frutti migliori, la cui raccolta dura poi tutto l'inverno, da novembre ad aprile o maggio. La seconda fioritura, alle volte forzata nelle piantagioni commerciali, avviene in agosto e settembre ed i frutti si possono raccogliere da maggio in poi, subito dopo quelli invernali. In condizioni favorevoli, un albero adulto pu\u00f2 dare da 600 a 800 frutti all'anno."}
{"id": "1809830", "revid": "767487", "url": "https://it.wikipedia.org/wiki?curid=1809830", "title": "Arroio do Sal", "text": "Arroio do Sal \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809833", "revid": "543975", "url": "https://it.wikipedia.org/wiki?curid=1809833", "title": "Mezzanotte e dintorni", "text": "Mezzanotte e dintorni \u00e8 stato un talk show di Rai Uno condotto da Gigi Marzullo, andato in onda dal 1989 al 1993.\nIl programma prevedeva un'intervista-confessione di personaggi famosi che fornivano informazioni sulla loro vita privata, i sogni e i desideri al conduttore.\nCelebre la domanda che chiudeva il programma: \nDopo la pausa di un anno, nel 1994 il programma \u00e8 ripreso con il nome di \"Sottovoce\"."}
{"id": "1809835", "revid": "767487", "url": "https://it.wikipedia.org/wiki?curid=1809835", "title": "Balne\u00e1rio Pinhal", "text": "Balne\u00e1rio Pinhal \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809847", "revid": "767487", "url": "https://it.wikipedia.org/wiki?curid=1809847", "title": "Pablo Migliore", "text": "Possiede il passaporto italiano.\nIl 1\u00ba aprile 2013 viene arrestato con l'accusa di favoreggiamento durante le indagini per l'omicidio del tifoso del Boca Juniors Ernesto Cirino, ucciso nell'agosto del 2011. Secondo le accuse Migliore avrebbe aiutato il principale accusato dell'omicidio, tale Maximiliano Mazzaro, a sfuggire all'arresto.\nIl 30 maggio 2013 la comunica che il portiere ha firmato un contratto triennale con la squadra croata."}
{"id": "1809853", "revid": "110157", "url": "https://it.wikipedia.org/wiki?curid=1809853", "title": "Cap\u00e3o da Canoa", "text": "Cap\u00e3o da Canoa \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809856", "revid": "228587", "url": "https://it.wikipedia.org/wiki?curid=1809856", "title": "Pasturatore", "text": "Il pasturatore \u00e8 un arnese che viene usato nella pesca: serve a far fuoriuscire in piccole parti il bigattino o la pastura di cui viene riempito, per attirare i pesci di fondo e superficie.\nIl pasturatore viene usato, per esempio, nella pesca a legering e nella pesca alla bolognese ma esistono anche pasturatori per la pesca a bolentino (un tipo di pesca di profondit\u00e0), che liberano il contenuto, grazie ad una molla, quando vengono sottoposti a strattoni."}
{"id": "1809859", "revid": "834032", "url": "https://it.wikipedia.org/wiki?curid=1809859", "title": "Walter Castor", "text": "Il Walter Castor era un motore aeronautico radiale 7 cilindri raffreddato ad aria prodotto dall'azienda cecoslovacca Walter Engines a partire dagli anni trenta.\nIl Castor adottava delle soluzioni tecniche comuni ad altri motori radiali della sua epoca quali l'adozione della distribuzione a valvole in testa e la trasmissione diretta del moto all'elica. Negli anni successivi il Castor si giov\u00f2 di alcuni sviluppi che permisero di aumentare gli originari 240 CV (177 kW) a 1\u00a0750 giri/min ai 280 CV (206 kW) sviluppati dal Castor IIR, caratterizzato dalla trasmissione del moto all'elica interposta da un riduttore di velocit\u00e0, e dal Castor III del 1934."}
{"id": "1809864", "revid": "3831", "url": "https://it.wikipedia.org/wiki?curid=1809864", "title": "Bigattini", "text": ""}
{"id": "1809869", "revid": "767487", "url": "https://it.wikipedia.org/wiki?curid=1809869", "title": "I milanesi a Napoli", "text": "I milanesi a Napoli \u00e8 un film del 1954 diretto da Enzo Di Gianni.\nLa pellicola ricalca la trama di \"Napoletani a Milano\", diretto da Eduardo De Filippo l'anno precedente.\nTrama.\nAlcuni industriali milanesi tentano d'impiantare a Napoli alcun fabbriche che producano oggetti d'artigianato partenopei. L'ingegno dei campani avr\u00e0 la meglio su quello lombardo.\nProduzione.\nTra gli esterni utilizzati per le riprese napoletane vi sono la via Francesco Caracciolo e la stazione di Napoli Mergellina."}
{"id": "1809874", "revid": "155613", "url": "https://it.wikipedia.org/wiki?curid=1809874", "title": "Rio dall'acqua puzzolente", "text": "Il Rio dall'Acqua Puzzolente (o Rio della Puzzolente, come viene pi\u00f9 comunemente chiamato) \u00e8 un corso d'acqua delle Colline livornesi, il pi\u00f9 conosciuto dopo il Rio Ardenza, che sfocia nel Torrente Ugione nella localit\u00e0 di Ponte Ugione, rimanendo sempre nel comune di Livorno.\nIl corso del Rio della Puzzolente.\nIl Rio dall'Acqua Puzzolente si fa strada nella parte settentrionale delle Colline livornesi. Le sorgenti si trovano sulle pendici del Monte la Poggia a circa 300 metri sul livello del mare, ma il corso d'acqua vero e proprio si forma a 20 metri d'altezza dall'unione dei due bracci maggiori: il Rio Paganello, pi\u00f9 a nord e il Rio del Lupo, poco pi\u00f9 a sud.\nNonostante siano due corsi d'acqua ben distinti, il Rio Paganello e il Rio del Lupo sono molto vicini, tanto che la loro distanza non supera mai il chilometro di lunghezza. Scorrono parallelamente entrambi per 3 chilometri, anche se il Rio Paganello ha una portata maggiore e pi\u00f9 omogenea durante il corso dell'anno, dati i suoi numerosi affluenti.\nIl Rio della Puzzolente aggira quindi la Fattoria Mimbelli per poi svoltare lentamente verso nord, seguendo alcune viuzze di campagna. Superato l'antico stabilimento termale dei Bagnetti, ormai in disuso, il corso d'acqua si avvia deciso verso nord, oltrepassando le arcate dell'acquedotto di Colognole, con una pendenza minima e argini ben scavati. Superata la via delle Sorgenti, non distante dal Cisternino di Pian di Rota, il Rio dall'Acqua Puzzolente si unisce poi al Torrente Ugione a Ponte Ugione, senza per\u00f2 entrare nel comune di Collesalvetti.\nIl Rio della Puzzolente nella storia.\nIl nome.\nProbabilmente il nome \"Rio della Puzzolente\" venne attribuito al corso d'acqua gi\u00e0 dai tempi del Medioevo. Il nome \u00e8 dato da una sorgente solfurea situata nel corso del fiume, vicino a dove ora c'\u00e8 la Fattoria Mimbelli. Anche se oggi il Rio dall'Acqua Puzzolente ha quasi perso questa particolarit\u00e0, non si pu\u00f2 dire ancora questo del nome.\nLo stabilimento termale.\nA partire dalla prima met\u00e0 dell'Ottocento la citt\u00e0 di Livorno si arricch\u00ec di numerosi stabilimenti termali, il pi\u00f9 celebre dei quali fu quello delle Acque della Salute, costruito all'inizio del XX secolo. Oggi, tutte queste strutture sono cadute in rovina; analogo destino per i Bagnetti della Puzzolente, costruiti in stile neoclassico da Pasquale Poccianti (architetto del famoso Cisternone).\nLo stabilimento chiuse nel 1897 e attualmente versa in condizioni di estremo degrado; le acque minerali solfuree, che un tempo alimentavano i bagnetti, oggi sono riversate direttamente nel vicino torrente."}
{"id": "1809876", "revid": "110157", "url": "https://it.wikipedia.org/wiki?curid=1809876", "title": "Capivari do Sul", "text": "Capivari do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809878", "revid": "1442080", "url": "https://it.wikipedia.org/wiki?curid=1809878", "title": "Campionato sudamericano di rugby 2008", "text": "Il campionato sudamericano di rugby 2008 fu la 30\u00aa edizione del campionato di rugby a 15 dell'America del Sud, e la nona disputata con il sistema a due divisioni.\nLa sua seconda divisione, il Sudamericano \"B\", coincise con il primo turno della zona americana di qualificazione alla Coppa del Mondo 2011; la squadra vincitrice di tale competizione infatti, oltre a guadagnare l'ammissione alla prima divisione del Sudamericano 2009, avrebbe dovuto affrontare la vincente del Campionato dei Caraibi 2008Campionato dei Caraibi di rugby a 15 2008.\nIl successo finale arrise all', campione per la ventinovesima volta su altrettante partecipazioni.\nIl campionato di seconda divisione fu invece disputato ad Asunci\u00f3n, in Paraguay, a giugno 2008, e vide vincitore il che, oltre a essere ammesso al Sudamericano \"A\" della stagione successiva, affront\u00f2 la squadra campione dei Caraibi nel quadro delle qualificazioni alla .\nIl sistema di punteggio adottato fu quello dell'Emisfero Sud: 4 punti per la vittoria, 2 per il pareggio, 0 per la sconfitta e un bonus di 1 punto per chi segni almeno 4 mete in un incontro oppure perda con 7 o meno punti di scarto."}
{"id": "1809879", "revid": "92723", "url": "https://it.wikipedia.org/wiki?curid=1809879", "title": "Cara\u00e1", "text": "Cara\u00e1 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio.\nGeografia fisica.\nSituato nella parte pi\u00f9 meridionale del Brasile, si trova a ridosso dell'altopiano della regione del Litoral Norte, una quarantina di km a occidente dell'oceano Atlantico, da cui \u00e8 separato da una vasta zona costiera a lagune e da una lunga catena collinare. Un'ottantina di km pi\u00f9 a ovest sorge Porto Alegre, mentre poco pi\u00f9 a sud (una ventina di km in linea d'aria, ma circa il doppio su strada) si incontra Os\u00f3rio.\nIl territorio comunale presenta un rilievo accidentato favorito dall'erosione, dalla scarpata dell'altopiano e da alcune valli fluviali con pendii piuttosto ripidi a causa delle rocce vulcaniche, resistenti allo sgretolamento, da cui \u00e8 formato il terreno nella parte settentrionale di Cara\u00e1. Qui infatti si trovano le sorgenti del rio dos Sinos, che formano una cascata di acqua cristallina alta 123\u00a0m. Pressoch\u00e9 tutta la superficie comunale (il 95%) \u00e8 compresa nel bacino idrografico di questo fiume, mentre il restante 5% spetta a quello del rio Cara\u00e1, che taglia in due l'abitato prima di sfociare nel rio dos Sinos. Entrambi i fiumi rientrano comunque nel pi\u00f9 vasto bacino del rio Jacu\u00ed.\nDal punto di vista della vegetazione, Cara\u00e1 conserva il bioma della tipica foresta pluviale costiera brasiliana (la \"Mata Atl\u00e2ntica\"), ma si \u00e8 calcolato che questo tipo di flora ricoprisse originariamente il 70% del territorio comunale, mentre oggi si aggirerebbe intorno a un 14% inserito in un'area naturale protetta (parzialmente condivisa con il comune confinante di Riozinho) che comprende anche le sorgenti del rio dos Sinos con la loro celebre cascata, la vegetazione lussureggiante e lo storico insediamento colonico di Fraga.\nStoria.\nI primi abitanti di Cara\u00e1 furono gli ind\u00edgeni che diedero questo nome alla localit\u00e0. Molto pi\u00f9 tardi (XVI secolo) giunsero i coloni portoghesi, che tuttavia si limitarono a un popolamento sparso della regione, soprattutto lungo i tratturi utilizzati dal bestiame per scendere dalle montagne verso le pianure costiere e raggiungere poi San Paolo. La colonizzazione vera e propria si realizz\u00f2 solo con l'arrivo degli immigrati e con gli incentivi del governo federale: nella seconda met\u00e0 dell'Ottocento tutta la zona si and\u00f2 trasformando rapidamente con la nascita di diversi agglomerati urbani (come Vila Nova do Sul o S\u00e3o Sep\u00e9) e di nuove divisioni amministrative (le \"freguesias\", preliminari all'istituzione dei comuni).\nAnche Cara\u00e1 partecip\u00f2 a tale sviluppo grazie all'arrivo di numerosi immigrati portoghesi, tedeschi, polacchi e principalmente Italiani. Gi\u00e0 porzione del comune di Santo Ant\u00f4nio da Patrulha, Cara\u00e1 divenne un municipio autonomo il 28 dicembre 1995 (\u00e8 la data che compare anche nello stemma comunale e corrisponde a quella della legge statale istitutiva n. 10.641). La prima compagine amministrativa vi \u00e8 stata effettivamente insediata il 1\u00ba gennaio del 1997.\nSociet\u00e0.\nGli italiani di Cara\u00e1.\nCome detto, notevole fu il contributo italiano allo sviluppo di Cara\u00e1 durante l'Ottocento grazie all'arrivo di un numero decisamente consistente di immigrati provenienti soprattutto dalla provincia di Bergamo e, in particolare, dalla zona di Treviglio. Insediatisi stabilmente nel paese d'adozione, essi ne costituiscono ancora oggi la maggioranza della popolazione e vi hanno trapiantato, insieme alle indubbie capacit\u00e0 di adattamento e di laboriosit\u00e0, anche la propria lingua e le proprie tradizioni.\nLa testimonianza pi\u00f9 evidente \u00e8 stata l'adozione a Cara\u00e1 della stessa patrona di Treviglio, la Madonna delle Lacrime, qui divenuta \"Nossa Senhora das L\u00e1grimas\", la cui festa si celebra in entrambe le localit\u00e0 il 28 di febbraio. Da oltre un secolo la devozione popolare accompagna la festa patronale con un pellegrinaggio molto seguito (circa 15.000 partecipanti nel 2012) che porta in processione la statua della Madonna al santuario di Nossa Senhora das L\u00e1grimas, eretto sull'altopiano caraense nel 1869 e restaurato nel 2003.\nPi\u00f9 legata agli aspetti economici e turistici, ma sempre connessa alla presenza italiana, \u00e8 la festa regionale del \"feij\u00e3o\" (fagiolo), che si svolge nel fine settimana della met\u00e0 di marzo in concomitanza con quella dell'immigrante italiano e si tiene in localit\u00e0 Fraga (uno storico insediamento colonico che raccoglie in un museo le testimonianze dell'immigrazione italiana nella regione).\nEconomia.\nCentro costituito in massima parte da piccole propriet\u00e0 fondiarie, vi si pratica essenzialmente l'agricoltura, in particolare la coltivazione della canna da zucchero, tipica di tutta la regione. Di conseguenza i suoi prodotti principali sono lo zucchero marrone (anche sotto la forma di rapadura) e la cacha\u00e7a (un'acquavite ottenuta dalla distillazione del succo di canna da zucchero), entrambi di fabbricazione artigianale. Altre coltivazioni riguardano i prodotti ortofrutticoli: cavoli, barbabietole, pomodori, fagioli, mais, tabacco, riso, manioca e la patata dolce (la cosiddetta batata). Vi si allevano pure suini e bovini.\nInsieme alle pratiche agricole, fra la popolazione \u00e8 diffusa anche la \"mentalit\u00e0\" rurale con le sue logiche familiari, la cultura comunitaria e il rispetto per la tradizione. Proprio per questa sua \"autenticit\u00e0\" la zona, bench\u00e9 interna e in qualche modo \"modesta\", si \u00e8 rivelata particolarmente adatta e accogliente per alcune tipologie di tur\u00edsmo moderno (come quello responsabile, culturale, rurale, d'avventura, ecologico o ecosostenibile), interessato a conoscere usi e costumi, fattori culturali e religiosi, elementi folcloristici e gastronomici, bellezze naturali e salvaguardia dell'ambiente."}
{"id": "1809881", "revid": "2036644", "url": "https://it.wikipedia.org/wiki?curid=1809881", "title": "J.League 1993", "text": "La stagione 1993 \u00e8 stata la prima edizione della J.League, massimo livello professionistico del campionato giapponese di calcio.\nAvvenimenti.\nAntefatti.\nLa prima edizione del campionato di calcio giapponese disputato a regime professionistico vide ai nastri di partenza i dieci club che si erano affrontati nell'interlocutoria edizione 1992 della Coppa Yamazaki Nabisco: le squadre avrebbero partecipato ad un torneo che si sarebbe svolto in due fasi, organizzate in un girone all'italiana (denominati \"Suntory\" e \"NICOS Series\" per ragioni di sponsorizzazione) con la formula andata e ritorno. La classifica sarebbe stata definita in base al numero di vittorie ottenute nell'arco della manifestazione: nel caso in cui la parit\u00e0 perduri oltre i tempi regolamentari, la gara si sarebbe prolungata fino ai tempi supplementari (in cui vigeva la regola del golden gol) e, nel caso in cui la situazione non si fosse sbloccata, ai tiri di rigore. Al termine del torneo, le prime classificate delle due fasi si sarebbero affrontate in una gara di andata e ritorno che avrebbe stabilito la vincitrice del titolo nazionale.\nIn sede di calciomercato, continu\u00f2 l'afflusso di giocatori provenienti da club esteri: tra gli acquisti pi\u00f9 importanti vi furono quelli di Pierre Littbarski al JEF United, Gary Lineker al Nagoya Grampus Eight, Uwe Rahn agli Urawa Red Diamonds, Bismarck al Verdy Kawasaki e il futuro capocannoniere del torneo Ram\u00f3n D\u00edaz agli Yokohama Marinos. Vennero infine confermati tutti gli allenatori della stagione precedente, ad eccezione di Pepe, rilevato da Yasutar\u014d Matsuki alla guida del Verdy Kawasaki.\nIl campionato.\nSuntory Series.\nIl nuovo campionato prese il via il 15 maggio 1993 proponendo l'incontro tra le due squadre nate dalla rifondazione delle due protagoniste delle ultime edizioni della Japan Soccer League, ossia Yokohama Marinos e Verdy Kawasaki. Entrambe le squadre, tuttavia, non brillarono e cos\u00ec ne approfitt\u00f2 il JEF United che, sconfiggendo i \"Marinos\" in trasferta il 29 maggio, divennero la prima squadra a prendere il comando della classifica in solitaria. Gi\u00e0 tre giorni dopo la squadra riport\u00f2 una sconfitta contro il Kashima Antlers che, nell'arco di due giornate, si liber\u00f2 delle altre inseguitrici e fece il vuoto: battendo gli Yokohama Marinos il 3 luglio, gli \"Antlers\" ipotecarono la qualificazione in finale che arriv\u00f2 quattro giorni dopo e con due gare di anticipo.\nNICOS Series.\nNella seconda fase, iniziata il 24 luglio, fu nuovamente il JEF United a prendere per primo il comando della classifica in solitaria, il quale sar\u00e0 subito raggiunto dallo Shimizu S-Pulse e dal Verdy Kawasaki. Le due squadre proseguiranno a braccetto sino al 28 agosto quando, una vittoria ai tiri di rigore nello scontro diretto favor\u00ec lo Shimizu S-Pulse. Di l\u00ec in poi, tuttavia, la squadra accuser\u00e0 un leggero calo subendo il ritorno del Verdy Kawasaki che, vincendo tutte le gare rimanenti, prender\u00e0 definitivamente il comando della classifica il 20 novembre, per assicurarsi l'accesso in finale con un turno di anticipo.\nFinale.\nL'incontro conclusivo del campionato, disputato al National Stadium di Tokyo tra il 9 e il 16 gennaio 1994 vide prevalere il Verdy Kawasaki: dopo aver vinto la gara di andata per 2-0, un gol segnato da Kazuyoshi Miura allo scadere della gara di ritorno nonch\u00e9 l'espulsione di Zico permetteranno alla squadra di vincere il primo titolo nazionale da professionista (nonch\u00e9 terzo consecutivo).\nClassifiche.\nNICOS Series.\nLegenda:\n\u00a0\u00a0\u00a0\u00a0\u00a0 Qualificate alla finale\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1994\n\u00a0\u00a0\u00a0\u00a0\u00a0 Ammessa alla Coppa delle Coppe dell'AFC 1994-1995\nNote:\nRisultati.\nTabellone.\nLegenda:\n\u00a0\u00a0\u00a0\u00a0\u00a0 Risultato maturato dopo i tempi supplementari\n\u00a0\u00a0\u00a0\u00a0\u00a0 Risultato maturato dopo i tiri di rigore"}
{"id": "1809884", "revid": "71433", "url": "https://it.wikipedia.org/wiki?curid=1809884", "title": "Transformers 2", "text": ""}
{"id": "1809885", "revid": "1568601", "url": "https://it.wikipedia.org/wiki?curid=1809885", "title": "Odessa Meteor Crater", "text": "Odessa Meteor Crater \u00e8 un cratere di origine meteoritica situato in Texas, Stati Uniti. Si tratta del secondo pi\u00f9 grande cratere di origine meteoritica degli Stati Uniti.\nDescrizione del sito.\nIl cratere misura 165 metri, di diametro ma nel punto centrale \u00e8 profondo solo 5 metri perch\u00e9 nei secoli si \u00e8 riempito di sabbia e detriti. Nelle vicinanze sono stati individuati altri 4 crateri, molto pi\u00f9 piccoli, formatisi in seguito all'impatto di frammenti staccatisi dal corpo principale del bolide durante la caduta. Il meteoroide originale era composto di una solida lega di Ferro e Nichel e infatti per anni sono stati recuperati nel sito frammenti di questo meteorite. Questi esemplari sono conosciuti con il nome di meteoriti Odessa.\nLa caduta che ha dato origine al cratere sarebbe avvenuta circa 63.500 anni fa (datazione con un errore di \u00b1 4.500 anni).\nStoria.\nNegli anni '20, dopo il ritrovamento dei primi frammenti meteoritici, fu riconosciuta l'origine meteoritica del Cratere Odessa ad opera di Daniel Barringer, l'ingegnere minerario famoso per aver riconosciuto per primo l'origine meteoritica del famoso Meteor Crater.\nNegli anni '30 e '40 venne fatta una sistematica esplorazione del sito con impianti di perforazione al fine di individuare eventuali masse metalliche all'interno del cratere, ma senza successo. La massa principale del meteorite originale si era vaporizzata nell'impatto, lasciando dietro di s\u00e9 solo piccoli frammenti."}
{"id": "1809886", "revid": "1873", "url": "https://it.wikipedia.org/wiki?curid=1809886", "title": "Risatissima", "text": "Risatissima \u00e8 stato un variet\u00e0 televisivo di Canale 5 andato in onda per due edizioni nel 1984 e 1985. Il titolo si rif\u00e0 a un altro successo di Canale 5, \"Premiatissima\", con cui nella prima edizione condivide lo studio. Il programma vinse il Telegatto sia nel 1984 che nel 1985.\nPrima edizione.\nAmbientato su una immaginaria nave da crociera, la prima edizione di \"Risatissima\" venne trasmessa dal 3 marzo al 2 giugno 1984 (per 14 puntate complessive) il sabato alle 20:25 con la conduzione di Milly Carlucci affiancata da una serie di comici: Lino Banfi, Ric e Gian (Riccardo Miniggio e Gian Fabio Bosco), Renato Pozzetto, Massimo Boldi, Marco Columbro, Mauro Di Francesco, Gigi e Andrea (Gigi Sammarchi e Andrea Roncato). \nOspite fisso era Ornella Vanoni che in ogni puntata cantava un brano musicale. \nLa sigla di testa, \"La Banda\", era cantata dai Wall Street Crash, quella di coda, \"Sentimental Journey\", era invece eseguita da Milly Carlucci che, in concomitanza alla trasmissione pubblic\u00f2 anche il suo primo album discografico, \"Milly Carlucci\".\nAllo show avrebbe dovuto partecipare anche Paolo Villaggio che per\u00f2, a contratto siglato, lasci\u00f2 la produzione costringendo Canale 5 alla richiesta di un sequestro cautelativo di 500 milioni di lire nei confronti dell'attore.\nSeconda edizione.\nDal 6 aprile 1985, \"Risatissima\" ritorna con un'edizione ancora pi\u00f9 ricca il cui \"leit motiv\" era \"\u00c8 la fine del mondo!\". \nLa conduzione passa a Lino Banfi affiancato da Carmen Russo, Edwige Fenech, Lino Toffolo con il pupazzo \"Sandrino\" (che ha le fattezze del presidente Sandro Pertini e la voce di Alfredo Papa), Massimo Boldi, Celeste Johnson, Paolo Villaggio (appianati i dissidi dell'anno precedente) e la partecipazione speciale di Loredana Bert\u00e8, con una serie di memorabili video delle sue canzoni pi\u00f9 belle, che, nell'ultima puntata presenter\u00e0 il suo nuovo disco \"Carioca\", registrato in Brasile.\nLa sigla di testa \u00e8 \"I'm a Lover\" cantata da Andrea (pseudonimo di Andrea Delfino). \nIn questa edizione la sontuosa scenografia di Mario Catalano \u00e8 in parte in legno e in parte in neon, per sottolineare la contrapposizione tra avanspettacolo e spettacolo moderno che caratterizza lo show. Particolarmente innovativi per l'epoca i cambi di scena dove, grazie alla post produzione, mentre le telecamere inquadrano il pubblico di spalle, le diverse scenografie letteralmente spariscono e riappaiono nell'arco di un secondo.\nGli autori del programma erano Enrico Vaime, Italo Terzoli e Umberto Simonetta (quest'ultimo nella seconda edizione), la regia di Davide Rampello, l'orchestra diretta da Augusto Martelli.\nAscolti.\nCon una media di 15 milioni di telespettatori per entrambe le edizioni, il programma \u00e8 stato uno dei variet\u00e0 pi\u00f9 seguiti di sempre della storia di Canale 5.\nNote.\n "}
{"id": "1809891", "revid": "154893", "url": "https://it.wikipedia.org/wiki?curid=1809891", "title": "Cratere Odessa", "text": ""}
{"id": "1809893", "revid": "695564", "url": "https://it.wikipedia.org/wiki?curid=1809893", "title": "Reinkaos", "text": "Reinkaos \u00e8 il terzo ed ultimo album del gruppo black metal svedese Dissection, pubblicato il 30 aprile 2006. Si tratta del primo disco del complesso dopo undici anni, a causa dell'incarcerazione del frontman Jon N\u00f6dtveidt nel 1998, e l'ultimo lavoro pubblicato prima della dissoluzione del gruppo a seguito del suo suicidio, avvenuto quattro mesi dopo l'uscita dell'album.\nCon questo album, la band ha proseguito il cambio di stile gi\u00e0 iniziato con l'EP \"Maha Kali\", passando dal black metal al melodic death metal.\nQuesto ha causato molte reazioni negative da parte dei vecchi fan della band, ma in compenso il disco ha ricevuto recensioni generalmente positive ed \u00e8 considerato un discreto album di death melodico."}
{"id": "1809895", "revid": "110157", "url": "https://it.wikipedia.org/wiki?curid=1809895", "title": "Cidreira", "text": "Cidreira \u00e8 un comune di 10.919 abitanti (2007) dello Stato del Rio Grande do Sul in Brasile."}
{"id": "1809897", "revid": "767487", "url": "https://it.wikipedia.org/wiki?curid=1809897", "title": "Dom Pedro de Alc\u00e2ntara", "text": "Dom Pedro de Alc\u00e2ntara \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809898", "revid": "63756", "url": "https://it.wikipedia.org/wiki?curid=1809898", "title": "Lunghezza d'attenuazione", "text": ""}
{"id": "1809902", "revid": "110157", "url": "https://it.wikipedia.org/wiki?curid=1809902", "title": "Imb\u00e9", "text": "Imb\u00e9 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809904", "revid": "1543377", "url": "https://it.wikipedia.org/wiki?curid=1809904", "title": "Lunghezza di attenuazione", "text": "In fisica delle particelle, la lunghezza di attenuazione, indicata con la sigla AT (dall'inglese \"attenuation length\"), rappresenta la lunghezza dopo la quale un fascio di particelle incidente su un materiale risulta attenuato di un fattore formula_1formula_2.\nMatematicamente, la probabilit\u00e0 di trovare una particella a una profondit\u00e0 \"x\" nel materiale \u00e8 calcolata mediante la Legge di Lambert-Beer\nIn generale formula_4 dipende dal materiale.\nL'inverso della lunghezza di attenuazione \u00e8 il coefficiente di assorbimento formula_5."}
{"id": "1809905", "revid": "110157", "url": "https://it.wikipedia.org/wiki?curid=1809905", "title": "Itati", "text": "Itati \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809908", "revid": "120479502", "url": "https://it.wikipedia.org/wiki?curid=1809908", "title": "Euforione", "text": ""}
{"id": "1809914", "revid": "767487", "url": "https://it.wikipedia.org/wiki?curid=1809914", "title": "Fulmini a ciel sereno", "text": "Fulmini a ciel sereno (\"Out of the Blue\") \u00e8 un film del 1947 diretto da Leigh Jason."}
{"id": "1809918", "revid": "1305772", "url": "https://it.wikipedia.org/wiki?curid=1809918", "title": "Mampituba", "text": "Mampituba \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809921", "revid": "110157", "url": "https://it.wikipedia.org/wiki?curid=1809921", "title": "Maquin\u00e9", "text": "Maquin\u00e9 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809925", "revid": "110157", "url": "https://it.wikipedia.org/wiki?curid=1809925", "title": "Morrinhos do Sul", "text": "Morrinhos do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809926", "revid": "287204", "url": "https://it.wikipedia.org/wiki?curid=1809926", "title": "Rene Vandereycken", "text": ""}
{"id": "1809928", "revid": "587663", "url": "https://it.wikipedia.org/wiki?curid=1809928", "title": "Papervision3D", "text": "Papervision3D \u00e8 una libreria di classi creata per ActionScript 2 e 3 di Adobe Flash e Flex.\nFra gli sviluppatori ci sono Carlos Ulloa e John Grden.\nCon l'aumento del successo ottenuto tra gli sviluppatori, Papervision \u00e8 ora disponibile su Google Code, all'indirizzo .\nIl progetto \u00e8 reperibile anche attraverso SVN all'indirizzo .\nIl progetto si distingue per il supporto per modelli COLLADA, che risultano essere pi\u00f9 comodi rispetto agli ASE (ASCII Scene Export) gi\u00e0 supportati da altre librerie con lo stesso scopo, per esempio Sandy 3D.\nNonostante il rilascio della versione CS4 di Flash, che implementa un semplice motore 3D nativo, Papervision e le altre librerie preesistenti continuano ad essere usate e a migliorarsi, grazie agli aggiornamenti della Action Script Virtual Machine\nDifetti.\nPurtroppo, pur dando grandi possibilit\u00e0, i progetti come Papervision, richiedono un'enorme quantit\u00e0 di memoria, impedendogli di affermarsi.\nCi\u00f2 \u00e8 dovuto principalmente al fatto che l'esecuzione di Papervision \u00e8 delegata interamente al player, che fa scarso uso della GPU, basandosi quasi unicamente sulla potenza di calcolo del processore.\nQuesto difetto \u00e8 particolarmente evidenziato nella versione 8 del player, mentre Adobe, prese in considerazione queste librerie, sta lavorando per smistare i calcoli fra GPU e CPU.\nNello sviluppo del Flash Player 10, \u00e8 stata una priorit\u00e0 il miglioramento dell'accelerazione hardware, facendo sentire sempre meno questo problema."}
{"id": "1809929", "revid": "599013", "url": "https://it.wikipedia.org/wiki?curid=1809929", "title": "Douglas Wakiihuri", "text": "L'anno precedente si era laureato campione mondiale della specialit\u00e0, la stessa in cui vinse una medaglia d'oro anche ai Giochi del Commonwealth 1990. In carriera ha vinto anche la maratona di Londra del 1989 e la maratona di New York del 1990."}
{"id": "1809930", "revid": "110157", "url": "https://it.wikipedia.org/wiki?curid=1809930", "title": "Os\u00f3rio", "text": "Os\u00f3rio \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809931", "revid": "599013", "url": "https://it.wikipedia.org/wiki?curid=1809931", "title": "Frank Ullrich", "text": "Biografia.\nCarriera da atleta.\nA diciotto anni debutt\u00f2 alle Olimpiadi: a vinse subito la medaglia di bronzo nella staffetta. Quattro anni a dopo, a , furono solo Anatolij Aljab'ev e la sua Unione Sovietica a impedirgli di vincere tre ori su tre; vinse tuttavia l'oro nella sprint e l'argento nell'inseguimento e nella staffetta. A , mancando la medaglia in tutte le gare (5\u00ba in individuale, 17\u00ba in sprint, 4\u00ba in staffetta).\nDa Hochfilzen 1978 ad Anterselva 1983 fu tra i dominatori dei Mondiali, vincendo nove ori, quattro argenti e un bronzo). In Coppa del Mondo vinse quattro trofei (1978, 1980, 1981 e 1982), arriv\u00f2 secondo nel 1979 dietro al compagno di squadra Klaus Siebert e terzo nel 1983.\n, concludendo cos\u00ec anzitempo la sua carriera di biatleta, a poco pi\u00f9 di 25 anni.\nCarriera da allenatore.\n. Come allenatore della squadra tedesca ha contribuito alla vittoria delle Coppe del Mondo di Sven Fischer e Michael Greis e ai tanti ori olimpici e mondiali, crescendo anche atleti come, tra gli altri, Ricco Gro\u00df, Frank Luck, Michael R\u00f6sch, Alexander Wolf, Christoph Stephan e Arnd Peiffer."}
{"id": "1809932", "revid": "16580811", "url": "https://it.wikipedia.org/wiki?curid=1809932", "title": "Navigatore di rally", "text": ""}
{"id": "1809933", "revid": "110157", "url": "https://it.wikipedia.org/wiki?curid=1809933", "title": "Palmares do Sul", "text": "Palmares do Sul \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809934", "revid": "339392", "url": "https://it.wikipedia.org/wiki?curid=1809934", "title": "Tank Man", "text": ""}
{"id": "1809937", "revid": "599013", "url": "https://it.wikipedia.org/wiki?curid=1809937", "title": "Boris \u017divkovic", "text": ""}
{"id": "1809938", "revid": "812894", "url": "https://it.wikipedia.org/wiki?curid=1809938", "title": "Bruno Pelletier", "text": "\u00c8 considerato il cantante pi\u00f9 rappresentativo del Qu\u00e9bec, conosciuto soprattutto per aver interpretato la parte di Pierre Gringoire nel musical \"Notre Dame de Paris\", composto da Riccardo Cocciante.\nBiografia.\nLa sua carriera inizia nel 1983, quando con un gruppo di amici forma un gruppo rock anglofono, per poi passare alla lingua francese. Il periodo d'oro inizia nei primi anni novanta, quando si esibisce in vari bar di Montr\u00e9al e, successivamente, prende parte a diversi spettacoli musicali.\nNel 1997 esce l'album \"Miserere\", che registra un alto livello di vendite e gli permette di vincere il premio come \"miglior cantante dell'anno\".\nIl successo planetario arriva nel 1998, grazie al ruolo di Gringoire nel musical di \"Notre Dame de Paris\", che lo terr\u00e0 impegnato per i due anni successivi.\nNel 2006 si cimenta nel ruolo di Dracula nella commedia musicale da lui creata \"Dracula - Entre l'amour et la mort\", che tocca numerose citt\u00e0 del Qu\u00e9bec tra il gennaio e il dicembre del 2006.\nNel 2007 \u00e8 uscito un album di musica jazz intitolato \"Bruno Pelletier et la Grozorchestre\"."}
{"id": "1809939", "revid": "287204", "url": "https://it.wikipedia.org/wiki?curid=1809939", "title": "Boris Zivkovic", "text": ""}
{"id": "1809941", "revid": "287204", "url": "https://it.wikipedia.org/wiki?curid=1809941", "title": "Pablo Hernandez Dominguez", "text": ""}
{"id": "1809942", "revid": "287204", "url": "https://it.wikipedia.org/wiki?curid=1809942", "title": "Martin Caceres", "text": ""}
{"id": "1809943", "revid": "110157", "url": "https://it.wikipedia.org/wiki?curid=1809943", "title": "Santo Ant\u00f4nio da Patrulha", "text": "Santo Ant\u00f4nio da Patrulha \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809944", "revid": "287204", "url": "https://it.wikipedia.org/wiki?curid=1809944", "title": "Gokhan Unal", "text": ""}
{"id": "1809946", "revid": "287204", "url": "https://it.wikipedia.org/wiki?curid=1809946", "title": "Jurgen Gjasula", "text": ""}
{"id": "1809947", "revid": "287204", "url": "https://it.wikipedia.org/wiki?curid=1809947", "title": "Mamadou Diakite", "text": ""}
{"id": "1809948", "revid": "110157", "url": "https://it.wikipedia.org/wiki?curid=1809948", "title": "Tavares (Rio Grande do Sul)", "text": "Tavares \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809949", "revid": "287204", "url": "https://it.wikipedia.org/wiki?curid=1809949", "title": "Roman Bednar", "text": ""}
{"id": "1809953", "revid": "287204", "url": "https://it.wikipedia.org/wiki?curid=1809953", "title": "Andres San Martin", "text": ""}
{"id": "1809955", "revid": "110157", "url": "https://it.wikipedia.org/wiki?curid=1809955", "title": "Terra de Areia", "text": "Terra de Areia \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809958", "revid": "110157", "url": "https://it.wikipedia.org/wiki?curid=1809958", "title": "Torres (Brasile)", "text": "Torres \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809959", "revid": "767487", "url": "https://it.wikipedia.org/wiki?curid=1809959", "title": "Jesper Kyd", "text": " Attivo in particolare nella creazione di colonne sonore per videogiochi e film, \u00e8 noto soprattutto per aver composto la colonna sonora delle serie di videogiochi \"Hitman\" e \"Assassin's Creed\"."}
{"id": "1809960", "revid": "110157", "url": "https://it.wikipedia.org/wiki?curid=1809960", "title": "Tramanda\u00ed", "text": "Tramanda\u00ed \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809961", "revid": "110157", "url": "https://it.wikipedia.org/wiki?curid=1809961", "title": "Tr\u00eas Cachoeiras", "text": "Tr\u00eas Cachoeiras \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809962", "revid": "106680736", "url": "https://it.wikipedia.org/wiki?curid=1809962", "title": "F\u00e9lix Candela", "text": "Biografia.\nStudia presso la \"Scuola Tecnica Superiore di Architettura di Madrid\", laureandosi nel 1935. Antifranchista, \u00e8 costretto al termine della guerra civile spagnola ad abbandonare il proprio paese e a rifugiarsi in Messico, dove lavorer\u00e0 per oltre un trentennio (1939-1971) sia come libero professionista che come docente. Dopo alcuni anni passati ad Acapulco si trasferisce, nel 1942, a Citt\u00e0 del Messico, dove diviene (1953) direttore del dipartimento di architettura presso l'Universit\u00e0 di Citt\u00e0 del Messico. Nel 1971, sposatosi con un'americana, si trasferisce negli Stati Uniti, prima in Illinois, poi a Raleigh. Salvo alcuni viaggi effettuati Europa e Sud America, vivr\u00e0 permanentemente negli Stati Uniti fino a quando, ottantasettenne, si spegner\u00e0 in un ospedale di Durham, in Carolina del Nord\nOpere.\nModalit\u00e0 e tecniche compositive.\n\u00c8 un grande utilizzatore, nelle proprie creazioni, del cemento armato, seguendo l'esempio di un altro grande architetto spagnolo del suo tempo, Eduardo Torroja. Vicino agli strutturalisti, si fa conoscere fin dagli anni quaranta del Novecento per la creazione di ampi spazi delimitati da strutture portanti ben visibili e coperture sottili in cemento armato, che conferiscono una particolare leggerezza a costruzioni anche di notevoli dimensioni. Le fabbriche progettate da Candela sono inoltre sempre magistralmente inserite nei pi\u00f9 svariati contesti urbani, e, pi\u00f9 raramente, rurali, rispettose sia dei valori architettonici delle metropoli americane ed europee che di quelli ambientali e paesaggistici delle campagne."}
{"id": "1809964", "revid": "73843", "url": "https://it.wikipedia.org/wiki?curid=1809964", "title": "Basilisk II", "text": "Basilisk II \u00e8 un software open source che emula i computer Apple Macintosh basati su processori Motorola 68k (CISC). Ne sono state sviluppate versioni per vari sistemi operativi, tra cui BeOS, Linux, AmigaOS, MorphOS, Windows NT, macOS, persino Sony PSP e ultimamente anche per smartphone Android.\nEsistono recensioni del programma e guide all'installazione ed all'uso, anche con ampio forum.\nAl suo interno si possono installare ed eseguire tutti i sistemi operativi Mac OS da 7.0 a 8.1 (la 8.1 \u00e8 ultima versione compatibile con i 68k e, contemporaneamente, la prima ad aver introdotto il supporto per il file system HFS plus). Le versioni di Mac OS oltre la 8.1 non sono compatibili con Basilisk II poich\u00e9 sono scritte per processori PowerPC (RISC) che Basilisk II non emula. Quindi, per eseguire versioni successive, quali 8.5, 8.6 e 9 (ma solo fino alla 9.0.4), pu\u00f2 essere usato un emulatore come SheepShaver o anche QEMU (solo da 9 in poi). Quando invece si vogliano usare sistemi precedenti al 7 ci si pu\u00f2 servire, ad esempio, di Mini vMac o anche Mini vMac II. Le prime versioni alfa di Basilisk sono apparse nel gennaio 1999.\nL'esecuzione del programma, per tutte le piattaforme ospitanti, richiede di avere una copia del Mac OS che si intende emulare e una immagine software di una ROM originale di un Mac (di 1 MB, es. Quadra 650) da copiare, preferibilmente, nella cartella che lo contiene. \nL'interfaccia grafica di Basilisk II permette gi\u00e0 di creare un'immagine disco vuota, di sceglierne la capacit\u00e0 e di aggiungere tale immagine alla lista dei volumi da utilizzare da parte di Basilisk stesso. Questi file immagini disco sono essenzialmente dei contenitori aventi estensione .dsk (o anche .hfv da HFVExplorer). Quando sono stati aggiunti in Basilisk e si lancia il Mac OS, questo chiede di inizializzarli; il che vuol dire, in Mac OS, formattarli in HFS (o anche in HFS+, se si \u00e8 nella versione OS 8.1). Fatto questo, all'interno dell'ambiente emulato sono visti come normali dischi del Mac OS classico mentre, all'esterno, possono essere copiati e incollati in ambienti software di pressoch\u00e9 tutti i stistemi operativi.\nIn ambiente Windows HFVExplorer (un particolare file manager) permette sia la creazione di tali immagini, che di copiare in esse file dal sistema ospitante. In ambiente Mac OS X (macOS) si possono usare, allo stesso scopo, programmi come HFSUtilsGUI e HFS Disk Maker. L'interfaccia iniziale di Basilisk accetta anche immagini di Disk Copy (file .img) , anche di dischetti (ma solo quelli di 1.44 MB), e immagini CD-ROM in formato .ISO e .toast.\nBasilisk II permette lo scambio di file tra sistema ospite e sistema ospitante tramite un'icona presente sulla scrivania (desktop) del Mac OS emulato. Permette altres\u00ec lo scambio tra essi degli Appunti (clipboard), permettendo quindi il copia-incolla, ma limitatamente al contenuto di solo testo, non grafica o altro. A tal proposito, se in Windows era stato copiato del testo o altro, questo rimane negli appunti del Mac; si pu\u00f2 sostituirlo solo se in Mac si copia testo; se si vuole copiare grafica occorre prima svuotare gli appunti in Windows, con un comando o un software/app (es. clipbrd.exe). \nDato che i nuovi Mac con chip Intel non possono eseguire la modalit\u00e0 Classica, Basilisk II resta una valida alternativa per gli utenti che vogliano usare programmi che giravano in versioni Mac OS fino a 8.1. Per eseguire versioni Mac OS 8.5, 8.6 e 9 fino a 9.0.4, o per usare programmi scritti esclusivamente per PPC, si pu\u00f2 usare come emulatore SheepShaver. Detta modalit\u00e0 classica \u00e8 comunque impossibile nelle versioni Mac OS X (macOS) superiori alla 10.4.11, per cui anche i computer PPC che eseguono queste possono comodamente beneficiare di Basilisk II. D'altro canto, Basilisk risulta alquanto pi\u00f9 veloce rispetto a SheepShaver, a parit\u00e0 di macchina (hardware) e di sistema operativo su cui l'emulatore \u00e8 ospite (eccetto per macchine PPC, le quali non necessitano dell'emulazione del processore da parte di SheepShaver). "}
{"id": "1809965", "revid": "767487", "url": "https://it.wikipedia.org/wiki?curid=1809965", "title": "Tr\u00eas Forquilhas", "text": "Tr\u00eas Forquilhas \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809966", "revid": "119499746", "url": "https://it.wikipedia.org/wiki?curid=1809966", "title": "Swan Lee", "text": "Swan Lee \u00e8 una band musicale danese. La cantante \u00e8 Pernille Rosendahl. Realizzarono due album prima di separarsi il 23 settembre 2005. \u00c8 loro opera la canzone \"Tomorrow never dies\", presente nel videogioco \"\"."}
{"id": "1809973", "revid": "110157", "url": "https://it.wikipedia.org/wiki?curid=1809973", "title": "Xangri-l\u00e1", "text": "Xangri-l\u00e1 \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Os\u00f3rio."}
{"id": "1809975", "revid": "54193", "url": "https://it.wikipedia.org/wiki?curid=1809975", "title": "Ombudsman", "text": ""}
{"id": "1809978", "revid": "433605", "url": "https://it.wikipedia.org/wiki?curid=1809978", "title": "Ujuxte", "text": "Ujuxte (pronuncia \"uhushte\") \u00e8 un sito archeologico mesoamericano costruito dalla civilt\u00e0 Maya, situato sulla costa pacifica del Guatemala. Il sito possiede circa 200 monticelli interrati sparsi su 200 ettari (494 acri) di terreno. Situato a 12\u00a0km di distanza dall'oceano pacifico, il sito \u00e8 particolarmente importante in quanto non vi furono altre citt\u00e0 nell'et\u00e0 pre-classica che raggiunsero le sue dimensioni nella regione. La fondazione risale probabilmente al 1200 a.C. e la citt\u00e0 rimase occupata fino al 200, quando venne abbandonata dai suoi abitanti, trasferitisi pi\u00f9 a est, nella citt\u00e0 di Takalik Abaj.\nIl progetto Archeologico di Ujuxte venne iniziato da E. M. Shook e la Universit\u00e0 di San Carlos, per cercare di trovare altre informazioni relative al periodo pre-classico lungo la costa pacifica del Guatemala, e per cercare di completare il quadro temporale degli avvenimenti accaduti dopo il declino di La Blanca. La ricerca presso Ujuxte si concentrava sullo studio della evoluzione degli Stati della regione.\nI due monticelli pi\u00f9 estesi sono il fulcro della piazza centrale, che si trova affacciata verso la direzione del sole nascente. Il Monte 1 \u00e8 alto 20 metri e il Monte 2 \u00e8 alto 16 metri. La piazza possiede un'area adibita al tlachtli formata dai Monti 3 e 4, ognuno dei quali \u00e8 alto 7 metri. L'estensione della zona abitata copriva 4\u00a0km quadri, e in seguito la crescita della popolazione arriv\u00f2 a coprire gli spazi esterni. La piazza centrale sembra essere allineata in maniera da coincidere con il ciclo delle stelle Pleiadi. Durante il solstizio di estate, il sole sorge dietro al vulcano Tajumulco in linea direttamente sopra la piazza. L'allineamento celeste rimane costante solo con la piazza centrale, che rappresenta il centro cerimoniale del luogo. I limiti esterni non mostrano allineamenti, in quanto sono probabilmente parte di un'area residenziale. Diversi altri siti della regione, in prossimit\u00e0 di Ujuxte, sono stati costruiti con lo stesso stile, indicandone l'importanza come centro di potere della zona."}
{"id": "1809981", "revid": "123842516", "url": "https://it.wikipedia.org/wiki?curid=1809981", "title": "Fiumarella (Calabria)", "text": "La Fiumarella (in dialetto locale \"Hjumareddha\") \u00e8 una tipica fiumara che scorre in Calabria nella provincia di Catanzaro. Sorge sui monti della Sila e dopo un percorso di 20\u00a0km sfocia nel mar Ionio all'interno del golfo di Squillace.\nLa Fiumarella corrisponde all'antico fiume Zaro che attraversa la citt\u00e0 di Catanzaro.\nScende verso la foce con una lieve pendenza ed \u00e8 caratterizzato da rilevanti cambiamenti di portata d'acqua nel corso dell'anno, con fasi di piena nei mesi invernali e fasi di totale siccit\u00e0 nei mesi estivi.\nA Catanzaro la valle della Fiumarella \u00e8 attraversata dall'imponente ponte Bisantis, costruito su un'unica grande arcata su progetto di Riccardo Morandi e completato nel 1962.\nIl nome del torrente \u00e8 legato a un gravissimo incidente ferroviario avvenuto il 23 dicembre 1961, quando il rimorchio di un treno delle Ferrovie Calabro-Lucane, partito da Soveria Mannelli, in prossimit\u00e0 di Catanzaro precipit\u00f2 da un viadotto alto circa 40 metri causando la morte di 71 passeggeri e il ferimento di altri 28."}
{"id": "1809983", "revid": "157051", "url": "https://it.wikipedia.org/wiki?curid=1809983", "title": "Gancio cielo", "text": ""}
{"id": "1809986", "revid": "729019", "url": "https://it.wikipedia.org/wiki?curid=1809986", "title": "Ferrovia Cadenazzo-Luino", "text": "La ferrovia Cadenazzo-Luino \u00e8 una linea ferroviaria internazionale che collega il nodo ferroviario di Cadenazzo alla stazione di Luino. La linea \u00e8 percorsa dalla linea S30 della rete celere del Canton Ticino.\nStoria.\nLa linea fu aperta il 4 dicembre 1882 dalla societ\u00e0 Gotthardbahn, la quale eserciva anche la ferrovia del S. Gottardo.\nLa linea fu progettata come itinerario merci per i treni provenienti dal traforo del Gottardo e diretti al porto di Genova, che potevano evitare il valico del Monte Ceneri e l'attraversamento di Milano.\nIl 1\u00ba maggio 1909 la linea pass\u00f2 alle Ferrovie Federali Svizzere, insieme alle altre linee della Gotthardbahn.\nL'elettrificazione della linea, parte dell'itinerario dalla Svizzera al porto di Genova, venne decisa da una convenzione italo-elvetica per il potenziamento delle linee internazionali stipulata nel 1955. Essa fu attivata l'11 giugno 1960."}
{"id": "1809988", "revid": "106908", "url": "https://it.wikipedia.org/wiki?curid=1809988", "title": "Alli (fiume)", "text": "L'Alli, detto anche Passante, \u00e8 un fiume a carattere torrentizio della Calabria.\nPercorso.\nNasce sul colle Bastarda a 1.495\u00a0m di altezza e dopo un percorso di 46\u00a0km sfocia nel mar Ionio nel golfo di Squillace, in localit\u00e0 Belladonna nel comune di Catanzaro."}
{"id": "1809992", "revid": "729019", "url": "https://it.wikipedia.org/wiki?curid=1809992", "title": "Ugo Pizzarelli", "text": "Combatt\u00e9 come ufficiale osservatore della Regia Marina sugli aerei durante la seconda guerra mondiale. Esperto nel campo dei radar, forni consulenze alla NATO e svolse le analisi radaristiche sulla Strage di Ustica per conto della Commissione Pratis, istituita il 23 dicembre 1988 dal presidente del Consiglio dei ministri Ciriaco De Mita.\nBiografia.\nUgo Pizzarelli \u00e8 stato un ammiraglio ispettore capo della Marina Militare italiana. Frequent\u00f2 l'Accademia Navale di Livorno. Si arruol\u00f2 il 15 giugno 1940 e venne congedato il 22 gennaio 1980. Combatt\u00e9 nella Seconda guerra mondiale. Partecip\u00f2 alle analisi sulla Strage di Ustica in qualit\u00e0 di membro della commissione Pratis. Era laureato in fisica. Fu alunno nonch\u00e9 grande benefattore dell'Almo Collegio Borromeo di Pavia: grazie al suo contributo \u00e8 stato possibile ristrutturare la facciata del Collegio e costruire il piano Iperuranio.\n\u00c8 cugino di secondo grado di Annibale Pizzarelli, direttore di coro del Teatro Regio di Parma."}
{"id": "1809993", "revid": "3831", "url": "https://it.wikipedia.org/wiki?curid=1809993", "title": "Et\u00e0 della Pietra nordica", "text": ""}
{"id": "1809994", "revid": "101175", "url": "https://it.wikipedia.org/wiki?curid=1809994", "title": "Motomondiale 1998", "text": "La stagione 1998 \u00e8 stata la cinquantesima del motomondiale; il numero di prove rispetto all'edizione precedente si ridusse di una, passando a quattordici. Non si disputarono i gran premi dell'Indonesia, d'Austria e del Brasile, torn\u00f2 il Gran Premio motociclistico d'Argentina e fu previsto anche il Gran Premio motociclistico del Portogallo; la pista dell'Estoril su cui avrebbe dovuto disputarsi quest'ultimo non venne approntata in tempo, si ripieg\u00f2 pertanto su una prova disputata in Spagna sul circuito di Jarama denominata Gran Premio motociclistico di Madrid.\nIl contesto.\nNeanche quest'anno vennero introdotte modifiche particolari ai regolamenti tecnici, salvo l'obbligo all'utilizzo di benzina verde, n\u00e9 vennero modificate le regole in merito ai punteggi e alla loro assegnazione.\nIn compenso vi fu un'ennesima variazione per quanto riguarda l'ordine dei gran premi; la stagione inizi\u00f2 con le due trasferte asiatiche in Giappone e Malaysia per passare in seguito a dieci prove disputate tutte in Europa tra maggio e settembre. Tra l'altro vi fu una situazione strana per il Gran Premio motociclistico della Malesia: la corsa avrebbe dovuto essere disputata sul nuovo circuito di Sepang in sostituzione del precedente Circuito di Shah Alam ma non vennero terminati in tempo i lavori necessari; venne cos\u00ec disputato (per l'unica volta) su un terzo circuito, quello di Johor.\nLe due ultime prove furono poi in Oceania per il Gran Premio motociclistico d'Australia e in Sudamerica dove si corse solo in Argentina visto l'annullamento della prova inizialmente prevista in Brasile.\nEnnesima vittoria dell'accoppiata Michael Doohan-Honda nella classe 500, con l'australiano che conquist\u00f2 otto vittorie e la Honda che domin\u00f2 la classifica costruttori.\nIl campione in carica della classe 250, Max Biaggi cambi\u00f2 categoria passando nella 500, il titolo and\u00f2 a Loris Capirossi mentre alla quarto di litro approdava quest'anno il campione delle 125 dell'anno precedente, Valentino Rossi, anch'egli salito di categoria.\nQuattro anni dopo il suo primo titolo, Kazuto Sakata vinse il mondiale della 125 con l'Aprilia, dopo una lotta estenuante con Tomomi Manako e Marco Melandri.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nUn esordio tra le case motociclistiche in gara: la MuZ Weber che riprendeva la denominazione dell'antica MZ, con in sella inizialmente Doriano Romboni, poi sostituito da Eskil Suter, Jean-Philippe Ruggia ed infine da Luca Cadalora. Per la casa ex tedesco-orientale era nominalmente il ritorno nei Gran Premi, abbandonati alla fine della stagione 1977.\nDopo una straordinaria partenza (vittoria, pole position e giro veloce al debutto nella classe regina, eguagliando il record di Saarinen di vincitore nella gara d'esordio in 500) Max Biaggi nella sua prima annata nella classe regina chiuse al secondo posto in classifica, vincendo due gare ed ottenendo numerosi podi, comandando a lungo la classifica piloti, fino a tre gare dal termine della stagione, quando a Barcellona gli venne esposta la bandiera nera per non essere rientrato ai box a scontare una penalit\u00e0.\nLa classifica finale vide ai primi cinque posti piloti equipaggiati con moto Honda con al primo posto Mick Doohan che ottenne cos\u00ec il quinto titolo consecutivo, seguito da Biaggi che correva con il team Kanemoto e da \u00c0lex Crivill\u00e9 compagno di squadra del vincitore nella squadra HRC, e vincitore di due prove. Con la vittoria in occasione del GP di Germania Doohan raggiunse anche il cinquantesimo successo in una gara del motomondiale, tutti ottenuti in classe 500.\nSimon Crafar vinse il GP di Gran Bretagna con la sua Yamaha, era dal 1996 che la casa dei tre diapason non vinceva una gara, cos\u00ec come mancava un pilota neozelandese al primo posto in un GP della classe regina dal motomondiale 1979.\nDa registrare anche il fatto che prima dell'inizio della stagione di gare Takuma Aoki incorse in un grave incidente che lo menom\u00f2 permanentemente; il suo posto in squadra venne cos\u00ec preso da Sete Gibernau. Curiosa anche la situazione di Luca Cadalora che disput\u00f2 quattro prove nell'annata utilizzando tre moto diverse, Yamaha, Suzuki e MuZ Weber.\nClasse 250.\nIn occasione del primo gran premio stagionale, quello del Giappone il podio fu occupato totalmente da wild card.\nUn finale controverso per l'assegnazione del titolo della 250: Tetsuya Harada e Loris Capirossi arrivano all'ultima gara in Argentina con le stesse possibilit\u00e0. Capirossi inizi\u00f2 l'ultimo giro in testa, fino a quando allarg\u00f2 una curva e lasci\u00f2 ingenuamente uno spazio del quale Rossi approfitt\u00f2 e lo sorpass\u00f2, poche curve pi\u00f9 avanti allarg\u00f2 di nuovo la traiettoria in una curva a destra veloce ed Harada lo super\u00f2. A due curve dal finale avvenne il contatto, con Harada parecchio avanti che chiuse la traiettoria e Capirossi molto distante che tent\u00f2 il tutto per tutto. Rossi vinse, Capirossi fin\u00ec secondo vincendo il titolo.\nIl Mondiale non si chiuse l\u00ec e Capirossi verr\u00e0 poi squalificato dalla classifica dell'ultima gara dopo un reclamo presentato da Harada per condotta antisportiva, ma il titolo mondiale non venne mai messo in discussione in ragione del fatto che Capirossi anche senza il secondo posto dell'ultima gara in classifica aveva pi\u00f9 punti di Harada.\nIn seguito al controricorso presentato da Capirossi, la FIM lo riabiliter\u00e0 restituendogli il secondo posto conquistato sul campo e i relativi 20 punti. Successivamente l'Aprilia romper\u00e0 il contratto con Capirossi. Nel 2004 il Tribunale di Venezia diede ragione a Capirossi e condann\u00f2 l'Aprilia al risarcimento dello stesso cos\u00ec esprimendosi: \"Nessun comportamento scorretto, nessun volontario incidente.\".\nLa classifica finale vide cos\u00ec Valentino Rossi, che disponeva di un'Aprilia ufficiale gestita da un team separato, inserirsi al secondo posto della classifica dopo aver ottenuto la vittoria in 5 occasioni, quante ne aveva ottenute Harada (il vincitore del titolo Capirossi ne ottenne invece due). La vittoria del titolo costruttori non fu invece mai in dubbio, essendo l'Aprilia la fornitrice di tutti e tre i primi piloti e l'unica vittoria di un'altra casa fu quella della Honda di Daijir\u014d Kat\u014d nel gran premio inaugurale.\nOltre che nella gara finale della stagione, Harada fu protagonista di un altro caso singolare in occasione del GP di Spagna; fermatosi ai box durante la gara, dopo una riparazione effettuata all'interno del box stesso anzich\u00e9 nella corsia esterna come da regolamento, aveva ripreso la pista, ma fu fermato dai commissari con la bandiera nera.\nClasse 125.\nIn occasione del Gran Premio motociclistico d'Olanda all'et\u00e0 di 15 anni e 324 giorni Marco Melandri super\u00f2 il record di pi\u00f9 giovane vincitore di un gran premio, superando quello precedente di Ivan Goi.\nCome in occasioni precedenti il titolo riservato ai costruttori non and\u00f2 alla casa motociclistica che equipaggiava il pilota vincitore del titolo iridato (Kazuto Sakata su Aprilia), bens\u00ec lo ottenne la Honda che equipaggiava i cinque piloti successivi.\nCuriosamente, anche per quanto riguarda le vittorie nelle singole prove, il secondo classificato, Tomomi Manako ne ottenne pi\u00f9 del vincitore Sakata: 5 vittorie a 4.\nLa vittoria del titolo mondiale da parte di Sakata fu per un qualche tempo in dubbio: dopo la penultima prova in Australia venne ipotizzato un suo uso di benzina irregolare, cosa che avrebbe comportato la sua squalifica e la perdita dei punti ottenuti con il quarto posto; le contro prove accertarono per\u00f2 la sua regolarit\u00e0 e la situazione venne ripristinata.\nCuriosamente le prime nove posizioni in classifica furono occupate da piloti di sole due nazionalit\u00e0, giapponesi e italiani."}
{"id": "1809995", "revid": "599013", "url": "https://it.wikipedia.org/wiki?curid=1809995", "title": "Andy Myers", "text": ""}
{"id": "1810004", "revid": "729019", "url": "https://it.wikipedia.org/wiki?curid=1810004", "title": "Ferrovia Bellinzona-Locarno", "text": "La ferrovia Bellinzona-Locarno \u00e8 una linea ferroviaria svizzera che collega le citt\u00e0 di Bellinzona e Locarno.\nStoria.\nLa linea fu aperta il 20 dicembre 1874 dalla societ\u00e0 Gotthardbahn (che per quella data aveva quindi provveduto a istituire le posizioni di capo esercizio e di capo del materiale e della trazione, entrambe con sede a Lucerna); l'attivazione della linea avvenne in ritardo rispetto ai tempi previsti a causa della distruzione per il maltempo, il 14/15 agosto 1874, del ponte sulla Verzasca, il quale dovette essere ricostruito con una campata aggiuntiva.\nIl primo giugno 1883 fu attivato il secondo binario tra Bellinzona e Giubiasco.\nNel 1893 la fermata di Gordola venne sostituita dalla stazione di Gordola-Verzasca e dalla fermata di Reazzino (secondo la denominazione di allora).\nIl 1\u00ba maggio 1909 pass\u00f2 alle allora Strade ferrate federali.\nIl 6 febbraio 1922 fu attivata l'elettrificazione sulla tratta Bellinzona-Giubiasco; il 15 maggio 1936 sulla restante tratta Giubiasco-Locarno.\nNel 1950 venne posato il secondo binario tra Giubiasco e Cadenazzo, attivato il 17 maggio 1953.\nNel 1980 venne aperta all'esercizio, presso Mappo tra le stazioni di Tenero e Locarno, una variante comprendente la galleria \u00abRocca Bella\u00bb.\nDal 29 novembre 2004 la tratta Cadenazzo-Locarno \u00e8 gestita in regime di telecomando.\nIl 14 dicembre 2008 venne aperta al servizio la fermata di Riazzino.\nCaratteristiche.\nLa ferrovia \u00e8 lunga 21,1 km e supera un dislivello di 35,60 m; il percorso \u00e8 caratterizzato da \u00ab\"lunghi rettilinei piani e grandi raggi di curvatura\"\u00bb.\nDegni di rilievo \u00ab\"due grossi ponti: l'uno (a cinque luci, ognuna di 50 m) tra Cadenazzo e Gordola, sul delta che il Ticino forma prima di sfociare nel lago Maggiore, \u00e8 il pi\u00f9 grande ponte -naturalmente in ferro- che abbia costruito la Societ\u00e0 Ferroviaria S. Gottardo; l'altro, sulla Verzasca, tra Gordola e Locarno, ha due campate di 50 m\"\u00bb.\n\u00c8 a doppio binario fra Bellinzona e Cadenazzo Ovest e tra Ponte Ticino Ovest e Gordola.\nAl chilometro 166,36 viene raggiunto, a quota 200,8 m s.l.m., il punto pi\u00f9 basso della rete ferroviaria delle FFS.\nTraffico.\nDetentrici delle concessioni per il traffico viaggiatori sono le FFS le quali lo gestiscono, da una parte, con treni InterRegio da e per Basilea FFS rispettivamente Zurigo stazione principale con fermata ogni ora a Locarno, Cadenazzo e Bellinzona e, d'altra parte, tramite i treni della \"Ferrovia Regionale TILO-Linea S20\" che circolano con cadenzamento semiorario. L'offerta \u00e8 inoltre completata sulla tratta tra Bellinzona e Cadenazzo dai treni della \"Ferrovia Regionale TILO-Linea S30\" nonch\u00e9, tra Bellinzona e Giubiasco, da quelli della \"Ferrovia Regionale TILO-Linea S10\".\nIl traffico merci regolare \u00e8 limitato alla tratta Bellinzona-Cadenazzo (Cadenazzo Ovest per i treni da e per Luino)."}
{"id": "1810008", "revid": "599013", "url": "https://it.wikipedia.org/wiki?curid=1810008", "title": "Laurent Charvet", "text": ""}
{"id": "1810019", "revid": "122716742", "url": "https://it.wikipedia.org/wiki?curid=1810019", "title": "Jody Morris", "text": ""}
{"id": "1810022", "revid": "15756", "url": "https://it.wikipedia.org/wiki?curid=1810022", "title": "Steve Clarke", "text": "Carriera.\nAppesi gli scarpini al chiodo, il 28 agosto 1998 viene nominato vice di Ruud Gullit al Newcastle United. Il 28 agosto 1999 dopo le dimissioni dell'olandese viene nominato allenatore interim. Dopo due giorni subisce una pesante sconfitta per 5-1 dal Manchester United. Il 2 settembre lascia il posto al veterano Bobby Robson. Dal 2004 \u00e8 stato il vice di Jos\u00e9 Mourinho al Chelsea, suo ex club, e poi anche di Avraham Grant Scolari. Il 12 settembre 2008 rassegna le dimissioni, ma vengono rifiutate dai Blues. Dopo quattro giorni diventa vice di Gianfranco Zola al West Ham, pagandolo 2 milioni di euro.\nIl 10 gennaio 2011 diventa assistente di Kenny Dalglish al Liverpool. Il 16 maggio 2012 lascia il club insieme all'esonero del tecnico. L'8 giugno finalmente ottiene un incarico di manager della prima squadra, firmando un contratto di due anni con il West Bromwich Albion. Il 14 dicembre 2013 viene esonerato dopo aver totalizzato 3 vittorie, 6 pareggi e 7 sconfitte.\nIl 16 dicembre 2014 diventa allenatore del Reading, firmando un contratto di due anni e mezzo. Il 5 dicembre 2015 viene esonerato dopo la sconfitta in Championship con il Queens Park Rangers.\nIl 6 giugno 2016 viene nominato vice allenatore di Roberto Di Matteo all'Aston Villa.\nIl 12 novembre 2020 grazie alla vittoria nello spareggio contro la Serbia la Scozia si qualifica a Euro 2020, riportando la nazionale scozzese ad un torneo internazionale al quale mancava da 22 anni (Mondiali 1998).\nAll'europeo la squadra esce al primo turno, ma ciononostante, il 24 agosto 2021, lui estende il suo contratto sino al 2024."}
{"id": "1810025", "revid": "111154279", "url": "https://it.wikipedia.org/wiki?curid=1810025", "title": "Ritratto di nobildonna genovese con il figlio", "text": "Ritratto di nobildonna genovese con il figlio \u00e8 un dipinto del pittore fiammingo Antoon van Dyck del 1625.\nDescrizione.\nIl dipinto raffigura una nobildonna seduta e suo figlio, un ragazzetto di circa sette anni. I due sono inseriti su una terrazza. La donna, raffigurata con un pesante abito nero, che potrebbe essere segno di vedovanza, tiene per mano il figlio, un bambino apparentemente vivace e maturo. Le mani intrecciate sono il centro della tela. Non si sa con precisione l'identit\u00e0 della donna, che fino a qualche tempo fa si riteneva essere Paola Adorno, marchesa di Brignole-Sale."}
{"id": "1810028", "revid": "618242", "url": "https://it.wikipedia.org/wiki?curid=1810028", "title": "Giovanni Battista Bachelet", "text": "\u00c8 figlio del giurista Vittorio Bachelet, assassinato dalle Brigate Rosse.\nBiografia.\nCarriera accademica.\nLaureato in fisica, ha insegnato e fatto ricerca in Italia, alla Scuola Normale di Pisa e all'Universit\u00e0 di Trento, negli Stati Uniti, presso i Laboratori Bell di Murray Hill, nel New Jersey, e in Germania, presso il Max Planck Institut. Nel 2000 \u00e8 diventato professore ordinario alla Sapienza Universit\u00e0 di Roma.\nCresciuto nell'Associazione Guide e Scouts Cattolici Italiani, ha contribuito nel 1995 alla nascita dei Comitati Prodi, nel 2002 dell'associazione Libert\u00e0 e Giustizia e nel 2005 del comitato promotore del referendum costituzionale che nell'anno successivo ha cancellato le modifiche costituzionali introdotte da Forza Italia, Alleanza Nazionale, Lega Nord e Udc.\nEletto deputato nel 2008, \u00e8 stato in congedo obbligatorio fino alla fine della legislatura. Nel marzo 2013 ha preferito tornare al lavoro di professore universitario alla Sapienza.\nL'assassinio del padre.\nAi funerali del padre, nel 1980, durante la preghiera dei fedeli, aveva pronunciato le seguenti parole:\nCarriera politica.\nChiamato da Romano Prodi nel febbraio 1995 a coordinare i nascenti \"Comitati per l'Italia che vogliamo\" a Roma e Provincia, ha concluso questa prima esperienza politica con le elezioni del 1996, sfidando Gianfranco Fini nel XXIV Collegio Camera della Provincia di Roma, perdendo con onore (41.000 voti contro 49.000), e tornando alla ricerca e all'insegnamento universitario.\nPi\u00fa di dieci anni dopo, nell'ottobre 2007, \u00e8 stato eletto alle primarie del Partito Democratico nella lista di Rosy Bindi al collegio di Roma centro. Alle elezioni politiche dell'aprile 2008 \u00e8 stato eletto parlamentare alla Camera dei deputati nelle liste del PD. Alle primarie del PD dell'ottobre 2009 \u00e8 stato eletto al collegio Roma centro nella lista Bersani. \u00c8 stato dal 2010 al 2012 Presidente del Forum Nazionale Istruzione del PD, dei cui lavori ha presentato a inizio 2013 un rendiconto nel libro \"Idee ricostruttive per la scuola\".\nNel 2015-2016 \u00e8 stato membro del comitato scientifico del \"Portale di documentazione LGBT\" del Dipartimento per le Pari Opportunit\u00e0 della Presidenza del Consiglio dei Ministri, Ufficio Nazionale Antidiscriminazioni Razziali (UNAR)."}
{"id": "1810030", "revid": "701660", "url": "https://it.wikipedia.org/wiki?curid=1810030", "title": "Grue (torrente)", "text": "Il Grue \u00e8 un torrente del Piemonte, affluente in destra idrografica dello Scrivia. Il suo corso si sviluppa interamente nel territorio della provincia di Alessandria; il perimetro del bacino \u00e8 69\u00a0km.\nPercorso.\nIl torrente nasce dalla Bocchetta del Barillaro a 636 metri d'altezza, presso lo spartiacque con la val Borbera; dopo un percorso piuttosto tortuoso prima tra l'Appennino ligure e poi tra le Colline Tortonesi a Viguzzolo entra nella Pianura Padana.\nDopo un tratto finale rettilineo sfocia nello Scrivia a Castelnuovo Scrivia all'ingresso del paese, a 79\u00a0m di quota.\nComuni attraversati.\nDernice, Garbagna, Avolasca, Casasco, Montemarzino, Montegioco, Cerreto Grue, Sarezzano, Viguzzolo, Tortona, Castelnuovo Scrivia\nBibliografia.\nA.M. Salone Gobat, \"La Val Grue. Brevi notizie storiche sui paesi della valle\", in \"Ianuensis non nascitur sed fit\", Genova, 2019. https://core.ac.uk/reader/359924193 "}
{"id": "1810036", "revid": "1127199", "url": "https://it.wikipedia.org/wiki?curid=1810036", "title": "Tangenziale Sud di Brescia", "text": ""}
{"id": "1810039", "revid": "1543377", "url": "https://it.wikipedia.org/wiki?curid=1810039", "title": "Walter Engines", "text": "La Walter Engines a.s. \u00e8 un'azienda aeronautica ceca con sede a Praga specializzata in motori aeronautici.\nStoria.\nL'azienda venne fondata nel 1911 da Josef Walter per produrre motociclette e tricicli a motore. Nel 1913 l'azienda cominci\u00f2 a produrre automobili inizialmente di propria progettazione e successivamente realizzando i modelli Fiat 508 Balilla e Fiat 514 su licenza. La produzione di automobili venne interrotta nel 1954.\nDall'inizio degli anni venti La Walter inizi\u00f2 a specializzarsi in motori aeronautici, inizialmente producendo su licenza i tedeschi BMW e successivamente, dagli anni trenta, i britannici Bristol Jupiter, Mercury e Pegasus. In contemporanea, basandosi sull'esperienza acquisita fino ad allora, inizi\u00f2 a progettare motori inediti a 4 e 6 cilindri in linea e, nel 1936, un dodici cilindri a V invertito raffreddato ad aria.\nI motori Walter furono utilizzati durante la seconda guerra mondiale da velivoli di almeno 15 diverse aeronautiche.\nDurante la guerra continu\u00f2 a produrre anche motori Argus su licenza da utilizzare nei velivoli in forza alla Luftwaffe. Era prevista anche la costruzione del nuovo turbogetto BMW 003 ma non si riusc\u00ec ad avviarne la produzione.\nGli stabilimenti Walter riuscirono a rimanere intatti alle vicende belliche e nel 1946 l'azienda venne nazionalizzata assumendo la nuova ragione sociale di Motorlet n.e..\nIn quel periodo la produzione si rivolse alle nuove alleanze statali, inizialmente con la produzione su licenza di motori a pistoni sovietici e, dal 1952, realizzando il loro primo motore turbogetto, il Walter M05, il quale altro non era che il Klimov VK-1 basato sul Rolls-Royce Nene che equipaggiava il caccia MiG-15 esportato in numerosi paesi del patto di Varsavia e filosovietici. La Walter continu\u00f2 la produzione di motori turbogetto di progettazione sovietica nel ventennio che va dagli anni cinquanta ai sessanta interrompendo quella dei motori a pistoni, trasferita nel 1964 ad un'altra azienda aeronautica nazionale, la Avia.\nNel 1995 l'azienda venne privatizzata recuperando il nome originale Walter a.s. ed operando in generale nel settore aeronautico. Nel 2005 la produzione si rispecializz\u00f2 nel solo settore motoristico assumendo la nuova denominazione Walter Engines a.s.. Nel luglio 2006 venne acquistata dalla societ\u00e0 finanziaria ceca FF Invest e, nel marzo 2007 si accorp\u00f2 con la divisione motori dell'Avia. Nel marzo 2007 viene annunciato che la Walter Engines a.s. sar\u00e0 fusa con la Avia divisione aeromotori.\nNel settembre 2007 \u00e8 stato annunciato che i beni patrimoniali aziendali (che non comprendono la sua attuale struttura a Praga) sarebbero stati acquistati da GE Aviation."}
{"id": "1810045", "revid": "400694", "url": "https://it.wikipedia.org/wiki?curid=1810045", "title": "Michael Chabon", "text": "La sua opera si segnala per una prosa complessa e dal linguaggio ricercato, caratterizzata da un utilizzo abbondante di figure retoriche, quali la metafora, e dalla ricorrenza assai frequente di trame che ruotano attorno a tematiche quali il senso d'abbandono, la nostalgia, il divorzio, la paternit\u00e0 e l'identit\u00e0 ebraica.\nI suoi romanzi e racconti inoltre ricorrono spesso e volentieri ad ambientazioni e stilemi letterari tipici della narrativa di genere e condividono talvolta la presenza degli stessi personaggi, il pi\u00f9 delle volte gay, bisessuali od ebrei, andando cos\u00ec a delineare tra loro una sorta di universo narrativo comune. \nA partire dalla fine degli anni novanta, Chabon si \u00e8 dedicato, oltre alla narrativa letteraria, anche alla stesura di fumetti e sceneggiature cinematografiche.\nNel 2012 ha vinto il Premio Fernanda Pivano.\nBiografia.\nMichael Chabon \u00e8 nato a Washington D.C. il 24 maggio del 1963 in una famiglia ebraica ashkenazita, figlio di Robert Chabon, un medico ed avvocato, e Sharon Chabon, anch'ella avvocato. Quando non aveva che 11 anni d'et\u00e0 i genitori divorziarono, motivo per cui crebbe con la madre dapprima a Columbia (nel Maryland), dove vissero per quasi un anno presso una comune progressista nella quale a detta di Chabon \u00able diversit\u00e0 razziali, economiche e religiose venivano coltivate attivamente\u00bb, e poi in pianta stabile a Pittsburgh (in Pennsylvania), luogo d'origine della madre, con la quale and\u00f2 ad abitare con la sua famiglia, crescendo in un ambiente dove spesso e volentieri si parlava yiddish in casa.\nChabon ha asserito sempre d'aver voluto essere uno scrittore sin da quando era un bambino e, quando a diec'anni gli diedero il voto massimo per un racconto breve in occasione d'un compito per Lettere, ebbe la conferma su ci\u00f2 che sarebbe stato il suo futuro.\nUna volta diplomatosi, Chabon s'iscrisse presso la \"Carnegie Mellon University\", che per\u00f2 lasci\u00f2 dopo un anno per frequentare l'Universit\u00e0 di Pittsburgh, dove segu\u00ec i corsi tenuti dallo scrittore Chuck Kinder e vi consegu\u00ec un \"Bachelor of Arts\" nel 1984. Successivamente, s'iscrisse all'Universit\u00e0 della California d'Irvine, dove consegu\u00ec un \"Master of Fine Arts\" (equivalente alla laurea magistrale italiana) in scrittura creativa.\nIl suo primo libro \"I misteri di Pittsburgh\" (\"The Mysteries of Pittsburgh\") fu scritto come tesi per il master. Fu grazie all'aiuto del suo professore, Donald Heiney, che il libro venne inviato ad un editore e successivamente pubblicato diventando un best seller e catapultando Chabon tra le celebrit\u00e0 letterarie.\nDopo il successo del suo romanzo, Chabon impieg\u00f2 ben cinque anni a lavorare sulla sua seconda opera chiamata \"Fountain City\". Il processo fu molto faticoso e il risultato molto deludente. Chabon tuttavia esit\u00f2 molto ad abbandonare l'opera anche se lui stesso si rendeva conto che era molto debole. Quando finalmente prese la decisione si mise al lavoro su quello che diventer\u00e0 effettivamente il suo secondo romanzo, \"Wonder Boys\", che completer\u00e0 in appena sette mesi. Il libro venne pubblicato nel 1995 con buon successo e dallo stesso sar\u00e0 tratto anche un omonimo film con protagonista Michael Douglas.\nNel 2000 Chabon dette alle stampe \"Le fantastiche avventure di Kavalier &amp; Clay\" che vinse il premio Pulitzer per la narrativa 2001. Nel 2002 ha pubblicato \"Summerland\", un romanzo fantasy per ragazzi. Due anni dopo con \"Soluzione finale\" (\"The Final Solution\") ha raccontato la storia di un'investigazione portata avanti durante la seconda guerra mondiale da una persona anziana che ricorda molto Sherlock Holmes.\nDal 2004 al 2006 si \u00e8 poi dedicato al fumetto con la Dark Horse Comics scrivendo \"The Amazing Adventures of the Escapist\" e vincendo un Eisner Award e due Harvey Award.\nTra la fine del 2006 e il 2007 ha scritto una storia pubblicata in 15 parti sul The New York Times dal titolo \"Gentlemen of the Road\" e ha fatto uscire il suo nuovo romanzo dal titolo \"Il sindacato dei poliziotti yiddish\" (\"The Yiddish Policemen's Union\") a cui lavorava dal 2002. Il libro, vincitore del Premio Hugo 2008, racconta una storia di detective ambientata in un universo alternativo in cui si immagina che Israele sia collassata nel 1948 e gli ebrei europei si siano accasati in Alaska.\nChabon fa parte dello staff di scrittori all'opera sulla serie con Patrick Stewart ', della quale \u00e8 anche lo showrunner dal luglio del 2019. Due Short Trek, miniepisodi per il web realizzati in collegamento alla serie ', portano la sua firma: \"Calypso\" (di cui \u00e8 cosceneggiatore) e \"Q&amp;A\" (autore unico)."}
{"id": "1810047", "revid": "256896", "url": "https://it.wikipedia.org/wiki?curid=1810047", "title": "Lepilemur mittermeieri", "text": "Il lepilemure di Mittermeier (\"Lepilemur mittermeieri\" Rabarivola et al., 2006) \u00e8 un lemure della famiglia dei Lepilemuridae descritto recentemente. Come tutti i lemuri, \u00e8 endemico del Madagascar.\nL'epiteto specifico \u00e8 un omaggio a Russell Mittermeier, presidente della Unione Internazionale per la Conservazione della Natura (IUCN), per il suo contributo alla conservazione della natura in Madagascar.\nDistribuzione e habitat.\nQuesta specie \u00e8 diffusa unicamente nella penisola di Ampasindava (), nel Madagascar nord-occidentale (Provincia di Mahajanga).\nConservazione.\nData la recente data di scoperta della specie, non ci sono dati sufficienti a stabilire il suo \"status\" di conservazione. Tuttavia se venisse confermato che il \"Lepilemur mittermeieri\" \u00e8 distribuito unicamente nell'area di Ampasindava allora verrebbe inserito della lista delle specie a rischio."}
{"id": "1810051", "revid": "880789", "url": "https://it.wikipedia.org/wiki?curid=1810051", "title": "Colli di Catanzaro", "text": "La denominazione di \"citt\u00e0 dei tre colli\" \u00e8 dovuta alla posizione della citt\u00e0 di Catanzaro che si trova a circa 300 m di altezza sul livello del mare. \u00c8 situato su uno sperone roccioso denominato \"Trivon\u00e0\", composto da tre colli e delimitato da profonde valli percorse dalla Fiumarella ad ovest e dal Musofalo ad est. Alle spalle del \"Trivon\u00e0\" sono ben visibili le alture della Sila, mentre la parte opposta scende, attraverso un breve pianura detta \"Piede della Sala\" verso la costa Ionica.\nIl \"Trivon\u00e0\" \u00e8 composto da tre colli, con altezza progressiva man mano che si va verso nord:"}
{"id": "1810053", "revid": "2218033", "url": "https://it.wikipedia.org/wiki?curid=1810053", "title": "Ossona (torrente)", "text": "L'Ossona \u00e8 un torrente della Provincia di Alessandria, affluente in destra idrografica dello Scrivia che bagna l'omonima valle Ossona.\nPercorso.\nIl torrente nasce nei pressi del monte San Vito (684\u00a0m) e attraversa le colline Tortonesi in direzione da sud-est a nord-ovest. Dopo essere passato tra i piccoli centri di Villaromagnano e Carbonara Scrivia esce poi nella pianura alessandrina dove percorre un tratto pianeggiante di alcuni km con percorso pressoch\u00e9 parallelo allo Scrivia. Entra quindi nella citt\u00e0 di Tortona e sfocia infine nello Scrivia a quota 108\u00a0m, dopo essere stato sovrapassato dalla ex-SS 10 Padana Inferiore.\nIl 6 e 7 ottobre 1977, durante una delle pi\u00f9 gravi alluvioni del tortonese, le acque dell'Ossona tracimarono provocando anche quattro vittime. Successivamente venne realizzato uno scolmatore, che all'altezza di Torre Calderari (frazione di Tortona) imbriglia le acque in eccesso e le convoglia direttamente nello Scrivia.\nRegime.\nL'Ossona, che drena le acque da una zona collinare situata a quote medio-basse, \u00e8 un corso d'acqua a carattere marcatamente stagionale."}
{"id": "1810054", "revid": "3115", "url": "https://it.wikipedia.org/wiki?curid=1810054", "title": "Aquila (esploratore)", "text": "L\u2019Aquila \u00e8 stato un esploratore leggero della Regia Marina.\nStoria.\nOrdinato dalla Marina rumena nel 1913 ed impostato nei cantieri Pattison di Napoli nel 1914, avrebbe dovuto chiamarsi \"Vigor\".\nIl 5 giugno 1915, in conseguenza dell'ingresso dell'Italia nella prima guerra mondiale, l'unit\u00e0 fu requisita dalla Regia Marina e ribattezzata \"Aquila\", entrando in servizio nel 1917. Fu impiegata principalmente in Adriatico, in azioni di \u00abguerriglia navale\u00bb (scontri tra siluranti e supporto ad attacchi di aerei e mezzi d'assalto).\nEntrato in servizio ad inizio 1917, l'esploratore fu dislocato a Brindisi.\nNella notte tra il 14 ed il 15 maggio 1917 il Canale d'Otranto fu oggetto di un duplice attacco austroungarico volto sia a distruggere i \"drifters\", pescherecci armati che pattugliavano lo sbarramento antisommergibile del Canale d\u2019Otranto, sia, come azione diversiva, a distruggere un convoglio italiano diretto in Albania; alle 4:10 del 15 maggio, in seguito a notizie di tali attacchi, l\u2019\"Aquila\" fu fatto approntare insieme agli esploratori \"Racchia\" e \"Marsala\", all'incrociatore leggero britannico \"Liverpool\" ed ai cacciatorpediniere \"Insidioso\", \"Impavido\" ed \"Indomito\". Alle 5:30 la formazione lasci\u00f2 Brindisi insieme all'incrociatore leggero \"Dartmouth\" e ad altri due cacciatorpediniere, ed alle 7:45 furono avvistati i cacciatorpediniere austroungarici e . Alle 8:10 l\u2019\"Aquila\" ed i cacciatorpediniere attaccarono le due navi avversarie: alle 8:15 le unit\u00e0 di ambo gli schieramenti aprirono il fuoco e le navi italiane colpirono pressoch\u00e9 subito il \"Balaton\", ma poco dopo l\u2019\"Aquila\" fu a sua volta raggiunto da un proiettile che esplose in un locale caldaie uccidendo sette uomini ed immobilizzando l'unit\u00e0. Verso le nove del mattino tre esploratori austroungarici (\"Saida\", \"Helgoland\", \"Novara\"), inseguiti da altre navi anglo-italiane, diressero nella zona dove si trovava l\u2019\"Aquila\" ancora fermo, ma i cacciatorpediniere \"Mosto\" ed \"Acerbi\" e gli incrociatori britannici \"Bristol\" e \"Dartmouth\" si posero tra l'esploratore immobilizzato e le navi avversarie, obbligando queste ultime a ripiegare. Terminato lo scontro, l\u2019\"Aquila\" fu rimorchiato in porto.\nNella notte tra il 4 ed il 5 ottobre 1917 support\u00f2 a distanza, insieme all'esploratore \"Racchia\", un attacco aereo contro Cattaro.\nIl 19 ottobre dello stesso anno l'unit\u00e0 lasci\u00f2 Brindisi insieme al gemello \"Sparviero\", agli incrociatori britannici \"Gloucester\" e \"Newcastle\" ed ai cacciatorpediniere \"Commandant Rivi\u00e9re\", \"Bisson\", \"Bory\" (francesi), \"Indomito\", \"Mosto\" e \"Missori\" (italiani) per unirsi ad altre unit\u00e0 italiane poste all'inseguimento di un gruppo di navi austroungariche (esploratore \"Helgoland\", cacciatorpediniere , , , \"Csepel\", e \"Balaton\") che erano uscite da Cattaro per attaccare convogli italiani. \"Helgoland\" e \"Lika\", non essendo stati trovati convogli, si portarono in vista di Brindisi per farsi inseguire dalle navi italiane ed attirarle nella zona d'agguato dei sommergibili \"U 32\" ed \"U 40\", ma dopo un lungo inseguimento che vide anche alcuni attacchi aerei alle unit\u00e0 nemiche, tutte le navi italiane tornarono in porto senza danni.\nIl 28 novembre \"Aquila\" e \"Sparviero\", insieme ai cacciatorpediniere \"Animoso\", \"Ardente\", \"Ardito\", \"Abba\", \"Audace\", \"Orsini\", \"Acerbi\", \"Sirtori\" e \"Stocco\", partirono da Venezia e, insieme ad alcuni idrovolanti di ricognizione, inseguirono una formazione austriaca, composta dai cacciatorpediniere \"Dikla\", \"Streiter\" ed \"Huszar\" e da quattro torpediniere, che aveva bombardato la ferrovia nei pressi della foce del Metauro. Le navi italiane dovettero rinunciare all'inseguimento allorch\u00e9 giunsero nei pressi di Capo Promontore, troppo vicino a Pola.\nIl 10 maggio 1918 la nave fu inviata a Porto Levante insieme ai cacciatorpediniere \"Acerbi\", \"Sirtori\", \"Stocco\", \"Ardente\" ed \"Ardito\" per fornire eventuale appoggio all'incursione di MAS divenuta poi nota come beffa di Buccari.\nIl 5 settembre dello stesso anno l\u2019\"Aquila\", lo \"Sparviero\" ed il gemello \"Nibbio\" furono inviati a fornire appoggio alle torpediniere \"8 PN\" e \"12 PN\", mandate ad una quindicina di miglia da Punta Menders per attaccare mercantili austriaci a Durazzo: compito degli esploratori era tenersi circa 15 miglia ad ovest delle torpediniere, per intervenire se necessario. Alle 12:35, infatti, l\u2019\"8 PN\" individu\u00f2 tre navi avversarie al largo di Dulcigno e si port\u00f2 all'attacco insieme all'unit\u00e0 gemella; l'intervento degli esploratori indusse le tre navi austroungariche a ritirarsi ripiegando verso la costa.\nIl 2 ottobre 1918 \"Aquila\", \"Nibbio\" e \"Sparviero\" furono inviati con numerose altre unit\u00e0 al largo di Durazzo per contrastare un eventuale contrattacco di navi nemiche provenienti da Cattaro volto ad impedire il bombardamento di Durazzo da parte di altre unit\u00e0 italiane ed inglesi.\nIl 15 novembre 1918 l\u2019\"Aquila\" e lo \"Sparviero\", partiti da Brindisi, presero possesso di Lesina.\nNel 1927 l\u2019\"Aquila\" fu sottoposto a lavori di modifica nell'armamento principale: i cinque cannoni da 152\u00a0mm furono rimossi e rimpiazzati con quattro da 120\u00a0mm.\nNel mattino del 6 agosto 1928 l\u2019\"Aquila\" salp\u00f2 da Pola insieme a numerose altre unit\u00e0 per un'esercitazione che avrebbe coinvolto anche l'incrociatore leggero \"Brindisi\" con la scorta della V Flottiglia Cacciatorpediniere, in navigazione da Parenzo a Pola: l'esercitazione prevedeva un attacco simulato alla formazione da parte dei sommergibili \"F 14\" ed \"F 15\". Poco dopo le 8:40, causa un avvistamento avvenuto troppo tardi, il cacciatorpediniere Missori speron\u00f2 l\u2019\"F 14\", provocandone l'affondamento 7 miglia ad ovest di San Giovanni in Pelago (Pola). L\u2019\"Aquila\" fu tra le prime unit\u00e0 ad accorrere sul posto, e lo strisciare della sua catena dell'\u00e0ncora permise di velocizzare l'individuazione del relitto del sommergibile, al cui interno, in larga parte non allagato, erano intrappolati vivi 23 dei 27 membri dell'equipaggio. Durante le operazioni di recupero la presenza dell'ancora dell'esploratore si rivel\u00f2 per\u00f2 un problema: alle 10:15, infatti, ebbe inizio la fase di sollevamento dell\u2019\"F 14\", ma l'operazione fu ostacolata dalla catena dell'ancora dell\u2019\"Aquila\", che fece sbandare il sommergibile. Il cavo fu agganciato al pontone \"GA 145\", da 30 tonnellate, inviato da Pola, e l\u2019\"F 14\" pot\u00e9 essere liberato dalla catena dell'ancora e riportato a galla. All'apertura dei portelli, tuttavia, si constat\u00f2 ci\u00f2 che ore di silenzio dal sommergibile avevano ormai reso pressoch\u00e9 certo: l'intero equipaggio dell\u2019\"F 14\" era gi\u00e0 deceduto.\nL'11 ottobre 1937, durante la guerra di Spagna, l\u2019\"Aquila\" fu ceduto alla Marina spagnola nazionalista, ma la cessione fu ufficializzata solo il 6 gennaio 1939, quando l'unit\u00e0 assunse il nuovo nome di \"Melilla\". Nel 1938, frattanto, la nave era stata declassata a cacciatorpediniere. Durante il primo periodo di servizio sotto bandiera spagnola l\u2019\"Aquila\" era stato denominato \"Velasco-Melilla\" e munito di un quarto fumaiolo fittizio, in modo da poter essere scambiato con l'unico cacciatorpediniere non ex-italiano della Marina franchista, il \"Velasco\". Essendo una unit\u00e0 vetusta, fu impiegato principalmente in compiti di vigilanza e scorta, ma nell'agosto 1938 partecip\u00f2 (insieme al gemello \"Falco\", divenuto \"Ceuta\", ed all'incrociatore \"Canarias\") all'azione che costrinse il cacciatorpediniere repubblicano spagnolo \"Jos\u00e9 Luis Diaz\" a rinunciare a raggiungere Cartagena ed a riparare a Gibilterra.\nDopo la conclusione della guerra \"Ceuta\" e \"Melilla\" furono assegnati a compiti addestrativi.\nRadiato nel 1950, il \"Melilla\" fu avviato alla demolizione."}
{"id": "1810058", "revid": "1305772", "url": "https://it.wikipedia.org/wiki?curid=1810058", "title": "Falco (esploratore)", "text": "Il Falco \u00e8 stato un esploratore leggero della Regia Marina. \nStoria.\nOrdinato dalla Marina rumena nel 1913 ed impostato nei cantieri Pattison di Napoli nel 1914, avrebbe dovuto chiamarsi \"Viscol\".\nIl 5 giugno 1915, in conseguenza dell'ingresso dell'Italia nella prima guerra mondiale, l'unit\u00e0 fu requisita dalla Regia Marina e ribattezzata \"Falco\", ma i lavori di dilungarono ed ebbero termine solo a guerra finita, nel 1920. \nTra il 4 ed il 5 marzo 1921 il \"Falco\" trasport\u00f2 da Civitavecchia a Sanremo il re Vittorio Emanuele III, recatosi nella citt\u00e0 ligure per i funerali del re del Montenegro Nicola I, deceduto ad Antibes il 1\u00ba marzo 1921.\nIl 16 gennaio 1926 assunse il comando dell'unit\u00e0 il capitano di vascello Federico Tommaso Paolini, che mor\u00ec a Gaeta il 18 aprile del medesimo anno.\nNel 1927 il \"Falco\" fu sottoposto a lavori di modifica nell'armamento principale: i cinque cannoni da 152 mm furono rimossi e rimpiazzati con quattro da 120 mm.\nL'11 ottobre 1937, durante la guerra di Spagna, il \"Falco\" fu ceduto alla Marina spagnola nazionalista, ma la cessione fu ufficializzata solo il 6 gennaio 1939, quando l'unit\u00e0 assunse il nuovo nome di \"Ceuta\". Nel 1938, frattanto, la nave era stata declassata a cacciatorpediniere. Durante il primo periodo di servizio sotto bandiera spagnola il \"Falco\" era stato denominato \"Velasco-Ceuta\" e munito di un quarto fumaiolo fittizio, in modo da poter essere scambiato con l'unico cacciatorpediniere non ex-italiano della Marina franchista, il \"Velasco\". Essendo una unit\u00e0 vetusta, fu impiegato principalmente in compiti di vigilanza e scorta, ma nell'agosto 1938 partecip\u00f2 (insieme al gemello \"Aquila\", divenuto \"Melilla\", ed all'incrociatore \"Canarias\") all'azione che costrinse il cacciatorpediniere repubblicano spagnolo \"Jos\u00e9 Luis Diaz\" a rinunciare a raggiungere Cartagena ed a riparare a Gibilterra; durante l'azione il \"Ceuta\" cannoneggi\u00f2 il \"Diaz\", provocando numerosi morti e feriti a bordo della nave repubblicana. Un'altra azione che vide protagonista il \"Ceuta\" fu la cattura del mercantile francese \"Prado\", impiegato per conto dei repubblicani.\nDopo la conclusione della guerra \"Ceuta\" e \"Melilla\" furono assegnati a compiti addestrativi.\nRadiato nel 1948, il \"Ceuta\" fu avviato alla demolizione."}
{"id": "1810059", "revid": "110157", "url": "https://it.wikipedia.org/wiki?curid=1810059", "title": "Cotzumalhuapa", "text": "Cotzumalhuapa (conosciuto anche come \"Cotzumalguapa\") \u00e8 un sito archeologico mesoamericano costruito dalla civilt\u00e0 Maya, situato in Guatemala nel dipartimento di Escuintla.\nCotzumalhuapa fu una potenza importante in mesoamerica ed \u00e8 conosciuta per il suo stile architettonico e i geroglifici. Lo stile di Cotzumalhuapa \u00e8 stato trovato in manufatti presso la costa dell'oceano Pacifico, in El Salvador, in Nicaragua, e nella zona del Chiapas in Messico, a testimonianza della importanza delle attivit\u00e0 commerciali della citt\u00e0.\nCotzumalhuapa si estende per oltre 10\u00a0km quadrati e include alcuni siti archeologici pi\u00f9 piccoli: El Ba\u00fal, Bilbao, ed El Castillo. La Stele 1 di El Ba\u00fal contiene una delle prime scritture apparse in mesoamerica, con la data impressa indicante l'anno 37.\nLuogo.\nLa zona di Cotzumalhuapa copre 10\u00a0km\u00b2, comprendendo 3 siti principali e il piccolo sito di Gol\u00f3n, facendo anche da snodo tra diverse strade e ponti di pietra. Le strutture principali erano costruite con riempitivi in terra e pietre scelte appositamente. Nel sito sono state trovate pi\u00f9 di 200 strutture e 187 monumenti scolpiti datati intorno al periodo pre-classico. Nel periodo tardo classico, la zona di El Ba\u00fal fu uno dei siti pi\u00f9 importanti della costa pacifica.\nCultura.\nGli abitanti di Cotzumalhuapa crearono uno stile artistico originale e un sistema di scrittura proprio, espresso tramite sculture monumentali, pitture rupestri, stele, altari, teste colossali. Caratteristica di Cotzumalhuapa \u00e8 lo stile realistico in cui sono realizzate le figure umane, che rappresentano re e nobili. In molti casi sono abbinate a scene complesse dove interagiscono con altri personaggi o esseri sovrannaturali, e le scene di sacrificio sono frequenti.\nInfluenza.\nCotzumalhuapa fu sede di un potente stato Maya, che esercitava la propria egemonia su una vasta regione della costa dell'oceano pacifico. La diffusione dello stile delle sculture nelle regioni circostanti \u00e8 una prova del fatto che la citt\u00e0 fosse molto influente. Lo stile \u00e8 stato rintracciato lungo una linea di 200\u00a0km dalla costa dell'oceano pacifico di El Salvador fino al dipartimento di Suchitep\u00e9quez. La sua presenza era forte anche in alcune regioni delle terre alte centrali e orientali, particolarmente nella regione di Antigua Guatemala. Alcuni elementi dello stile si trovano nelle sculture di diversi siti a Chimaltenango nelle terre alte centrali, la costa pacifica, e la valle del fiume Motagua."}
{"id": "1810062", "revid": "446353", "url": "https://it.wikipedia.org/wiki?curid=1810062", "title": "Nibbio (esploratore)", "text": "Il Nibbio \u00e8 stato un esploratore leggero della Regia Marina e poi della For\u021bele Navale Rom\u00e2ne con il nome di NMS \"M\u0103r\u0103\u0219e\u0219ti\". \nStoria.\nIl servizio per la Regia Marina.\nOrdinato dalla Marina rumena nel 1913 ed impostato nei cantieri Pattison di Napoli nel 1914, avrebbe dovuto chiamarsi \"V\u00e2rtej\".\nIl 5 giugno 1915, in conseguenza dell'ingresso dell'Italia nella prima guerra mondiale, l'unit\u00e0 fu requisita dalla Regia Marina e ribattezzata \"Nibbio\", entrando in servizio nel 1918. Fu impiegata principalmente in Adriatico, in azioni di \u00abguerriglia navale\u00bb (scontri tra siluranti e supporto ad attacchi di aerei e mezzi d'assalto). \nIl 5 settembre 1918 il \"Nibbio\" ed i gemelli \"Aquila\" e \"Sparviero\" furono inviati a fornire appoggio alle torpediniere \"8 PN\" e \"12 PN\", mandate ad una quindicina di miglia da Punta Menders per attaccare mercantili austriaci a Durazzo: compito degli esploratori era tenersi circa 15 miglia ad ovest delle torpediniere, per intervenire se necessario. Alle 12.35, infatti, l\u2019\"8 PN\" individu\u00f2 tre navi avversarie al largo di Dulcigno e si port\u00f2 all'attacco insieme all'unit\u00e0 gemella; l'intervento degli esploratori indusse le tre navi k.u.k. austroungariche a ritirarsi ripiegando verso la costa.\nIl 2 ottobre 1918 \"Aquila\", \"Nibbio\" e \"Sparviero\" furono inviati con numerose altre unit\u00e0 al largo di Durazzo per contrastare un eventuale contrattacco di navi nemiche provenienti da Cattaro volto ad impedire il bombardamento di Durazzo da parte di altre unit\u00e0 italiane ed inglesi. \nIl 4 novembre 1918 il \"Nibbio\", al comando del capitano di fregata Grixoni, lasci\u00f2 Valona con a bordo reparti del Battaglione di fanteria di marina \u00abGrado\u00bb e, alle due del pomeriggio dello stesso giorno, giunse a Curzola, di cui prese possesso a nome dell'Italia (l'occupazione fu peraltro osteggiata dalla forte componente slava locale).\nIl giorno seguente l'unit\u00e0 forn\u00ec supporto a distanza all'occupazione di Sebenico, avvenuta ad opera delle torpediniere \"Albatros\" e \"Pallade\" e di due MAS.\nIl servizio per le Marine rumena e sovietica.\nTerminata la guerra, il 1\u00ba luglio 1920, il \"Nibbio\" venne venduto alla Marina rumena (insieme al gemello \"Sparviero\"), ricevendo il nuovo nome di \"M\u0103r\u0103\u0219e\u0219ti\"..\nDopo la cessione alla Marina rumena, nel 1921, l'unit\u00e0 venne sottoposta a radicali lavori di modifica dell'armamento, che venne a constare di quattro cannoni da 120/45 mm, due da 76/40 mm e 2 mitragliere Fiat da 6,5 mm. Ebbe l'impiego di un conduttore di flottiglia.\nIl \"M\u0103r\u0103\u0219e\u0219ti\" partecip\u00f2 anche alla seconda guerra mondiale, durante la quale svolse principalmente missioni di scorta convogli sulle rotte tra il Bosforo e la Crimea. Sub\u00ec pi\u00f9 volte infruttuosi attacchi subacquei: il 7 settembre 1942 (ad opera del sommergibile sovietico \"SHCH 207\") ed il 7 luglio 1943 (da parte del sommergibile sovietico \"SHCH 201\"). Nel 1944 il cacciatorpediniere venne modificato con l'aggiunta di 4 mitragliere da 37 mm e due da 20 mm.\nIl 29 agosto 1944, con l'occupazione sovietica della Romania, il \"M\u0103r\u0103\u0219e\u0219ti\" fu catturato a Costanza dalle truppe sovietiche.\nIncorporato nella Marina sovietica (14 settembre 1944) e ribattezzato \"Legkij\" (in cirillico \"\u041b\u0435\u0433\u043a\u0438\u0439\"), il cacciatorpediniere fu assegnato alla Flotta del Mar Nero.\nIl 12 ottobre 1945, conclusasi la guerra, il \"Legkij\" venne restituito alla Marina della Romania \u2013 frattanto divenuta una Repubblica socialista e \u201cstato vassallo\u201d dell'URSS \u2013 e ricevette la denominazione di \"D 11\".\nRadiato nel 1963, il \"D 11\" venne avviato alla demolizione."}
{"id": "1810065", "revid": "446353", "url": "https://it.wikipedia.org/wiki?curid=1810065", "title": "Sparviero (esploratore)", "text": "Lo Sparviero \u00e8 stato un esploratore leggero della Regia Marina e poi della For\u021bele Navale Rom\u00e2ne con il nome di M\u0103r\u0103\u0219ti.\nStoria.\nIl servizio per la Regia Marina.\nOrdinato dalla Marina rumena nel 1913 ed impostato nei cantieri Pattison di Napoli nel 1914, avrebbe dovuto chiamarsi \"Vijelie\".\nIl 5 giugno 1915, in conseguenza dell'ingresso dell'Italia nella prima guerra mondiale, l'unit\u00e0 fu requisita dalla Regia Marina e ribattezzata \"Sparviero\", entrando in servizio nel 1917. Fu impiegata principalmente in Adriatico, in azioni di \u00abguerriglia navale\u00bb (scontri tra siluranti e supporto ad attacchi di aerei e mezzi d'assalto).\nIl 29 settembre 1917 la nave (al comando del capitano di vascello Ferdinando di Savoia, Principe di Udine) usc\u00ec in mare assieme ai cacciatorpediniere \"Abba\", \"Acerbi\", \"Orsini\", \"Stocco\", \"Ardente\", \"Ardito\" ed \"Audace\", a supporto di un bombardamento effettuato da 10 aerei contro Pola. Alle 22.03 dallo \"Sparviero\" vennero avvistate navi nemiche ad un paio di miglia di distanza e diresse per attaccarle insieme ai cacciatorpediniere; la formazione italiana ebbe poi un breve scontro serale (si apr\u00ec il fuoco alle 22.05 e venne interrotto il contatto alle 22.30, per poi ricominciare alle 23.45 proseguendo solo per qualche minuto) con una austro-ungarica (cacciatorpediniere \"Turul\", \"Velebit\", \"Huszar\" e \"Streiter\" e 4 torpediniere), senza conseguire risultati di rilievo.\nIl 19 ottobre dello stesso anno l'unit\u00e0 lasci\u00f2 Brindisi insieme al capoclasse \"Aquila\", agli incrociatori britannici \"Gloucester\" e \"Newcastle\" ed ai cacciatorpediniere \"Commandant Rivi\u00e9re\", \"Bisson\", \"Bory\" (francesi), \"Indomito\", \"Mosto\" e \"Missori\" (italiani) per unirsi ad altre unit\u00e0 italiane poste all'inseguimento di un gruppo di navi austroungariche (esploratore \"Helgoland\", cacciatorpediniere , , , , e ) che erano uscite da Cattaro per attaccare convogli italiani. \"Helgoland\" e \"Lika\", non essendo stati trovati convogli, si portarono in vista di Brindisi per farsi inseguire dalle navi italiane ed attirarle nella zona d'agguato dei sommergibili \"U 32\" ed \"U 40\", ma dopo un lungo inseguimento che vide anche alcuni attacchi aerei alle unit\u00e0 nemiche, tutte le navi italiane tornarono in porto senza danni.\nIl 28 novembre \"Aquila\" e \"Sparviero\", insieme ai cacciatorpediniere \"Animoso\", \"Ardente\", \"Ardito\", \"Abba\", \"Audace\", \"Orsini\", \"Acerbi\", \"Sirtori\" e \"Stocco\", partirono da Venezia e, insieme ad alcuni idrovolanti di ricognizione, inseguirono una formazione austriaca, composta dai cacciatorpediniere \"Dikla\", \"Streiter\" e \"Husz\u00e1r\" e da quattro torpediniere, che aveva bombardato la ferrovia nei pressi della foce del Metauro. Le navi italiane dovettero rinunciare all'inseguimento allorch\u00e9 giunsero nei pressi di Capo Promontore, troppo vicino a Pola.\nIl 5 settembre dello stesso anno l\u2019\"Aquila\", lo \"Sparviero\" ed il gemello \"Nibbio\" furono inviati a fornire appoggio alle torpediniere \"8 PN\" e \"12 PN\", mandate ad una quindicina di miglia da Punta Menders per attaccare mercantili austriaci a Durazzo: compito degli esploratori era tenersi circa 15 miglia ad ovest delle torpediniere, per intervenire se necessario. Alle 12.35, infatti, l\u2019\"8 PN\" individu\u00f2 tre navi avversarie al largo di Dulcigno e si port\u00f2 all'attacco insieme all'unit\u00e0 gemella; l'intervento degli esploratori indusse le tre navi austroungariche a ritirarsi ripiegando verso la costa.\nIl 2 ottobre 1918 \"Aquila\", \"Nibbio\" e \"Sparviero\" furono inviati con numerose altre unit\u00e0 al largo di Durazzo per contrastare un eventuale contrattacco di navi nemiche provenienti da Cattaro volto ad impedire il bombardamento di Durazzo da parte di altre unit\u00e0 italiane ed inglesi.\nIl 4 novembre 1918 lo \"Sparviero\", sempre al comando del principe di Udine, lasci\u00f2 Valona con a bordo reparti del Battaglione di fanteria di marina \u00abGrado\u00bb e, dopo un rischioso attraversamento di campi minati, giunse a Meleda di cui prese possesso a nome dell'Italia.\nIl 15 novembre l\u2019\"Aquila\" e lo \"Sparviero\", partiti da Brindisi, presero possesso di Lesina.\nIl servizio per le Marine rumena e sovietica.\nTerminata la guerra, il 1\u00ba luglio 1920, lo \"Sparviero\" venne venduto alla Marina rumena (insieme al gemello \"Nibbio\"), ricevendo il nuovo nome di \"M\u0103r\u0103\u0219ti\".\nDopo la cessione alla Marina rumena, nel 1921, l'unit\u00e0 venne sottoposta a radicali lavori di modifica dell'armamento, che venne a constare di quattro cannoni da 120/45\u00a0mm, due da 76/40\u00a0mm e 2 mitragliere Fiat da 6,5\u00a0mm. Ebbe l'impiego di un conduttore di flottiglia.\nIl \"M\u0103r\u0103\u0219ti\" partecip\u00f2 anche alla seconda guerra mondiale, durante la quale svolse principalmente missioni di scorta convogli sulle rotte tra il Bosforo e la Crimea. Sub\u00ec pi\u00f9 volte infruttuosi attacchi subacquei: il 6 novembre 1941 (con 6 siluri, ad opera del sommergibile sovietico \"S 33\"), il 1\u00ba giugno 1943 (da parte del sommergibile \"D 4\", con due siluri) ed il 7 luglio 1943 (da parte del sommergibile \"SHCH 201\"). Durante una di tali missioni, il 7 od il 16 luglio 1943, la nave affond\u00f2 il sommergibile sovietico \"M 31\" tra Costanza e Sulina. Nel 1944 il cacciatorpediniere venne modificato con l'aggiunta di 4 mitragliere da 37\u00a0mm e due da 20\u00a0mm.\nIl 29 agosto 1944, con l'occupazione sovietica della Romania, il \"M\u0103r\u0103\u0219ti\" fu catturato a Costanza dalle truppe sovietiche.\nIncorporato nella Marina sovietica (14 settembre 1944) e ribattezzato \"Lovkij\" (in cirillico \u041b\u043e\u0432\u043a\u0438\u0439), il cacciatorpediniere fu assegnato alla Flotta del Mar Nero.\nIl 12 ottobre 1945, conclusasi la guerra, il \"Lovkij\" venne restituito alla Marina della Romania \u2013 frattanto divenuta una Repubblica socialista e \u201cstato vassallo\u201d dell'URSS\u00a0\u2013 e ricevette la denominazione di \"D 12\".\nRadiato nel 1963, il \"D 12\" venne avviato alla demolizione l'anno successivo."}
{"id": "1810067", "revid": "1543377", "url": "https://it.wikipedia.org/wiki?curid=1810067", "title": "Live in Paris and Toronto", "text": "Live in Paris and Toronto \u00e8 un doppio album dell'artista canadese Loreena McKennitt. Venne registrato dal vivo durante la tourn\u00e9e mondiale di \"The Book of Secrets\" che, nella primavera del 1998, port\u00f2 in tre mesi la cantautrice tra Europa e Nord America. Le registrazioni avvennero in due occasioni: il 19 aprile 1998 alla Salle Pleyel a Parigi e il 3 maggio 1998 alla Massey Hall a Toronto.\nNell'estate di quell'anno la McKennitt venne colpita dal grave lutto della perdita del fidanzato. L'album \u00e8 dedicato alla sua memoria e i ricavi delle vendite vennero donati al \"Cook-Rees Memorial Fund For Water Search And Safety\". Il libretto si conclude con il solliloquio finale che \"Prospero\" pronuncia al termine dell'omonima opera shakespeariana."}
{"id": "1810068", "revid": "123813212", "url": "https://it.wikipedia.org/wiki?curid=1810068", "title": "Bagni San Filippo", "text": "Bagni San Filippo \u00e8 una frazione del comune di Castiglione d'Orcia in provincia di Siena, alle pendici del Monte Amiata.\nDescrizione.\n\u00c8 una localit\u00e0 termale (acque sulfuree) piccola, ma caratteristica per la presenza di depositi calcarei che formano bianche concrezioni di carbonato di calcio e di cascatelle. \nIl nome deriva dalla chiesetta del paese dedicata a San Filippo Benizi.\nSi narra che San Filippo Benizi si ferm\u00f2 qui in eremitaggio nel 1269."}
{"id": "1810069", "revid": "1573940", "url": "https://it.wikipedia.org/wiki?curid=1810069", "title": "Megarididae", "text": "Megarididae , \u00e8 una famiglia di insetti Pentatomomorfi dell'ordine Rhynchota Heteroptera, superfamiglia Pentatomoidea.\nDescrizione.\nSono insetti di piccole dimensioni. Il mesoscutello \u00e8 grande e ricopre quasi completamente l'addome e le emielitre.\nSistematica e diffusione.\nLa posizione sistematica di questa famiglia \u00e8 controversa. L'inquadramento al rango di famiglia fa capo alla revisione di (1995) . Secondo altre fonti il raggruppamento sarebbe una sottofamiglia dei Pentatomidae o dei Thyreocoridae, quest'ultima in realt\u00e0 portata al rango di sottofamiglia nello schema tassonomico di ."}
{"id": "1810077", "revid": "599013", "url": "https://it.wikipedia.org/wiki?curid=1810077", "title": "\u00dcmit Korkmaz", "text": "Carriera.\nClub.\nApprod\u00f2 nel 2005 alla squadra amatori del Rapid Vienna ma nella primavera 2006, mentre il giocatore stava contribuendo alla promozione della compagine in Regionalliga, la prima squadra del Rapid gli propose un contratto da professionista. Nella stagione 2007-2008 ha ben figurato nella squadra bianco-verde campione d'Austria, tanto che si trasferir\u00e0 a luglio 2008 dai tedeschi dell'Eintracht Francoforte. Nel 2012 viene acquistato dall'Ingolstadt.\nAll'inizio del 2014 ha firmato un contratto della durata di tre anni e mezzo coi turchi del \u00c7aykur Rizespor, ma ha lasciato la squadra nel novembre 2016. Nel successivo mese di gennaio ha fatto ritorno nella Fu\u00dfball-Bundesliga austriaca con il Sankt P\u00f6lten.\nNazionale.\nCon l' conta attualmente 2 presenze. Fece il suo debutto alla fine di maggio 2008 nell'amichevole giocata a Graz contro la (1-1). Il Commissario tecnico Josef Hickersberger lo ha convocato per disputare il ."}
{"id": "1810079", "revid": "15431", "url": "https://it.wikipedia.org/wiki?curid=1810079", "title": "Ferrovia Bellinzona-Airolo", "text": ""}
{"id": "1810080", "revid": "446353", "url": "https://it.wikipedia.org/wiki?curid=1810080", "title": "M\u0103r\u0103\u015fti (cacciatorpediniere)", "text": ""}
{"id": "1810082", "revid": "363629", "url": "https://it.wikipedia.org/wiki?curid=1810082", "title": "Emogasanalisi", "text": "L'emogasanalisi \u00e8 un esame di chimica clinica che permette di misurare le pressioni parziali dei gas arteriosi e il pH del sangue.\nEffettuata sul sangue arterioso \u00e8 detta emogasanalisi arteriosa o EGA. Il sistema \u00e8 stato messo a punto dal medico danese Poul Bj\u00f8rndahl Astrup.\nL'emogasanalisi arteriosa \u00e8 indispensabile per la diagnosi di insufficienza respiratoria, per valutarne la gravit\u00e0 e seguirne il decorso durante la terapia. \nEmogasanalisi arteriosa.\nL'esame consiste in un prelievo da un vaso arterioso, effettuato a livello delle arterie radiale o femorale o, nel bambino, a livello dell'arteria brachiale.\nPrima di eseguire il prelievo dall\u2019arteria radiale bisogna eseguire il test di Allen, che determina l\u2019adeguatezza del circolo arterioso: se ci dovesse essere un problema di circolo nell\u2019arteria radiale questo potrebbe venire sopperito dall\u2019arteria ulnare evitando in tal modo un'ischemia della mano.\nIl sangue intero \u00e8 prelevato tramite una siringa eparinata, all'interno della quale non devono esserci bolle d'aria, al fine di evitare di alterare i valori biochimici gassosi del campione prelevato.\nLa siringa deve essere analizzata rapidamente (entro 10 minuti), meglio se messa in ghiaccio, per evitare che il campione coaguli. \nValori normali.\nAlcune volte l'analizzatore viene usato per misurare i livelli di glicemia. Non garantisce un dato accurato come quello ottenuto dagli analizzatori di chimica clinica nel sangue, ma \u00e8 tuttavia indicativo e utile durante l'emergenza.\nIl gap osmolare, calcolato sottraendo dal dato sull'osmolarit\u00e0 offerto dal laboratorio il dato trovato mediante la formula 2 x [Na+] + [Glucosio]/18 + [Azotemia]/2.8, \u00e8 un importante parametro da tenere in considerazione nelle acidosi metaboliche con gap anionico aumentato. Normalmente questo gap non dovrebbe superare il valore di 10 - 15 unit\u00e0; la presenza nel torrente ematico di sostanze a basso peso molecolare come composti tossici acidi aumenta il gap osmolare. In definitiva, un pH ematico diminuito, con gap anionico aumentato e gap osmolare aumentato dovrebbe far sospettare un'acidosi metabolica causata da ingestione di sostanze tossiche acide.\nLa valutazione della ossiemia va rapportata alla FiO2 (frazione percentuale di ossigeno nell'aria ambiente): in aria ambiente \u00e8 pari a 21%; in regime di ossigenoterapia bisogna calcolare la percentuale d'ossigeno nell'aria inspirata: un modo approssimativo di calcolare la FiO2 in questo caso si ha con la seguente formula:"}
{"id": "1810086", "revid": "446353", "url": "https://it.wikipedia.org/wiki?curid=1810086", "title": "M\u0103ra\u015fe\u015fti (cacciatorpediniere)", "text": ""}
{"id": "1810087", "revid": "32741", "url": "https://it.wikipedia.org/wiki?curid=1810087", "title": "Fotografia stenopeica", "text": ""}
{"id": "1810095", "revid": "122445684", "url": "https://it.wikipedia.org/wiki?curid=1810095", "title": "Campionato europeo turismo", "text": "Il campionato europeo turismo, spesso abbreviato in ETCC (dapprima European Touring Car Challenge, poi European Touring Car Championship), \u00e8 stato un campionato automobilistico di vetture derivate dalla serie organizzato dalla FIA. Ha avuto due incarnazioni, la prima tra il 1963 e il 1988, la seconda tra il 2000 e il 2004. Nel 2005 \u00e8 stato sostituito dal Campionato del mondo turismo o in inglese World Touring Car Championship e a partire dallo stesso anno il titolo europeo (ora denominato European Touring Car Cup) \u00e8 stato assegnato in gara unica da disputarsi a fine stagione agonistica, salvo poi espandere nuovamente la competizione su pi\u00f9 prove.\nStoria.\n1963-1988.\nL'ETCC, come \u00e8 conosciuto, \u00e8 iniziato nel 1963 da Willy Stenger, che ha creato la serie con il consenso della FIA, permettendo la partecipazione ad una grande variet\u00e0 di vetture nelle varie classi, dalle piccole Fiat 600 e Mini alle grandi Jaguar Mark II, Mercedes-Benz 300SE e Chevrolet Camaro.\nNel 1963 con corse o eventi su tracciati come N\u00fcrburgring, Mont Ventoux, Brands Hatch, Mallory Park, Zolder, Zandvoort, Passo del Rombo e persino in un parco a Budapest, il titolo fu vinto dal tedesco Peter N\u00f6cker e la sua Jaguar.\nNel 1966, la FIA introdusse nuove regole per le vetture da turismo, il Gruppo 1 (per le auto da turismo standard o di serie non modificate) e il Gruppo 2 (per quelle modificate).\nNel 1968 le regole divennero pi\u00f9 liberali e fu creato il Gruppo 5. Questa situazione dur\u00f2 per due anni, quando il Gruppo 2 e il Gruppo 4 furono riunite nella classe principale. Partecipavano vetture come BMW 2002 e 3.0 CS, Alfa Romeo GTA e Ford Escort e anche Porsche 911.\nIl gruppo 5 dur\u00f2 sino al 1973, ma con la crisi energetica del 1973, le successive due stagioni hanno avuto poche auto debuttanti. Solo dal 1977 la situazione si \u00e8 normalizzata con il ritorno delle principali case automobilistiche. Le regole modificate, ora concedevano solo al Gruppo 2 e al Gruppo 1B (o auto con omologazione nazionale) di competere assieme, con BMW 3.0 Coup\u00e9 CSL e Capri RS che rimasero le pi\u00f9 competitive, come nel comparabile campionato Deutsche Rennsport Meisterschaft.\nNel 1982, la FIA sostituisce il Gruppo 1 e il Gruppo 2 con le nuove denominazioni Gruppo N e Gruppo A. All'inizio il primo gruppo era snobbato dalle case automobilistiche, che prestavano pi\u00f9 attenzione al secondo gruppo, quello dove il livello di elaborazione delle vetture era pi\u00f9 elevato. BMW e Alfa Romeo prepararono regolarmente vetture per il campionato e l'Alfa Romeo riusc\u00ec ad ottenere il titolo costruttori assoluto per quattro anni consecutivi, dal 1982 al 1985, grazie all'Alfetta GT nella versione V6, ma fu il grande pilota e tecnico Tom Walkinshaw della Tom Walkinshaw Racing con Jaguar XJS e Rover 3500 Vitesse che sarebbe stato il pi\u00f9 competitivo negli anni successivi, nella categoria piloti, gareggiando contro vetture turbo come Volvo 240 e Ford Sierra RS Cosworth, aggiudicandosi il titolo piloti nel 1984, poich\u00e9 riusc\u00ec ad ottenere pi\u00f9 vittorie tra le auto della Div.3, dove gareggiavano le auto di grossa cilindrata oltre i 3000 cm3, mentre l'assoluto costruttori torno all'Alfa Romeo.\nIl campionato \u00e8 stato cancellato dopo la stagione 1988 per i costi crescenti.\n1989-1999.\nMancando un vero titolo europeo, le migliori squadre del vecchio continente si affrontarono alla Macau Grand Prix's Guia Race, alla 24 Ore di Spa e alla 24 Ore del N\u00fcrburgring, che erano le uniche corse internazionali prestigiose durante quegli anni. Con il crescente successo e popolarit\u00e0 del \"Superturismo\" in vari campionati nazionali di \"Classe 2\", come il British Touring Car Championship e il Campionato italiano superturismo e l'interesse del pubblico per le vetture di \"Classe 1\" che correvano nel DTM, la FIA organizz\u00f2 tra il 1994 e il 1996 una sorta di campionato mondiale turismo riservato a queste ultime, promosso con la collaborazione degli organizzatori del DTM, che avevano gi\u00e0 avuto occasione di organizzare gare al di fuori della Germania nel loro calendario. Cos\u00ec nacque il Campionato Internazionale Turismo o International Touring Car Championship (ITC), ma ancora una volta l'aumento dei costi fece naufragare questo progetto, che dur\u00f2 solo due stagioni.\n2000-2004.\nDal 2000 la FIA promuove ancora un Campionato Internazionale Turismo, prendendo come esempio il Campionato italiano superturismo, che aveva avuto un buon successo. Nel 2002, questo si trasforma nel nuovo Campionato europeo Turismo, dominato da BMW e Alfa Romeo, ma molto popolare presso il pubblico per le appassionanti gare trasmesse dal canale satellitare Eurosport.\nDal 2005 in poi.\nNel 2005, la serie ETCC \u00e8 stata trasformata in Campionato del mondo turismo o World Touring Car Championship (WTCC), mentre il titolo Europeo (che \u00e8 stato rinominato ETCC - European Touring Car Cup) viene assegnato in un unico evento su doppia gara riservato ai migliori piloti dei campionati turismo nazionali e tale formato si \u00e8 protratto fino al 2009. Nel 2010 la Fia ha organizzato la European Touring Car Cup come un mini-campionato su 4 gare, ma a causa della cancellazione dell'evento a Oschersleben per la concomitanza con alcune gare nazionali, i titoli europei \"Super 2000\", \"Super Production\", \"Super 1600\" e la \"Coppa delle Nazioni\" sono stati assegnati sui risultati delle rimanenti tre gare. Nel 2011 si \u00e8 ritornati alla formula della gara unica, mentre nel 2012 la stagione si \u00e8 sviluppata su quattro gare, concludendosi nel mese di giugno a Imola. Il numero di gare annuali \u00e8 via via cresciuto nelle stagioni successive, fino a includere sei gare nel 2015."}
{"id": "1810096", "revid": "804", "url": "https://it.wikipedia.org/wiki?curid=1810096", "title": "Accantonamento (contabilit\u00e0)", "text": "In contabilit\u00e0 gli accantonamenti rappresentano delle poste instaurate per far fronte a degli impegni incerti sia per il loro ammontare che per la loro scadenza. Il conto accantonamenti permette cio\u00e8 di riservare una parte dell'utile che verr\u00e0 utilizzata quando si presenter\u00e0 l'entit\u00e0 definitiva della spesa.\nCodice civile.\nSecondo l'art. 2424 bis, comma 3 C.C. gli accantonamenti per rischi ed oneri sono destinati a coprire perdite o debiti di natura determinata, di esistenza certa o probabile dei quali tuttavia alla chiusura dell'esercizio sono indeterminati l'ammontare o la data di sopravvenienza.\nTipologia.\nLe passivit\u00e0 che danno luogo ad accantonamenti a fondi sono di due tipi: fondi per oneri e fondi per rischi.\nI fondi a oneri futuri sono valori finanziari presunti che misurano dei costi di competenza dell'esercizio, ma che non sono ancora stati liquidati.\nGli oneri sono incerti sia nel loro ammontare sia per il momento in cui avverr\u00e0 la manifestazione finanziaria.\nI fondi oneri futuri non sono comuni a tutte le imprese, ma solo a quelle che si trovano in situazioni particolari:\nGli accantonamenti a fondi rischi sono una delle applicazioni pi\u00f9 significative del principio della prudenza. Si imputano, infatti, al reddito i componenti negativi che si presume possano manifestarsi in futuro. D'altra parte, essi rappresentano anche un'applicazione del principio della competenza economica, in quanto la quota da imputare viene calcolata sulla base di valutazioni che hanno lo scopo di determinare l'incidenza negativa del rischio sul reddito dell'esercizio, per il fatto che esso si riferisce a operazioni in corso al momento della chiusura. I fondi rischi pi\u00f9 utilizzati sono:\nLa distinzione tra fondi oneri futuri e fondi rischi, propria della tradizione contabile italiana, non \u00e8 riconosciuta dai principi contabili internazionali.\nSecondo gli IAS/IFRS (International Accounting Standards/International Financial Reporting Standards), se un evento risulta probabile ma l'ammontare dell'onere non \u00e8 stimabile, oppure un evento \u00e8 soltanto possibile, non \u00e8 ammesso alcun accantonamento a un fondo.\nUn classico esempio di accantonamento sono le spese per un processo in atto.\nPosso ad esempio mettere ogni mese nel conto accantonamenti 1.000 euro per far fronte alle spese giudiziarie del processo in corso, in modo che quando dovr\u00f2 effettivamente pagare tali spese avr\u00f2 gi\u00e0 da parte dei soldi predestinati a tal fine."}
{"id": "1810098", "revid": "404449", "url": "https://it.wikipedia.org/wiki?curid=1810098", "title": "Strada Ginori", "text": "Strada Ginori \u00e8 una via del centro storico di Grosseto.\nDescrizione.\nLa via collega l'angolo sud-orientale di piazza San Francesco con il lato settentrionale di piazza della Palma. La strada ha inizio di fronte al complesso dell'ex ospedale della Misericordia di piazza San Francesco e termina proprio di fronte al campanile della chiesa della Misericordia di piazza della Palma.\nStoria.\nLa strada ricalca l'andamento curvilineo che gi\u00e0 assumeva in epoca medievale, quando quasi certamente si adattava all'andamento del primitivo circuito murario. Con la ricostruzione delle mura medicee, tra la strada e la cerchia \u00e8 venuta a trovarsi interposto la parte nord-orientale dell'anello viario della strada del Giuoco del Cacio, che venne costruita proprio alla fine del XVI secolo.\nEdifici.\nLungo la strada, \u00e8 degno di nota palazzo Stefanopoli-Porciatti, di origini medievali, con interventi di ristrutturazione nelle epoche rinascimentale e risorgimentale, quando l'edificio divenne propriet\u00e0 della casata greca degli Stephanopolus e successivamente della famiglia Porciatti; un recente restauro lo ha riportato agli antichi splendori, pur essendo rimasto ad uso abitativo. Nella stessa via sorgevano in epoca settecentesca il vecchio Spedaletto delle donne e lo Scrittoio Regio."}
{"id": "1810099", "revid": "767487", "url": "https://it.wikipedia.org/wiki?curid=1810099", "title": "Jack Casady", "text": "Ha raggiunto la fama come bassista del gruppo acid rock Jefferson Airplane, dopo aver militato nella band di rhythm and blues The Triumphs come chitarrista solista assieme a Jorma Kaukonen, con cui suoner\u00e0 sia nei Jefferson Airplane che nel \"side project\" Hot Tuna.\nBiografia.\nJack Casady \u00e8 nato a Washington D.C., da Mary Virginia Quimby e William Robert Casady. Suo padre aveva origini in parte protestanti irlandesi e in parte ebree polacche. La madre era parente dell'aviatrice Harriet Quimby e alcuni dei suoi familiari erano in Nord America dal 1600.\nHa suonato per la prima volta, come chitarrista solista, con i The Triumphs, una band rhythm and blues dell'area di Washington, D.C.; successivamente \u00e8 passato al basso, durante gli anni del liceo. Mentre era ancora minorenne ha suonato (impiegando un documento d'identit\u00e0 falsificato) nella scena musicale dei club di Washington D.C., a supporto di musicisti come Little Anthony e gli Imperials.\nJefferson Airplane.\nCon i Jefferson Airplane raggiunger\u00e0 un enorme successo che vedr\u00e0 la band imporsi come una delle pi\u00f9 influenti nella stagione della \"Summer of Love\" e del \"San Francisco Sound\" a cavallo tra anni sessanta e settanta. \nIl suo stile si diversificher\u00e0 dal convenzionale supporto ritmico rock'n'roll nell'esplorazione di nuove idee melodiche date dalla progressione di accordi, dal suo personale stile di \"walking bass\" e linee jazz inserite in un contesto rock e dal suo tipico timbro, ottenuto con un basso Guild Starfire ed un amplificatore Versatone con cui otteneva un suono particolarmente \"ringhioso\" nei registri pi\u00f9 alti, per poi convertirsi al particolare suono dei primi bassi \"di liuteria\" (il suo basso Alembic \"Mission Control\" sar\u00e0 il primo della omonima casa che vedr\u00e0 il suo iniziale successo proprio grazie all'utilizzo dei suoi strumenti da parte di artisti come Casady e Jerry Garcia dei Grateful Dead). \u00c8 accreditato come coautore in diversi brani degli Airplane: \"Spare Chaynge\" (\"After Bathing at Baxter's\", 1967), il tradizionale arrangiato dal gruppo \"Rock Me Baby\", \"Turn Out the Lights\", \"Bear Melt\" (\"Bless Its Pointed Little Head\", 1969), \"Pretty as You Feel\" (\"Bark\", 1971), \"Long John Silver\" (\"Long John Silver\", 1972).\nHot Tuna.\nDal 1969 suoner\u00e0 anche nella band Hot Tuna assieme Jorma Kaukonen, prima come duo e poi come trio, reinterpretando classici blues e brani pi\u00f9 rock, in cui metter\u00e0 in evidenza il suo virtuosismo (in particolare in brani come \"Water Song\", \"Sunny Day Strut\" e \"Candy Man\").\nVerso la fine degli anni settanta, presa una pausa con gli Hot Tuna suoner\u00e0 con i gruppi SVT di Brian Marnell e con la KBC Band assieme ai vecchi componenti dei Jefferson Airplane, Paul Kantner e Marty Balin, con cui ricoprir\u00e0 un ruolo pi\u00f9 \"classico\" all'interno della sezione ritmica semplificando il proprio stile virtuosistico.\nNel 2003 \u00e8 uscito il suo primo album solista, \"Dream Factor\", in cui ha suonato assieme a Warren Haynes, Doyle Bramhall II, Jorma Kaukonen, Fee Waybill, Ivan Neville ed altri.\nAnni recenti e altri progetti.\nAl momento suona ancora con gli Hot Tuna e insegna nella scuola creata da Jorma Kaukonen nel suo \"Fur Peace Ranch\" in Ohio. E dal maggio 2007 fa parte del gruppo Moonalice assieme al vecchio bassista e pianista dei Jefferson Starship, Pete Sears; ha inoltre collaborato con la Epiphone per la produzione del \"Jack Casady Signature Bass\".\nStrumentazione.\nBassi "}
{"id": "1810100", "revid": "125440615", "url": "https://it.wikipedia.org/wiki?curid=1810100", "title": "Cloruro di berillio", "text": "Il cloruro di berillio \u00e8 un composto di formula BeCl2 formato dal metallo berillio (Be) e dall'alogeno cloro (Cl); a temperatura ambiente si presenta come un solido cristallino bianco.\nFonde e vaporizza a temperature piuttosto basse (rispettivamente 405 \u00b0C e 520 \u00b0C) a differenza degli alogenuri degli altri metalli alcalino-terrosi. \u00c8 solubile in solventi organici come alcool ed etere. Tali caratteristiche indicano il carattere essenzialmente covalente del composto.\nSi idrolizza in acqua formando [Be(H2O)4]Cl2.\nCaratteristiche strutturali.\nIl carattere covalente (nonostante l'elevata differenza di elettronegativit\u00e0 tra Be e Cl) \u00e8 dovuto alla presenza di un catione con carica elevata (2+) e piccolo raggio, vicino ad un anione altamente polarizzabile (Cl-).\nIn forma solida il cloruro di berillio presenta una struttura di polimero monodimensionale costituito da celle tetraedriche unite per gli spigoli; la struttura tetraedrica \u00e8 distorta, con angoli Cl-Be-Cl di 109\u00b0 e Be-Cl-Be di 71\u00b0:\nOgni Be si lega con quattro atomi di cloro:\n- due si legano attraverso gli elettroni spaiati,\n- il Be presenta poi orbitali vuoti e accetta coppie di elettroni da altri due atomi di cloro.\nIn fase gassosa pu\u00f2 presentarsi sia come monomero che come dimero. La forma dimera \u00e8 presente in percentuali elevate solo a temperature vicine a quella di vaporizzazione, ad esempio 20% a 560 \u00b0C.\nI monomeri presentano geometria lineare con angolo di legame di 180\u00b0 a riprova del parziale carattere covalente dei legami: la molecola BeCl2 \u00e8 spesso usata in didattica chimica per mostrare la geometria lineare nella teoria VSEPR.\nSintesi del composto.\nSi fa reagire l'ossido di berillio con carbone e cloro a 600 - 800 \u00b0C:\nBeCl2 pu\u00f2 essere preparato anche trattando berillio metallico con cloruro di idrogeno:"}
{"id": "1810105", "revid": "118678437", "url": "https://it.wikipedia.org/wiki?curid=1810105", "title": "Metallo Italia", "text": "Metallo Italia \u00e8 una compilation di gruppi italiani heavy-metal, uscita nel 1985 per la Reflex Records-CGD.\nLa copertina recitava \"The First Compilation of Italian Hard-Rock\" (La prima compilation di hard-rock italiano), ma in realt\u00e0 era stata preceduta da almeno altre due compilation ufficiali di heavy-metal italiano, ovvero \"Heavy Metal Eruption\" (Metal Eye Records, 1983) e \"Italian Metal vol.1\" (Flying Records, 1985). Fu tuttavia la prima a godere di un battage pubblicitario di un certo livello, cosa che la impose all'attenzione del pubblico. \nSebbene i gruppi scelti ben rappresentassero la scena italiana dell'epoca, il disco non ebbe un destino felice, soprattutto a causa di una copertina assai controversa, che sin dall'inizio lo rese inviso a molti metallari (vi si vedeva la testa di Eddie the Head mozzata di fresco dal personaggio in copertina chiamato \"Marius The Monster\", nelle intenzioni del produttore una sorta di \"campione\" del metal italiano).\nIl disco fu accompagnato da un omonimo video, diretto da Ferruccio Castronuovo che ricevette una certa esposizione grazie a una serie di passaggi Rai. Nel video \u00e8 presente anche un intro che recita: \u00abE il Cavaliere Nero gett\u00f2 indietro il suo cappuccio, e meraviglia, apparve una corona regale sulla bionda chioma, ma non vi era alcuna testa visibile su cui poggiasse. Le fiamme del fuoco brillavano fra di essa e le spalle larghe e scure coperte dal mantello...e i signori delle tenebre si scontrarono nella notte, illuminati dalla pallida luce lunare...e solo uno ne usc\u00ec vincitore\u00bb. Si tratta di una semi-citazione da \"Il Signore degli Anelli\", in cui si legge: \u00abIl Cavaliere Nero fece scivolare il cappuccio e, meraviglia! portava una corona regale; eppure sotto di essa vi era una testa invisibile, poich\u00e9 fra la corona e le grandi e scure spalle ammantate brillavano rossi i fuochi\u00bb.\nIl video ha goduto di una certa notoriet\u00e0 grazie alla canzone \"Italian Steel\", registrata dal gruppo speed metal italiano Baphomet's Blood nel 2009, in cui \u00e8 presente l'intro della compilation.\nTracce.\nLato A:\nLato B:"}
{"id": "1810124", "revid": "136978", "url": "https://it.wikipedia.org/wiki?curid=1810124", "title": "Giovanni Bachelet", "text": ""}
{"id": "1810125", "revid": "1163904", "url": "https://it.wikipedia.org/wiki?curid=1810125", "title": "Shen (magia egizia)", "text": "Lo shen (altres\u00ec conosciuto come sheneu o shenu) \u00e8 uno degli amuleti egizi pi\u00f9 antichi, conosciuto anche nella Mesopotamia dove era considerato un simbolo magico associato alle divinit\u00e0.\nV9\n\u0161nw, \"glifo indicante l'anello shen\"\n\u00c8 rappresentato come una corda annodata e intrecciata in forma circolare, con una barretta tangente il bordo inferiore del cerchio.\nI suoi significati sono estremamente complessi ma forse il pi\u00f9 comune \u00e8 quello che lo rappresenta come \"anello di potere\" perch\u00e9 gli Egizi vi identificarono il cerchio che circonda e definisce tutto ci\u00f2 che esiste, ossia l'universo regolato da Maat. Di conseguenza, l'amuleto proteggeva da Caos e dalle forze dissocianti negative le persone vive e nel loro periglioso viaggio nel Duat, verso la rinascita e la vita eterna, i defunti.\nQuesto cerchio, senza principio e senza fine, rappresentava l'eternit\u00e0 intesa come incessante flusso del tempo e continua a\nvivere tutt'oggi nella nostra cultura occidentale come anello matrimoniale.\nCome tutti gli amuleti doveva essere \"caricato\" di energia specifica per sortire l'effetto a cui era destinato e nella tomba di Tutankhamon \u00e8 rappresentata la dea Nefti mentre \"magnetizza\" lo shen.\nAltre rappresentazioni le troviamo in monili, soprattutto pettorali, nelle zampe del dio falco Horus e alla base della palma del dio dell'eternit\u00e0 Huh.\nUna variante, tra le dottrine della cosmogonia egizia, indicava nella forma circolare dello shen, il sole sopra l'uovo cosmico e la barretta tangente era il luogo ove esso era posato, cio\u00e8 la terra emergente dalle acque primordiali del Nun."}
{"id": "1810126", "revid": "767487", "url": "https://it.wikipedia.org/wiki?curid=1810126", "title": "La vita \u00e8 altrove", "text": "La vita \u00e8 altrove (lingua ceca \"\u017divot je jinde\") \u00e8 un romanzo di Milan Kundera pubblicato per la prima volta in Francia nel 1973 e in Italia nel 1992 da Adelphi.\nTrama.\nIl romanzo, ambientato in Cecoslovacchia tra gli anni trenta e la fine degli anni quaranta, racconta la storia della breve vita del giovane Jaromil, ironicamente soprannominato da Kundera \"il poeta\". Jaromil \u00e8 figlio unico e viene cresciuto come un bambino viziato da una madre eccessivamente protettiva. Durante la prima adolescenza subisce cocenti delusioni, che lo portano ad evadere dalla realt\u00e0, e a trasportarsi verso un mondo immaginario straordinariamente poetico. In questa sua \"fuga\" dalla quotidianit\u00e0 comincia a scrivere poesie e racconti, e crea le avventure di un giovane personaggio vincente, Xavier. Jaromil si immedesima a tal punto nel suo personaggio da arrivare a immaginare di vivere una vita parallela poetica e romantica, che fa da contraltare a una realt\u00e0 che lo lascia profondamente insoddisfatto.\nDurante gli anni del secondo dopoguerra, con la presa del potere da parte dei comunisti in Cecoslovacchia, il protagonista riesce a conquistare il successo nel ruolo di \"poeta di regime\", scrivendo versi involontariamente demenziali sulla costruzione di centrali elettriche e macchinari agricoli. Assorbito da un coinvolgente idealismo comunista e inebriato dal successo ottenuto come poeta, Jaromil perde ancora di pi\u00f9 il contatto con la realt\u00e0. Quando arriva a convincersi di essersi completamente identificato con il suo eroe immaginario, Xavier, viene bruscamente riportato alla realt\u00e0 dal suo vecchio maestro, che gli infligge una grottesca umiliazione; finch\u00e9 a nemmeno vent'anni, per i postumi di un'infreddatura, \"il poeta\" muore."}
{"id": "1810130", "revid": "113757", "url": "https://it.wikipedia.org/wiki?curid=1810130", "title": "Val Grue", "text": ""}
{"id": "1810131", "revid": "113757", "url": "https://it.wikipedia.org/wiki?curid=1810131", "title": "Valle Ossona", "text": ""}
{"id": "1810135", "revid": "16583666", "url": "https://it.wikipedia.org/wiki?curid=1810135", "title": "Eccezzziunale veramente", "text": ""}
{"id": "1810136", "revid": "16583675", "url": "https://it.wikipedia.org/wiki?curid=1810136", "title": "Eccezziunale veramente", "text": ""}
{"id": "1810138", "revid": "729019", "url": "https://it.wikipedia.org/wiki?curid=1810138", "title": "Guerra vandalica", "text": "La guerra vandalica fu una guerra combattuta in Nordafrica, nelle zone corrispondenti all'attuale Tunisia e all'Algeria orientale, nel 533\u2013534, tra l'Impero romano d'Oriente e i Vandali. Fu la prima delle guerre di riconquista dell'Occidente di Giustiniano I ed ebbe successo: il regno dei Vandali venne annientato, e l'Africa settentrionale ritorn\u00f2 in mano romana.\nContesto storico.\nFondazione del Regno dei Vandali.\nNel corso del graduale declino e dissoluzione dell'Impero romano d'Occidente cominciato agli inizi del V secolo, la trib\u00f9 dei Vandali, alleata con gli Alani, si era stabilita nella penisola iberica. Nel 429, il Re dei Vandali Genserico, invitato dal \"vicarius\" d'Africa, Bonifacio, che si era rivoltato all'imperatore d'Occidente Valentiniano III (r. 425\u2013455) e stava fronteggiando un'invasione ad opera di truppe imperiali, attravers\u00f2 lo stretto di Gibilterra con la sua gente, che si narra fossero in 80.000 in totale, penetrando nell'Africa settentrionale romana. I Vandali e gli Alani di Genserico, tuttavia, non miravano ad aiutare il ribelle Bonifacio, bens\u00ec ad impadronirsi dell'intera Africa romana. Dopo aver devastato per cinque anni le province dell'Africa romana, nel 435 i Vandali ottennero dalla corte di Ravenna il riconoscimento del loro possesso della Mauretania Caesariensis, Mauretania Sitifensis e della maggior parte della Numidia. La guerra contro l'Impero riprese ben presto, e nell'ottobre del 439, la capitale dell'Africa, Cartagine, cadde in mano vandalica. Nel 442, i Vandali e l'Impero firmarono un nuovo trattato, in base al quale i Vandali restituirono all'Impero le province ottenute con il trattato del 435, ricevendo in cambio il nucleo della diocesi africana, ovvero le floride province della Zeugitana e della Byzacena. Questi avvenimenti segnarono la formazione del Regno dei Vandali, in quanto i Vandali resero Cartagine la propria capitale e si insediarono nei suoi dintorni. Oltre ad ottenere il controllo dei lucrosi traffici commerciali di grano con l'Italia, i Vandali cominciarono inoltre a sferrare spedizioni piratesche che colpirono persino il Mar Egeo, culminando nel sacco di Roma stessa nel 455, che si narra dur\u00f2 due settimane. Successivamente, approfittando del caos che segu\u00ec all'uccisione di Valentiniano nel 455, Genserico riconquist\u00f2 le Mauretanie e, con la sua flotta, si impossess\u00f2 della Sardegna, della Corsica e delle Isole Baleari. La Sicilia scamp\u00f2 a stento alla stessa sorte grazie al generale romano Ricimero.\nNel corso di questo processo, i Vandali riuscirono a sopravvivere a numerosi tentativi di controffensiva romana: il generale romano-orientale Aspar aveva condotto una fallimentare spedizione nel 431, una spedizione preparata dall'imperatore d'Occidente Maggioriano (r. 457\u2013461) fall\u00ec nel 460 dopo che la flotta romana al largo della costa della Spagna fu distrutta o catturata dai pirati Vandali prima ancora che potesse partire, e finalmente, nel 468, Genserico sconfisse una spedizione congiunta di entrambi gli imperi condotta dal generale romano-orientale Basilisco. Subito dopo questa disfatta militare, e in seguito ad ulteriori incursioni dei pirati vandali lungo le coste della Grecia, l'imperatore d'Oriente Zenone (r. 474\u2013491) firm\u00f2 una \"pace perpetua\" con Genserico (474/476).\nRelazioni tra Romani e Vandali fino al 533.\nLo stato Vandalo era unico in molti aspetti in confronto agli altri regni romano-barbarici che si erano succeduti all'Impero romano d'Occidente: invece di rispettare e continuare l'ordine socio-politico stabilito dai Romani, essi lo sostituirono completamente con uno proprio. Laddove i re dell'Europa occidentale continuavano a portare rispetto agli imperatori e a battere moneta con i loro ritratti, i re vandali ritraevano essi stessi come re pienamente indipendenti. Inoltre, i Vandali\u2014come la maggior parte dei Germani, aderenti all'Arianesimo\u2014perseguitarono la maggioranza calcedoniana della popolazione locale, specialmente sotto i regni di Unerico (r. 477\u2013484) e Guntamundo (r. 484\u2013496). Gli imperatori di Costantinopoli protestarono per queste persecuzioni, ma, malgrado ci\u00f2, la \"pace eterna\" dur\u00f2 per quasi sessant'anni, e le relazioni si mantennero grossomodo amichevoli, soprattutto durante il regno dell'imperatore d'Oriente Anastasio I (r. 491\u2013518) e del re vandalo Trasamundo (r. 496\u2013523), che adott\u00f2 una politica tollerante nei confronti dei cristiani non ariani, cessando le persecuzioni.\nNel 523, Ilderico (r. 523\u2013530), figlio di Unerico, sal\u00ec al trono di Cartagine. Egli stesso un discendente di Valentiniano III, Ilderico rialline\u00f2 il proprio regno instaurando relazioni pi\u00f9 amichevoli con l'Impero romano d'Oriente: secondo il resoconto di Procopio di Cesarea, era una persona pacifica e amorevole, che fece cessare le persecuzioni a danno dei Calcedoniani, scambi\u00f2 doni e ambascerie con Giustiniano (r. 527\u2013565) persino prima dell'ascesa di quest'ultimo al trono, e decise persino di rimuovere la propria immagine dalle sue monete, sostituendola con quella dell'imperatore. Giustiniano evidentemente nutriva delle speranze che questo riavvicinamento avrebbe condotto alla pacifica subordinazione dello stato vandalo all'Impero d'Oriente. Tuttavia, la politica filo-romana di Ilderico, accoppiata con una sconfitta subita contro i Mauri in Byzacena, gli attir\u00f2 impopolarit\u00e0 presso l'aristocrazia vandalica, la quale, nel 530, lo detronizz\u00f2 e lo imprigion\u00f2 eleggendo re al suo posto suo cugino, Gelimero (r. 530\u2013534). Giustiniano sfrutt\u00f2 l'opportunit\u00e0, chiedendo la restaurazione di Ilderico, ma Gelimero ovviamente rifiut\u00f2. Giustiniano chiese quindi che almeno Ilderico venisse liberato e inviato in esilio a Costantinopoli, minacciando la guerra nel caso anche questa richiesta fosse stata rifiutata. Gelimero, non intendendo consegnare a Giustiniano un rivale per il trono, che lo avrebbe utilizzato per gettare discordia nel regno vandalico, e probabilmente sospettando che la guerra sarebbe scoppiata in ogni caso secondo almeno J.B. Bury, rifiut\u00f2 affermando che questa era una questione interna tra i Vandali.\nGiustiniano ora aveva un \"casus belli\" per fare guerra ai Vandali, e con la pace restaurata in Oriente nel 532, inizi\u00f2 a organizzare un esercito per invadere l'Africa. Secondo Procopio di Cesarea, la notizia della decisione presa da Giustiniano di intraprendere una guerra contro i Vandali provoc\u00f2 una grande costernazione presso le \u00e9lite della capitale, in quanto il ricordo della disfatta del 468 era ancora vivo nelle loro menti. Gli ufficiali finanziari si lamentarono delle grossi spese che avrebbe richiesto la spedizione, mentre gli eserciti erano stanchi per la guerra persiana e temevano la potenza marittima vandalica. La decisione dell'imperatore ricevette invece l'appoggio della Chiesa, anche a causa dell'arrivo a Costantinopoli delle vittime delle persecuzioni rinnovate da Gelimero. Solo il potente e influente prefetto del pretorio d'Oriente, Giovanni di Cappadocia, os\u00f2 apertamente opporsi alla spedizione, ma Giustiniano non gli diede retta e continu\u00f2 ad allestire i preparativi per la guerra.\nPreparativi diplomatici e rivolte in Tripolitania e Sardegna.\nPoco tempo dopo la sua ascesa al potere, la posizione interna di Gelimero cominci\u00f2 a deteriorarsi in quanto cominci\u00f2 a perseguitare i suoi politici interni presso l'aristocrazia vandalica, confiscandone le propriet\u00e0 e giustiziando molti di essi. Queste azioni minarono la gi\u00e0 dubbia legittimit\u00e0 del suo regno agli occhi di molti, e contribuirono allo scoppio di due rivolte nelle province remote del Regno vandalico: in Sardegna, nella primavera del 533, Goda, il governatore dell'Isola recentemente designato da Gelimero, incoraggiato e sostenuto dal popolo sardo, svincol\u00f2 le sorti dell'isola da quelle del regno vandalo assumendo il titolo di \"Rex\", e, poco tempo dopo, in Tripolitania, dove la popolazione nativa si era rivoltata contro la dominazione vandalica sotto il comando di un certo Pudenzio. Sebbene la narrativa propizia fa sembrare entrambe le rivolte delle coincidenze, secondo Ian Hughes, il fatto che entrambe le rivolte siano scoppiate proprio poco tempo prima della spedizione romana contro i Vandali, e che sia Goda che Pudenzio chiesero immediatamente rinforzi a Giustiniano, (nello stesso periodo in cui si rivolt\u00f2, oltre che iniziare a stampare monete; il suo nome appare, nella forma \"CVDA\", su di una moneta, l'unica attribuibile al suo regno; Goda avrebbe inviato una lettera a Giustiniano, dichiarando di essere disposto ad allearsi ad un sovrano giusto come lui e non ad un tiranno come Gelimero) sembra suggerire un coinvolgimento diplomatico attivo dell'imperatore nello scoppio delle rivolte.\nIn risposta agli emissari di Goda, Giustiniano invi\u00f2 Cirillo, uno dei comandanti dei \"foederati\", con 400 uomini, di accompagnare la flotta di Belisario per poi salpare per la Sardegna. Gelimero reag\u00ec alla rivolta di Goda inviando la maggior parte della sua flotta, 120 dei suoi migliori vascelli, e 5.000 uomini sotto il comando di suo fratello Tzazon per reprimerla. La decisione del re vandalo gioc\u00f2 un ruolo cruciale nell'esito finale della guerra, in quanto, con la potente flotta vandalica (insieme a parte dell'esercito) impegnata altrove a reprimere la rivolta in Sardegna, lo sbarco dei Romani in Africa pot\u00e9 procedere senza ostacoli. Gelimero scelse inoltre di trascurare la rivolta in Tripolitania per il momento, in quanto era una rivolta molto meno seria e in una regione pi\u00f9 remota, mentre la carenza di soldati lo costrinse ad attendere il ritorno di Tzazon dalla Sardegna. Al contempo, entrambi i re cercarono di procurarsi degli alleati: Gelimero contatt\u00f2 il re dei Visigoti Theudis (r. 531\u2013548) proponendogli un'alleanza, mentre Giustiniano si assicur\u00f2 la benevolente neutralit\u00e0 e sostegno del Regno ostrogoto d'Italia, il quale aveva relazioni di inimicizia con i Vandali a causa del maltrattamento ad opera dei Vandali della principessa ostrogota Amalafrida, moglie di Trasamundo. La corte ostrogota accett\u00f2 prontamente di consentire alla flotta di invasione romana di adoperare il porto di Siracusa in Sicilia e stabilire un mercato per l'approvvigionamento delle truppe romane in quel luogo.\nForze in campo.\nGiustiniano scelse come comandante della spedizione uno dei suoi migliori generali, Belisario, che si era recentemente distinto sia contro i Persiani che nella repressione della rivolta di Nika. Come osserva Ian Hughes, Belisario era particolarmente adatto a questa missione anche per due altri motivi: era di madrelingua latina, e ci teneva affinch\u00e9 il suo esercito non maltrattasse la popolazione locale, mantenendo la disciplina tra le sue truppe. Entrambe le qualit\u00e0 erano cruciali per ottenere il sostegno della popolazione romano-africana di madrelingua latina. Belisario era accompagnato da sua moglie, Antonina, e da Procopio di Cesarea, il suo segretario, che in seguito scrisse la Storia delle guerre.\nSecondo Procopio, l'esercito consisteva in 10.000 fanti, in parte presi dall'esercito di campo (\"comitatenses\") e in parte tra i \"foederati\", e da 5.000 cavalieri. Vi erano inoltre circa 1.500\u20132.000 dei soldati privati di Belisario (\"bucellarii\"), un reggimento d'\u00e9lite (che potrebbe essere stato incluso nel totale di Procopio per la cavalleria). In aggiunta, presero parte alla spedizione anche due corpi di truppe alleate, con arcieri a cavallo, 600 Unni e 400 Eruli. L'esercito era condotto da ufficiali di esperienza, come l'eunuco Salomone, che fu scelto da Belisario come suo \"domesticus\", e l'ex prefetto del pretorio Archelao, al quale fu affidato il compito di provvedere all'approvvigionamento dell'esercito. L'intera armata fu trasportata su 500 vascelli contenenti 30.000 marinai sotto la guida dell'ammiraglio Calonimo di Alessandria, sorvegliata da 92 dromoni. Secondo la storiografia tradizionale (cfr. ad esempio J.B. Bury), la forza della spedizione era piccola in numeri, specialmente considerata la reputazione militare dei Vandali, e che forse riflette i limiti della capienza di trasporto della flotta, oppure potrebbe essere stata una mossa intenzionale per limitare l'impatto di una eventuale sconfitta. Ian Hughes, tuttavia, commenta che, persino in confronto con gli eserciti dell'Alto Impero romano, l'esercito di Belisario era \"una forza grande e ben equilibrata in grado di sconfiggere i Vandali e che potrebbe aver contenuto una proporzione maggiore di alta qualit\u00e0, truppe affidabili provenienti dagli eserciti stazionati in oriente\".\nPer quanto riguarda i Vandali, la situazione del loro esercito non \u00e8 altrettanto chiara. L'esercito vandalico, a differenza di quello dell'Impero d'Oriente, non era n\u00e9 professionale n\u00e9 per lo pi\u00f9 composto da volontari, ma comprendeva al contrario ogni maschio idoneo al combattimento del popolo vandalico. Per cui le stime moderne delle forze a disposizione dei Vandali variano in funzione delle stime sulla popolazione totale vandalica, da un picco di 30.000\u201340.000 uomini su un totale di popolazione vandalica stimato sulle 200.000 persone (Diehl e Bury), a un minimo di 25.000 uomini\u2014o persino 20.000, se vengono tenute in considerazione le loro sconfitte contro i Mauri\u2014per una stima della popolazione di 100.000 abitanti (Hughes). Malgrado la loro reputazione, i Vandali erano diventati man mano meno bellicosi, giungendo a condurre una vita lussuosa tra le ricchezze dell'Africa. Inoltre, il loro stile di combattimento era poco adatto per confrontarsi con i veterani di Belisario: l'esercito vandalico era composto esclusivamente di cavalieri, con armatura alla leggera e armati esclusamente per il combattimento corpo a corpo al punto da trascurare interamente l'uso di archi o giavellotti, in netto contrasto ai catafratti con armature pesanti e agli arcieri a cavallo di Belisario.\nI Vandali furono inoltre indeboliti dall'ostilit\u00e0 dei suoi sudditi romani, dall'esistenza presso i Vandali di una fazione fedele a Ilderico, e dalla posizione ambivalente delle trib\u00f9 dei Mauri.\nGuerra.\nL'esercito di Belisario salpa per l'Africa.\nCon una cerimonia pomposa, alla presenza dell'imperatore Giustiniano e del patriarca di Costantinopoli, la flotta romana salp\u00f2 il 21 giugno 533. Inizialmente la flotta procedette lentamente, fermandosi per cinque giorni a Heraclea Perinthus in attesa dell'arrivo dei cavalli e per ulteriori quattro giorni a Abydus a causa della mancanza di vento che impediva la navigazione. La flotta lasci\u00f2 i Dardanelli il 1\u00ba luglio, e attravers\u00f2 il Mar Egeo per fermarsi al porto di Methone, dove fu raggiunta dagli ultimi contingenti di truppe. Belisario approfitt\u00f2 della fermata forzata a causa della mancanza di vento per addestrare le sue truppe e affiatarle. Fu tuttavia proprio a Methone, che 500 soldati perirono di dissenteria per aver mangiato pane andato a male. Secondo Procopio, la responsabilit\u00e0 per l'accaduto cadde sul prefetto del pretorio d'Oriente Giovanni di Cappadocia, che, per risparmiare sui costi per la cottura del pane destinato agli eserciti, lo aveva fatto cuocere soltanto una volta invece delle due previste, con il risultato che il pane and\u00f2 a male. Giustiniano fu informato, ma non risulta che Giovanni sia stato punito. Belisario prese delle misure per porre rimedio alla situazione, e l'esercito si riprese presto.\nDa Methone, la flotta salp\u00f2 attraversando il Mar Ionio raggiungendo Zacinto, da dove passarono per dirigersi poi verso l'Italia. La navigazione fu rallentata dalla mancanza di vento, e l'esercito soffr\u00ec per la mancanza di acqua fresca quando le provviste che avevano comprato andarono a male. Alla fine, la flotta raggiunse Catania in Sicilia, da dove Belisario invi\u00f2 Procopio a Siracusa per ottenere informazioni sulle attivit\u00e0 dei Vandali. Per caso, Procopio incontr\u00f2 l\u00ec un suo amico mercante, il cui servo era appena arrivato da Cartagine. Quest'ultimo inform\u00f2 Procopio che non solo i Vandali erano inconsapevoli dello sbarco imminente in Africa della flotta di Belisario, ma che Gelimero, che aveva appena inviato la spedizione di Tzazon in Sardegna, non si trovava in quel momento a Cartagine, bens\u00ec nella piccola citt\u00e0 dell'entroterra di Hermione. Procopio inform\u00f2 prontamente Belisario, che ordin\u00f2 immediatamente all'esercito di reimbarcarsi e partire alla volta della costa africana. Dopo essere salpati da Malta, raggiunsero capo Caputvada, sulla costa occidentale della moderna Tunisia a circa 162 miglia romane (240\u00a0km) a sud da Cartagine.\nL'avanzata verso Cartagine e la battaglia di Ad Decimum.\nQuando la flotta romana raggiunse l'Africa, si tenne una riunione tra Belisario e i suoi subordinati, dove molti dei suoi ufficiali proposero di attaccare direttamente Cartagine, in quanto era l'unica citt\u00e0 fortificata del regno dei Vandali, avendo i Vandali demolito le mura delle altre citt\u00e0 per impedire una ribellione. Belisario, tuttavia, avendo bene in mente l'esito della spedizione del 468 e temendo di scontrarsi con la flotta vandala, non fu d'accordo e argoment\u00f2 contro la proposta dei suoi subordinati, riuscendo infine a prevalere. L'esercito dunque sbarc\u00f2 in quel punto, costruendo un campo fortificato per trascorrere la nottata.\nBelisario era consapevole che il successo della spedizione contava sull'ottenere il sostegno della popolazione locale, che aveva largamente conservato la propria identit\u00e0 romana e alla quale si present\u00f2 come un liberatore. E fu cos\u00ec che, nel giorno successivo allo sbarco, quando alcuni dei suoi soldati rubarono dei frutti a un abitante locale, egli li pun\u00ec severamente, e, radunato l'esercito, lo esort\u00f2 a mantenersi disciplinati e di non adoperare violenze contro la popolazione locale, a meno che non abbandonino le loro simpatie per i Romani e passino dalla parte dei Vandali. L'esortazione di Belisario port\u00f2 a risultati considerevoli, e Procopio narra che \"i soldati si comportarono con moderazione, e non commisero alcun atto ingiusto lungo la via, e [Belisario], mostrando grande gentilezza e dolcezza, port\u00f2 i Libici dalla sua parte in modo cos\u00ec completo che dovunque arrivava era come se si trovasse a casa propria\".\nQuindi l'esercito romano cominci\u00f2 la sua marcia verso nord, seguendo la via costiera. 300 cavalli sotto Giovanni l'Armeno vennero distaccati come avanguardia a circa 3 miglia (4,5\u00a0km) davanti all'esercito principale, mentre i 600 Unni coprivano il fianco sinistro dell'esercito. Belisario stesso con i suoi \"bucellarii\" condusse la retroguardia, per prevenire ogni attacco di Gelimero, che sapeva si trovasse nelle vicinanze. La flotta segu\u00ec l'esercito navigando lungo la costa. La prima citt\u00e0 che incontrarono nel corso della loro marcia fu Syllectum, che fu presa da un distaccamento sotto il comando di Boriade con uno stratagemma. Nel tentativo di dividere i Vandali, Belisario diede una lettera di Giustiniano indirizzata ai nobili vandali a un messaggero vandalo catturato, dove l'imperatore sosteneva che stava combattendo per conto del re legittimo Ilderico contro l'usurpatore Gelimero. In quanto il messaggero non os\u00f2 consegnare la lettera al destinatario, ci\u00f2 non port\u00f2 a nulla.\nGelimero, nel frattempo, dopo aver appreso l'arrivo dei Romani, ordin\u00f2 immediatamente al fratello Ammata, che si trovava a Cartagine, di assemblare le forze vandale nelle vicinanze, e di far giustiziare Ilderico e i suoi parenti, mentre il suo segretario Bonifazio ricevette l'ordine di trasportare il tesoro reale su una nave e salpare per la Spagna nel caso avessero vinto i Romani. Privato delle sue truppe migliori, che erano con Tzazon, Gelimero si prepar\u00f2 per uno scontro decisivo, che si sarebbe tenuto in un luogo chiamato Ad Decimum (\"alla decima [pietra miliare]\") dove aveva ordinato ad Ammata di portare le sue truppe. I Romani avanzarono passando per Thapsus, Leptis Parva, e Hadrumetum, raggiungendo Grasse, dove per la prima volta si scontrarono in una schermaglia con gli esploratori dell'esercito di Gelimero. Dopo un breve scambio di colpi, entrambi gli eserciti si ritirarono nei loro accampamenti. Da Grasse, Belisario diresse il suo esercito ancora pi\u00f9 ad occidente, attraversando la penisola di Capo Bon. Questa era la parte della via che portava a Cartagine che presentava maggiori insidie, essendo la flotta non pi\u00f9 a portata di mano.\nE fu cos\u00ec che, la mattina del 13 settembre, il decimo giorno dall'inizio della marcia a Caputvada, l'esercito romano giunse nelle vicinanze di Ad Decimum. In quel luogo Gelimero aveva pianificato di preparare un'imboscata e accerchiarli, adoperando un esercito, condotto da suo fratello Ammatas per bloccare la loro avanzata e scontrarsi con loro, mentre 2.000 truppe sotto suo nipote Gibamundo avrebbero attaccato il loro fianco destro, e Gelimero stesso con l'esercito principale avrebbe attaccato da dietro e completamente annientato l'esercito romano. Il piano, tuttavia, fall\u00ec, in quanto i tre eserciti vandali non riuscirono a sincronizzare i loro movimenti in modo esatto: Ammata arriv\u00f2 troppo in anticipo e fu ucciso mentre tentava di scontrarsi avendo a disposizione un piccolo esercito con l'avanguardia romana. L'esercito di Gibamundo fu intercettato dai mercenari unni a difesa del fianco e fu annientato. Non consapevole di ci\u00f2, Gelimero marci\u00f2 con l'esercito principale, e si scontro con l'avanguardia romana presente ad Ad Decimum. I Vandali forse avrebbero vinto la battaglia se Gelimero non avesse visto il cadavere di suo fratello e si dimentic\u00f2 della battaglia. Questo diede a Belisario il tempo di riorganizzare le sue truppe e sconfiggere i disorganizzati Vandali. Gelimero con il resto delle sue truppe fugg\u00ec verso occidente in Numidia. La battaglia di Ad Decimum si era conclusa con una netta vittoria romana, lasciando Cartagine senza guarnigione e con le mura in cattivo stato, permettendo cos\u00ec a Belisario di conquistarla agevolmente.\nL'entrata di Belisario a Cartagine e il contrattacco di Gelimero.\nFu solo al giungere delle tenebre, quando Giovanni l'Armeno con i suoi soldati e i 600 Unni si riunirono al suo esercito, che Belisario comprese la portata della sua vittoria. La cavalleria trascorse la notte sul campo di battaglia. La mattina successiva, all'arrivo della fanteria (e di Antonina), l'intero esercito cominci\u00f2 a marciare verso Cartagine, raggiungendola al tramonto dello stesso giorno. I Cartaginesi avevano loro aperto le porte e illuminato la citt\u00e0 per celebrare la loro liberazione dai Vandali, ma Belisario, temendo una possibile imboscata nelle tenebre e desiderando tenere sotto stretto controllo i suoi soldati, si trattenne dall'entrare in citt\u00e0, e si accamp\u00f2 nelle sue vicinanze.\n Nel frattempo, la flotta aveva circumnavigato Capo Bon e, dopo aver appreso della vittoria romana, aveva fissato le ancore a Stagnum, a circa 7,5\u00a0km da Cartagine. Ignorando le istruzioni di Belisario, Calonimo e i suoi uomini procedettero a saccheggiare l'insediamento mercantile nei sobborghi di Mandriacum.\nLa mattina del giorno successivo, il 15 settembre, Belisario prepar\u00f2 l'esercito per la battaglia di fronte alle mura cittadina, ma non si present\u00f2 alcun nemico, per cui condusse il suo esercito in citt\u00e0, dopo aver esortato di nuovo le sue truppe alla disciplina. L'esercito romano fu accolto come liberatori dalla popolazione, rimasta favorevolmente colpita per la sua moderazione. Mentre Belisario si insedi\u00f2 nel palazzo reale, sedendosi egli stesso sul trono del re, e consum\u00f2 la cena che Gelimero aveva ordinato gli fosse preparata per quando sarebbe tornato in citt\u00e0 da trionfatore, la flotta entr\u00f2 nel Lago di Tunisi e l'esercito fu alloggiato per tutta la citt\u00e0. I rimanenti Vandali vennero circondati e posti sotto custodia per impedire loro di tramare qualche insidia. Belisario, nel frattempo, invi\u00f2 Salomone a Costantinopoli per portare all'imperatore la notizia della vittoria, ma aspettandosi una imminente reazione da parte di Gelimero con il suo esercito nel tentativo di riconquistare la citt\u00e0, non perse tempo nell'ordinare la riparazione delle disastrate mura di Cartagine in modo da renderla in grado di resistere a un assedio da parte dei Vandali.\nNelle settimane successive, mentre Belisario rimaneva a Cartagine provvedendo a rinforzare le sue mura, Gelimero si stabil\u00ec con i resti del suo esercito a Bulla Regia. Distribuendo denaro era riuscito a rafforzare la fedelt\u00e0 degli abitanti locali alla sua causa, e aveva inviato messaggeri in Sardegna per ordinare a Tzazon e alle sue truppe, che nel frattempo erano riuscite a reprimere la rivolta uccidendo Goda, di lasciare l'isola per ritornare in Africa. Mentre era in attesa dell'arrivo di Tzazon, l'esercito del re dei Vandali fu rinforzato dall'arrivo di ulteriori fuggitivi dalla battaglia di Ad Decimum, ma anche da un contingente dei suoi alleati Mauri. Molte delle trib\u00f9 di Mauri della Numidia e della Byzacena, tuttavia, avevano inviato ambascerie a Belisario, giurando fedelt\u00e0 all'Impero. Alcune di esse avevano persino offerto ostaggi. Nonostante ci\u00f2, era chiaro che, finch\u00e9 l'esito della guerra sarebbe stato incerto, nessuno dei due schieramenti poteva contare sulla completa fedelt\u00e0 dei Mauri. Nel frattempo, messaggeri provenienti da Tzazon, inviati ad annunciare la repressione della rivolta in Sardegna, sbarcarono a Cartagine ignari che la citt\u00e0 era caduta in mani nemiche e furono fatti prigionieri, seguiti poco tempo dopo dagli inviati di Gelimero a Theudis, che avevano raggiunto la Spagna in seguito alle notizie dei trionfi romani e che avevano fallito a procurarsi un'alleanza con i Visigoti. Belisario fu inoltre rinforzato dall'arrivo del generale romano Cirillo con un contingente, che era salpato per la Sardegna solo per scoprire che era tornata di nuovo in possesso dei Vandali.\nNon appena Tzazon ricevette il messaggio di suo fratello, lasci\u00f2 la Sardegna e sbarc\u00f2 in Africa, dove si ricongiunse con Gelimero a Bulla. Il re vandalo era ora determinato ad avanzare su Cartagine. Le sue intenzioni non sono ben chiare; l'interpretazione tradizionale \u00e8 che sperasse di riconquistare la citt\u00e0 bloccandola e prendendola per la fame, ma Ian Hughes ritiene che, mancando le riserve per una guerra lunga, sperava di costringere Belisario a un \"singolo, decisivo confronto\". Avvicinandosi alla citt\u00e0, l'esercito vandalo tagli\u00f2 l'acquedotto che riforniva la citt\u00e0 di acqua, e cerc\u00f2 di impedire l'arrivo di provviste in citt\u00e0. Gelimero invi\u00f2 agenti in citt\u00e0 per minare la fedelt\u00e0 degli abitanti all'esercito imperiale. Belisario, che era sempre all'erta temendo possibili tradimenti, decise di dare un esempio facendo impalare un cittadino di Cartagine che intendeva unirsi ai Vandali. Erano tuttavia i mercenari Unni la parte dell'esercito pi\u00f9 a rischio di una possibile defezione ai Vandali, in quanto essi erano scontenti per essere stati portati in Africa contro la propria volont\u00e0 e temevano di rimanere l\u00ec come guarnigione. In effetti, agenti vandali li avevano gi\u00e0 contattati cercando di convincerli a passare dalla loro parte, ma Belisario riusc\u00ec a mantenere la loro fedelt\u00e0 all'Impero\u2014almeno per il momento\u2014facendo solenni promesse che dopo la vittoria finale sarebbero stati ampiamente ricompensati per i loro servigi e avrebbero ottenuto il permesso di ritornare in patria. La loro fedelt\u00e0 rimase tuttavia sospetta, e, come i Mori, gli Unni probabilmente erano in attesa di scoprire chi avrebbe vinto la guerra e passare dalla sua parte.\nBattaglia di Tricamarum e resa di Gelimero.\nDopo essersi assicurato la fedelt\u00e0 della popolazione e dell'esercito, e aver completato la riparazione delle mura, Belisario risolse di scontrarsi con Gelimero in battaglia, e a met\u00e0 dicembre marci\u00f2 fuori da Cartagine in direzione dell'accampamento fortificato vandalo a Tricamarum, a circa 28\u00a0km da Cartagine. Come a Ad Decimum, la cavalleria romana procedette avanti alla fanteria, e la conseguente battaglia di Tricamarum fu combattuta prevalentemente dalla cavalleria, con l'esercito di Belisario notevolmente in inferiorit\u00e0 numerica. Entrambi gli eserciti mantennero gli elementi di cui si fidavano di meno\u2014i Mauri e gli Unni\u2014come riserva. Dalla parte dei Romani, Giovanni l'Armeno si distinse particolarmente in battaglia, conducendo ripetute cariche al centro dello schieramento vandalo, e uccidendo Tzazon. A ci\u00f2 segu\u00ec un attacco generale romano lungo la parte anteriore e il collasso dell'esercito vandalo, che si ritir\u00f2 nel suo accampamento. Gelimero, compreso che tutto era perduto, fugg\u00ec con un piccolo seguito in Numidia, mentre i rimanenti Vandali abbandonarono ogni pensiero di resistere e abbandonarono il loro accampamento al saccheggio dei Romani. Come la precedente battaglia a Ad Decimum, \u00e8 ancora da notare che Belisario fall\u00ec nel mantenere unite le proprie forze, e fu costretto a combattere in una considerevole inferiorit\u00e0 numerica. Come osserva Bury, \"C'\u00e8 spazio per chiedersi se Belisario sarebbe stato irrimediabilmente sconfitto se solo gli fosse stato opposto un comandante di qualche abilit\u00e0 ed esperienza nella guerra. Il suo segretario, Procopio, esprime stupore per l'esito della guerra, e non esita a considerarlo non come il risultato di una strategia superiore, ma come un paradosso della fortuna\".\nUn distaccamento romano sotto il comando di Giovanni l'Armeno insegu\u00ec il fuggitivo re vandalo per cinque giorni e notti, ed era quasi sul punto di raggiungerlo quando fu ucciso in un incidente. I Romani si fermarono per piangere il loro generale, permettendo a Gelimero di fuggire, prima a Hippo Regius e poi nella citt\u00e0 di Medeus sul Monte Papua, sui cui abitanti Mauri poteva fidarsi. Belisario invi\u00f2 400 soldati sotto il comando dell'Erulo Fara per bloccarlo. Belisario stesso si diresse a Hippo Regius, dove i Vandali che erano fuggiti in vari santuari si arresero al generale romano, che promise loro che sarebbero stati ben trattati e inviati a Costantinopoli in primavera. Belisario fu anche fortunato nel recuperare il tesoro reale vandalo, che era stato caricato su una nave a Hippo. Bonifazio, il segretario di Gelimero, avrebbe dovuto trasportarlo in Spagna, dove anche Gelimero intendeva rifugiarsi, ma venti avversi costrinsero la nave a rimanere nel porto e alla fine Bonifazio si consegn\u00f2 ai Romani in cambio della sua salvezza (ma anche in cambio di una considerevole parte del tesoro, se si presta fede a Procopio). Belisario cominci\u00f2 inoltre ad estendere la propria autorit\u00e0 sulle province e avamposti pi\u00f9 distanti del Regno dei Vandali: Cirillo fu inviato in Sardegna e Corsica con la testa di Tzazon come prova della sua vittoria, Giovanni fu inviato a Caesarea sulla costa della Mauretania Caesariensis, un altro Giovanni fu inviato nelle fortezze di Septem e Gadira, che controllavano lo Stretto di Gibilterra, e Apollinario a prendere possesso delle Isole Baleari. Fu inviato anche aiuto ai provinciali della Tripolitania, che erano esposti agli attacchi delle trib\u00f9 locali dei Mauri. Belisario pretese inoltre dagli Ostrogoti, che lo avevano occupato in quell'anno, la restituzione del porto di Lilybaeum nella Sicilia occidentale, in quanto anch'esso faceva parte del Regno dei Vandali. Uno scambio di lettere segu\u00ec tra Giustiniano e la corte degli Ostrogoti, tramite il quale Giustiniano fin\u00ec per l'essere coinvolto negli intrighi di quest'ultima, costituendo la causa prossima dell'invasione romana dell'Italia un anno dopo (535).\nNel frattempo, Gelimero continuava a rimanere bloccato da Fara nella fortezza di montagna di Medeus, ma poich\u00e9 il blocco si protrasse per tutto l'inverno, Fara divenne sempre pi\u00f9 impaziente. Attacc\u00f2 la fortezza di montagna, venendo per\u00f2 respinto con la perdita di un quarto dei suoi soldati. Nonostante Gelimero avesse ottenuto un successo, questi non alterava la situazione senza speranza in cui si trovava in quanto egli e i suoi seguaci continuavano ad essere bloccati nella citt\u00e0 e cominciarono a soffrire per la mancanza di cibo. Fara gli invi\u00f2 dei messaggi invitandolo ad arrendersi e di risparmiare i suoi seguaci dal soffrire la fame, ma fu solo a marzo che il re dei Vandali accett\u00f2 la resa dopo aver ricevuto l'assicurazione che sarebbe stato risparmiato e trattato bene. Gelimero fu quindi scortato a Cartagine.\nConseguenze.\nIl trionfo di Belisario.\nBelisario non sarebbe rimasto a lungo in Africa per consolidare il suo successo, in quanto diversi ufficiali del suo esercito, sperando cos\u00ec di ottenere un avanzamento nella propria carriera militare, inviarono messaggeri a Giustiniano accusando Belisario di avere l'intenzione di fondare un suo regno autonomo in Africa. Giustiniano allora diede al suo generale due possibilit\u00e0 per mettere alla prova le sue intenzioni: o tornare a Costantinopoli o rimanere in Africa. Belisario, che aveva catturato uno dei messaggeri ed era a conoscenza delle voci diffamatorie contro di lui, decise di ritornare. Lasci\u00f2 l'Africa in estate, accompagnato da Gelimero, diversi prigionieri Vandali \u2014che furono arruolati in cinque reggimenti di \"Vandali Iustiniani\" dall'imperatore\u2014 e il tesoro vandalo, che comprendeva diversi oggetti trafugati a Roma durante il famoso sacco avvenuto 80 anni prima, tra cui le regalia imperiali e la menorah del Secondo Tempio. Giustiniano garant\u00ec a Belisario il diritto di celebrare la sua vittoria con un trionfo, cosa che non accadeva per un cittadino privato dai tempi di Lucio Cornelio Balbo nel 19 a.C. e che non accadr\u00e0 mai pi\u00f9. Si dice che durante il trionfo Gelimero, guardando l'imperatore nel suo massimo splendore, avesse esclamato \"Vanit\u00e0 delle vanit\u00e0, tutto \u00e8 vanit\u00e0.\"\nA Gelimero furono concessi ampi possedimenti terrieri in Galazia, e sarebbe stato elevato al rango di patrizio se non avesse rifiutato di abiurare alla fede ariana, convertendosi al cristianesimo ufficiale. Belisario fu anche \"consul ordinarius\" per l'anno 535, permettendogli di celebrare una seconda processione trionfale, in cui venne trasportato per le vie seduto sulla sua sedia consolare, tenuta in alto da guerrieri vandali, mentre distribuiva alla popolazione ricchezze tratte dalla sua quota del bottino di guerra.\nRistabilimento della dominazione romana in Africa e le guerre contro i Mauri.\nLa guerra vandalica era terminata con un'inaspettata e rapida vittoria romana, e Giustiniano si sent\u00ec giustificato nella sua convinzione di essere stato scelto per riportare l'Impero al suo antico splendore, come si evince dalla prefazione delle leggi riguardanti l'organizzazione amministrativa delle nuove province:\nNell'aprile 534, venne restaurato in Africa il vecchio sistema provinciale romano; venne istituita la prefettura del pretorio d'Africa, posta sotto il controllo di un prefetto del pretorio. La nuova prefettura non era per\u00f2 ancora pacificata del tutto. Negli anni successivi, sotto il comando di Salomone, che ricopr\u00ec sia la carica di \"magister militum\" sia quella di prefetto del pretorio d'Africa, i Romani dovettero combattere le trib\u00f9 dei Mori (\"Mauri\") dell'entroterra. Salomone ottenne significativi successi contro di loro, ma non riusc\u00ec a portare a termine la pacificazione della provincia a causa di un dilagante ammutinamento militare nel 536. L'ammutinamento venne poi sedato da Germano, cugino di Giustiniano, e Salomone ritorn\u00f2 in Africa nel 539. Cadde, tuttavia, nella battaglia di Cillium nel 544 contro le trib\u00f9 more unite. Solo nel 548 il valoroso generale Giovanni Troglita riusc\u00ec a sconfiggere definitivamente i Mauri e i Berberi. La provincia entr\u00f2 in un'era di relativa stabilit\u00e0 e prosperit\u00e0. Nel 591 ca. divenne un esarcato. Inoltre, sotto il regno di Eraclio, l'Africa sarebbe stata la salvezza dell'Impero, deponendo il tiranno Foca e respingendo i Sasanidi e gli Avari."}
{"id": "1810140", "revid": "116944", "url": "https://it.wikipedia.org/wiki?curid=1810140", "title": "Vite (araldica)", "text": "In araldica la vite simboleggia \"allegria\", \"ricreazione\", \"pubblica unione\" e \"utile amicizia\". La pianta, normalmente completa di pampini e grappoli, \u00e8 generalmente accollata a un palo, un albero, una torre."}
{"id": "1810141", "revid": "770634", "url": "https://it.wikipedia.org/wiki?curid=1810141", "title": "Distretto di Ajmer", "text": "Il distretto di Ajmer \u00e8 un distretto del Rajasthan, in India, di 2.180.526 abitanti. \u00c8 situato nella divisione di Ajmer e il suo capoluogo \u00e8 Ajmer."}
{"id": "1810142", "revid": "770634", "url": "https://it.wikipedia.org/wiki?curid=1810142", "title": "Distretto di Bhilwara", "text": "Il distretto di Bhilwara \u00e8 un distretto del Rajasthan, in India, di 2.009.516 abitanti. \u00c8 situato nella divisione di Ajmer e il suo capoluogo \u00e8 Bhilwara."}
{"id": "1810144", "revid": "767487", "url": "https://it.wikipedia.org/wiki?curid=1810144", "title": "Distretto di Nagaur", "text": "Il distretto di Nagaur \u00e8 un distretto del Rajasthan, in India, di 2.773.894 abitanti. \u00c8 situato nella divisione di Ajmer e il suo capoluogo \u00e8 Nagaur."}
{"id": "1810145", "revid": "767487", "url": "https://it.wikipedia.org/wiki?curid=1810145", "title": "Distretto di Tonk", "text": "Il distretto di Tonk \u00e8 un distretto del Rajasthan, in India, di 1.211.343 abitanti. \u00c8 situato nella divisione di Ajmer e il suo capoluogo \u00e8 Tonk."}
{"id": "1810146", "revid": "770634", "url": "https://it.wikipedia.org/wiki?curid=1810146", "title": "Distretto di Bharatpur", "text": "Il distretto di Bharatpur \u00e8 un distretto del Rajasthan, in India, di 2.098.323 abitanti. \u00c8 situato nella divisione di Bharatpur e il suo capoluogo \u00e8 Bharatpur."}
{"id": "1810147", "revid": "770634", "url": "https://it.wikipedia.org/wiki?curid=1810147", "title": "Distretto di Dholpur", "text": "Il distretto di Dholpur \u00e8 un distretto del Rajasthan, in India, di 982.815 abitanti. \u00c8 situato nella divisione di Bharatpur e il suo capoluogo \u00e8 Dholpur."}
{"id": "1810148", "revid": "770634", "url": "https://it.wikipedia.org/wiki?curid=1810148", "title": "Distretto di Karauli", "text": "Il distretto di Karauli \u00e8 un distretto del Rajasthan, in India, di 1.205.631 abitanti. \u00c8 situato nella divisione di Bharatpur e il suo capoluogo \u00e8 Karauli."}
{"id": "1810149", "revid": "729019", "url": "https://it.wikipedia.org/wiki?curid=1810149", "title": "Galattosemia", "text": "Per Galattosemia in campo medico, si intende una malattia a carattere ereditario, autosomica recessiva, dei nascituri, dovuta ad un malfunzionamento di un enzima capace di metabolizzare il galattosio, se non diagnosticata in tempo pu\u00f2 risultare mortale. Erroneamente spesso la si confonde con l'intolleranza al lattosio, ma questa \u00e8 una forma pi\u00f9 grave. Esistono tre forme di deficit: una riguarda il galattosio-1-fosfato uridiltransferasi, un'altra la galattochinasi e l'ultima l'uridina difosfato galattosio 4-epimerasi. Senza alcun trattamento, la mortalit\u00e0 nei neonati affetti da galattosemia \u00e8 circa del 75%.\nStoria.\nFu F. Goppert il primo a scoprire tale malattia nel 1917, mentre la causa \u00e8 stata scoperta pi\u00f9 tardi nel 1956 grazie a Herman Kalckar.\nEpidemiologia.\nL'incidenza cambia a seconda della tipologia:\nTipologie.\nIl galattosio \u00e8 convertito in glucosio dall'azione di tre enzimi, in un processo noto come la via di Leloir. Ci sono malattie associate ad una deficienza di ciascuno di questi tre enzimi:\nDiagnosi.\nLa diagnosi \u00e8 possibile tramite Screening neonatale. Si analizza uno spot di sangue su Guthrie card con metodo Tandem Mass, per una valutazione quantitativa del galattosio ematico o dell'enzima stesso.\nEziologia.\nIl lattosio contenuto nei cibi \u00e8 comunemente scisso in glucosio e galattosio dall'enzima lattasi. Negli individui affetti da galattosemia, gli enzimi che processano ulteriormente il galattosio rendendolo metabolizzabile sono assenti o non funzionali: questo porta ad un accumulo tissutale di galattosio-1-fosfato in quantit\u00e0 altamente tossiche. Per la precisione sono mutati o assenti enzimi appartenenti alla classe delle transferasi (nella galattosemia classica manca la galattosio-1-fosfato uridiltransferasi).\nSintomatologia.\nFra i sintomi e i segni clinici si presentano ritardo di crescita, epatosplenomegalia, tendenza all'emorragia (per difetto di sintesi dei fattori della coagulazione), ipoglicemia, cirrosi, cataratta, deficit neurologici, aminoaciduria, albuminuria. Riduzione della densit\u00e0 ossea ed insufficienza ovarica come complicanze a lungo termine, anche in alcuni casi trattati.\nEsami.\nUno screening prenatale \u00e8 utile per riuscire ad effettuare in tempo una diagnosi della malattia\nTerapia.\nQuando la diagnosi \u00e8 stata effettuata la futura madre deve smettere di assumere il galattosio e il lattosio, se invece il bambino \u00e8 nato deve seguire una dieta priva, in modo assoluto, di lattosio e di alimenti contenenti acidi lattici. Ricerche svolte da noti ricercatori in Svizzera hanno dimostrato l'importanza di non assumere alimenti provenienti dalla lavorazione della soia. Inoltre la dieta deve essere variata riducendo, rispetto ad una dieta normale, l'apporto di legumi. Il perfetto controllo della NON ASSUNZIONE di alimenti contenenti lattosio e suoi derivati sinora sembra essere il fattore determinante per il controllo della malattia."}
{"id": "1810154", "revid": "767487", "url": "https://it.wikipedia.org/wiki?curid=1810154", "title": "Distretto di Sawai Madhopur", "text": "Il distretto di Sawai Madhopur \u00e8 un distretto del Rajasthan, in India, di 1.116.031 abitanti. \u00c8 situato nella divisione di Bharatpur e il suo capoluogo \u00e8 Sawai Madhopur."}
{"id": "1810158", "revid": "770634", "url": "https://it.wikipedia.org/wiki?curid=1810158", "title": "Distretto di Bikaner", "text": "Il distretto di Bikaner \u00e8 un distretto del Rajasthan, in India, di 1.673.562 abitanti. \u00c8 situato nella divisione di Bikaner e il suo capoluogo \u00e8 Bikaner."}
{"id": "1810159", "revid": "599013", "url": "https://it.wikipedia.org/wiki?curid=1810159", "title": "Jorge Wagner", "text": ""}
{"id": "1810160", "revid": "770634", "url": "https://it.wikipedia.org/wiki?curid=1810160", "title": "Distretto di Churu", "text": "Il distretto di Churu \u00e8 un distretto del Rajasthan, in India, di 1.922.908 abitanti. \u00c8 situato nella divisione di Bikaner e il suo capoluogo \u00e8 Churu."}
{"id": "1810161", "revid": "767487", "url": "https://it.wikipedia.org/wiki?curid=1810161", "title": "La fidanzata di pap\u00e0", "text": "La fidanzata di pap\u00e0 \u00e8 un film commedia del 2008 diretto da Enrico Oldoini.\nTrama.\nMassimo, da poco rimasto vedovo, \u00e8 padre di due figli: Lara e Matteo; quest'ultimo studia a Miami. L\u00ec, Matteo conosce Barbara e se ne innamora. In poco tempo, i due si fidanzano e lei rimane incinta. Il bambino della coppia nasce insolitamente nero, con gran stupore generale. Si verr\u00e0 a sapere che non si tratta di nessun tradimento di Barbara, bens\u00ec di uno scherzo genetico. La madre di Barbara, Angela, \u00e8 una manager in carriera divorziata da Nino. Tra i due futuri nonni, Massimo e Angela, scoppia la scintilla; ma Massimo \u00e8 gi\u00e0 impegnato con Luminosa rimasta in Italia.\nProduzione.\nPer il ruolo di Angela, la produzione aveva pensato in un primo momento a Sophia Loren, poi a Sabrina Ferilli, che per\u00f2 ha rinunciato. Solo dopo la parte \u00e8 stata assegnata a Simona Ventura. Anche Michela Quattrociocche sarebbe dovuta essere nel cast, nel ruolo della figlia di Angela, Barbara, che poi \u00e8 stato assegnato a Martina Pinto. Parte del cast del precedente cine-panettone con Massimo Boldi, \"Matrimonio alle Bahamas\", \u00e8 stata riconfermata per questo lavoro: Biagio Izzo, Enzo Salvi, i Fichi d'India e Loredana De Nardis, nella vita legata sentimentalmente a Boldi.\nCuriosit\u00e0.\nMassimo Boldi e Enzo Salvi fanno un omaggio a Tot\u00f2 e Peppino scrivendo una lettera pronunciando alcune frasi riconducibili a quella scena.\nColonna sonora.\nNel film appare pi\u00f9 volte \"Chasing Pavements\" di Adele. La sigla finale del film \u00e8 \"Non ti scordar mai di me\", cantata da Giusy Ferreri.\nDistribuzione.\nIl film \u00e8 uscito nelle sale il 14 novembre 2008 e ha incassato complessivamente \u20ac 7.136.000."}
{"id": "1810163", "revid": "770634", "url": "https://it.wikipedia.org/wiki?curid=1810163", "title": "Distretto di Ganganagar", "text": "Il distretto di Ganganagar \u00e8 un distretto del Rajasthan, in India, di 1.788.487 abitanti. \u00c8 situato nella divisione di Bikaner e il suo capoluogo \u00e8 Ganganagar."}
{"id": "1810165", "revid": "709565", "url": "https://it.wikipedia.org/wiki?curid=1810165", "title": "Notorious (Joan Jett)", "text": "Notorious \u00e8 l'ottavo album di Joan Jett, pubblicato nel 1991 per l'etichetta discografica Blackheart Records."}
{"id": "1810166", "revid": "124123", "url": "https://it.wikipedia.org/wiki?curid=1810166", "title": "Luigi Migliavacca", "text": "Biografia.\nSi forma artisticamente e culturalmente a Milano, diplomandosi all'Accademia di Brera e successivamente alla Scuola superiore d'arte applicata del Castello Sforzesco.\nLa sua attivit\u00e0 creativa, divisa tra pittura e decorazione, si svolge tra il 1930 e la fine degli anni settanta. Ha vissuto dal 1931 sino alla morte a Binasco. Conosciuto soprattutto come pittore di soggetti sacri, \u00e8 autore di dipinti e decorazioni in molte chiese del Pavese e del Milanese (Moncucco, Binasco, Moirago, Siziano, Turago Bordone, Trivolzio, Besate, Casorate Primo). Fine decoratore, tra i suoi lavori la sovrintendenza del restauro e l'esecuzione delle decorazioni del Teatro alla Scala (1945-46), ricostruito dopo i bombardamenti dell'agosto 1943. Tra il 1946 e il 1954 lavora alle decorazioni di Palazzo Marino (Sala dei ricevimenti del Sindaco), Palazzo Serbelloni (Circolo della Stampa), della Galleria Vittorio Emanuele II e del Palazzo Reale di Milano (Sala delle Cariatidi). \nIl suo stile pittorico, dopo un'iniziale adesione alle formule del realismo lombardo si \u00e8 diretto verso un eclettismo stilistico di recupero manierista, neo-cinquecentesco, neo-barocco e neo-classico, scevro da influenze moderniste."}
{"id": "1810167", "revid": "339392", "url": "https://it.wikipedia.org/wiki?curid=1810167", "title": "I Fichi d'India", "text": ""}
{"id": "1810168", "revid": "770634", "url": "https://it.wikipedia.org/wiki?curid=1810168", "title": "Distretto di Hanumangarh", "text": "Il distretto di Hanumangarh \u00e8 un distretto del Rajasthan, in India, di 1.517.390 abitanti. \u00c8 situato nella divisione di Bikaner e il suo capoluogo \u00e8 Hanumangarh."}
{"id": "1810172", "revid": "71155", "url": "https://it.wikipedia.org/wiki?curid=1810172", "title": "Iginio Rogger", "text": "Biografia.\n\u00c8 nato a Pergine ma \u00e8 cresciuto a Levico Terme, primo dei nove figli di Francesco e Faustina Persiali, originaria di Armo in Val Vestino. Ha studiato a Roma presso la Pontificia Universit\u00e0 Gregoriana laureandosi in filosofia e teologia. Nel 1945 \u00e8 stato ordinato sacerdote e nel 1951 ha conseguito un dottorato in storia della Chiesa. Ha quindi iniziato ad insegnare la materia al seminario teologico di Trento, e nel 1955 anche Liturgia. Nel 1960 ha conseguito la libera docenza.\nNegli anni cinquanta \u00e8 anche diventato direttore del Museo diocesano tridentino di Trento.\nNel 1965 fu il \"principale ispiratore\" dell'abolizione del culto del Simonino ad opera dell'arcivescovo Alessandro Maria Gottardi. Ha inoltre messo in discussione la storicit\u00e0 del martirio di San Vigilio.\nFra 1964 e 1977 port\u00f2 avanti gli scavi nel sottosuolo della Cattedrale di San Vigilio facendo tornare alla luce l'antica basilica paleocristiana.\nNel 1975 ha fondato l'Istituto di scienze religiose presso l'Istituto trentino di cultura (ITC). Ha fatto parte per il Trentino della tavola rotonda formata per l'istituzione della Euregio Tirolo-Alto Adige-Trentino.\nNel 1998 Trento gli ha conferito l'Aquila di San Venceslao. Nel 1999 in occasione del suo ottantesimo compleanno il Centro per le scienze religiose in Trento dell'ITC ha pubblicato una miscellanea di studi in suo onore. Il 12 aprile 2006 l'Universit\u00e0 di Trento gli ha conferito una laurea \"honoris causa\" in giurisprudenza. L'elogio \u00e8 stato tenuto dal prof. Diego Quaglioni.\n\u00c8 morto il 12 febbraio 2014 all'et\u00e0 di 94 anni."}
{"id": "1810174", "revid": "174925", "url": "https://it.wikipedia.org/wiki?curid=1810174", "title": "Bennu", "text": ""}
{"id": "1810175", "revid": "767487", "url": "https://it.wikipedia.org/wiki?curid=1810175", "title": "Aeternus", "text": "Gli Aeternus sono un gruppo black/death metal formatosi a Bergen con la seguente line up: Ares, Dreggen e Erik. La band ha avuto vari cambi di line up prima di arrivare alla formazione attuale."}
{"id": "1810176", "revid": "709565", "url": "https://it.wikipedia.org/wiki?curid=1810176", "title": "Pure and Simple (Joan Jett)", "text": "Pure And Simple \u00e8 il nono album di Joan Jett, pubblicato nel 1994 per l'etichetta discografica Blackheart Records."}
{"id": "1810177", "revid": "1543377", "url": "https://it.wikipedia.org/wiki?curid=1810177", "title": "Emanuele Artom", "text": "Biografia.\nNacque in una colta famiglia della borghesia ebraica torinese, figlio di Amalia e di Emilio Artom, matematici e insegnanti.\nStudi\u00f2 al Liceo classico Massimo D'Azeglio dove fu allievo di Augusto Monti grazie al quale si avvi\u00f2 allo studio della cultura classica e della filosofia crociana. Si iscrisse all'Universit\u00e0 degli Studi di Torino - facolt\u00e0 di lettere - nell'autunno del 1933, e qui segu\u00ec i corsi di filologia romanza tenuti da Santorre Debenedetti. Si laure\u00f2 a pieni voti nel 1937 con una tesi su: \"Il tramonto degli Asmonei\", relatore lo storico di Roma antica Mario Attilio Levi.\nFu organizzatore - insieme al fratello Ennio - di un circolo culturale ebraico, a cui parteciparono molti giovani ebrei torinesi, che, colpiti dalla persecuzione razziale, iniziarono a indagare sul senso della propria identit\u00e0 e appartenenza. Tra essi vi erano Annamaria e Primo Levi, Livio Norzi, Guido Bonfiglioli, Giorgio Segre, Franco Momigliano e Luciana Nissim.\nDopo la morte del fratello Ennio, avvenuta per un incidente di montagna, Emanuele ripieg\u00f2 su s\u00e9 stesso, dedicandosi sempre pi\u00f9 all'attivit\u00e0 di studio.\nSi avvicin\u00f2 all'antifascismo e all'attivismo politico alla fine degli anni Trenta, aderendo ufficialmente nel 1943 al Partito d'Azione. All'indomani dell'8 settembre si un\u00ec ai partigiani col nome di copertura di Eugenio Ansaldi e per un primo periodo ag\u00ec in qualit\u00e0 di delegato azionista nella formazione garibaldina comandata da Pompeo Colajanni. Da gennaio rientr\u00f2 tra gli azionisti della Val Pellice, dove ricopr\u00ec la carica di Commissario Politico.\nUn giorno, a Barge, vide alla stazione ferroviaria un manifesto per l'arruolamento nella milizia Fascista. Poich\u00e9 tra i requisiti richiesti era inclusa una moralit\u00e0 ineccepibile, Emanuele scrisse accanto a questo requisito \u201cin questo caso, non ci si arruola nella Milizia\u201d. Divenne Commissario Politico delle Formazioni di \u201cGiustizia e Libert\u00e0\u201d della Val Pellice e della Val Germanasca, passando di banda in banda, partecipando ad azioni pericolose e a lunghe marce. Nonostante la sua costituzione fisica poco adatta ai disagi della vita partigiana, d'inverno in montagna Emanuele era infaticabile nel visitare le varie bande per portare la sua parola volta a incoraggiare i partigiani, spesso restii ai discorsi, e per spiegare loro le ragioni e gli scopi di una lotta non solo di liberazione ma di rinnovamento democratico.\nIl 21 marzo 1944 i tedeschi cominciarono il grande rastrellamento contro i partigiani della zona. L'offensiva prosegu\u00ec nei giorni successivi con le pattuglie che avanzavano progressivamente verso l'alto della montagna. Il 25 marzo Artom, che si trovava in compagnia di Franco Momigliano, Ugo Sacerdote, Gustavo Malan e Ruggero Levi, fu raggiunto da una pattuglia di SS italiane: Franco, Ugo e gli altri riuscirono a fuggire mentre Emanuele, sfinito, si lasci\u00f2 prendere. Insieme a lui fu catturato un altro giovane partigiano torinese, Ruggero Levi, fermatosi appositamente per stare vicino al compagno e maestro.\nScoperto come ebreo e commissario politico, fu torturato e sub\u00ec indicibili sevizie. Caricato a forza sul dorso di un mulo, una scopa sotto il braccio, un cappellaccio in testa e il volto tumefatto, fu fotografato ed esibito come un trofeo di guerra. L'immagine apparve sul settimanale bilingue \u201cDer Adler\u201d, diffuso in Italia, con la dicitura: bandito ebreo catturato. Il 31 marzo, con altri prigionieri, Emanuele fu trasferito alle Carceri Nuove di Torino, dove una settimana dopo, il 7 aprile mor\u00ec a seguito delle torture subite. Due suoi compagni furono costretti a seppellirlo in fretta, nel corso della notte, sulle rive del torrente Sangone. Nonostante tutti gli sforzi e le ricerche fatte alla fine della guerra il suo corpo non \u00e8 mai stato ritrovato.\nLa citt\u00e0 di Torino gli ha dedicato una via nella zona del Parco Sangone.\nIl diario.\nIl diario di Emanuele Artom, giudicato da un punto di vista sia letterario sia storico-documentario, \u00e8 uno dei migliori testi della memorialistica partigiana di cui disponiamo, nonch\u00e9 una testimonianza eccezionale dell'impatto della persecuzione razziale sul mondo ebraico italiano. \u00c8 stato pubblicato parzialmente per la prima volta nel 1954, col titolo \"Tre vite. Dall'ultimo 800 ai primi del 900\", volume curato da Benvenuta Treves. Nel 1966 \u00e8 uscita un'edizione pi\u00f9 completa col titolo \"Diari: gennaio 1940-febbraio 1944\", curata da Eloisa Ravenna e Paola De Benedetti ed edita dalla Fondazione centro di documentazione ebraica contemporanea.\nNel 2008 \u00e8 stato pubblicato per la prima volta in edizione integrale con il titolo \"Diari di un partigiano ebreo\" (ed. Bollati Boringhieri, a cura di Guri Schwarz, che arricchisce il testo con un ricco saggio biografico). Il diario \u00e8 composto di due parti. La prima riguarda il periodo dal gennaio 1940 al 10 settembre 1943 ed offre una lucida testimonianza sulla persecuzione razziale a Torino, sui bombardamenti alleati e sui loro effetti sulla popolazione. Si sofferma, inoltre, sui rivolgimenti sociali nel periodo compreso tra la caduta di Mussolini e l'occupazione tedesca. La seconda parte, dal novembre 1943 alla fine del febbraio 1944, riguarda invece l'esperienza partigiana di Artom.\nCome affermato da Norberto Bobbio: \u00abQuesti diari sono un documento eccezionale della guerra partigiana [...] danno una rappresentazione immediata, senza abbellimenti retorici, senza riflessioni postume della vita di una piccola banda\u00bb."}
{"id": "1810178", "revid": "38120", "url": "https://it.wikipedia.org/wiki?curid=1810178", "title": "Pure and Simple", "text": "Pure and Simple (\"puro e semplice\" in lingua inglese) pu\u00f2 riferirsi a:"}
{"id": "1810179", "revid": "320578", "url": "https://it.wikipedia.org/wiki?curid=1810179", "title": "Feudo imperiale", "text": ""}
{"id": "1810187", "revid": "1516566", "url": "https://it.wikipedia.org/wiki?curid=1810187", "title": "Vulcano (araldica)", "text": "In araldica il vulcano simboleggia di \"passioni roventi\" e \"fede irresistibile\".\nPu\u00f2 essere rappresentato \"vampante\" o \"spento\"."}
{"id": "1810191", "revid": "113620062", "url": "https://it.wikipedia.org/wiki?curid=1810191", "title": "SheepShaver", "text": "SheepShaver \u00e8 un emulatore open source di computer Apple Macintosh basati su processori PowerPC (RISC) originariamente progettato per BeOS e Linux. Il nome \u00e8 un gioco di parole riferito a ShapeShifter , un emulatore di Macintosh II per Amiga (reso obsoleto da Basilisk II), che a sua volta non deve essere confuso con un pannello di preferenze di terze parti per Mac OS X avente lo stesso nome. Il progetto SheepShaver (e ShapeShifter) \u00e8 stato originariamente concepito e programmato da Christian Bauer. Tuttavia, il principale sviluppatore dietro SheepShaver \u00e8 stato Gwenol\u00e9 Beauchesne.\nSheepShaver era originariamente un software commerciale quando fu distribuito per la prima volta nel 1998 ma, dopo il fallimento di Be Inc. (il produttore di BeOS), divenne open source nel 2002. Esso poteva essere eseguito sia sui sistemi PowerPC che su x86; comunque SheepShaver \u00e8 pi\u00f9 lento se eseguito su un sistema x86 che su un sistema PowerPC dato che in quest'ultimo caso non deve emulare il processore (le istruzioni sono gi\u00e0 nel sistema operativo del Mac). Quando invece SheepShaver gira in macchine con processori Intel occorre una trasformazione del set di istruzioni tra PowerPC e Intel x86.\nOra SheepShaver pu\u00f2 essere eseguito su pi\u00f9 sistemi oltre ai due originari. I sistemi sono:\nCome per altri emulatori Macintosh (Mini vMac, Basilisk II ed altri) l'esecuzione del programma richiede, oltre una copia del Mac OS che si vuole emulare, di avere una immagine software di una ROM originale di un Mac da copiare, preferibilmente, nella cartella che lo contiene. A tal proposito, per eseguire fino Mac Os 8.1 \u00e8 sufficiente una Old World ROM ma oltre, fino a Mac Os 9.0.4, \u00e8 pi\u00f9 consigliabile avere una New World ROM. \nSheepShaver usa come dischi interni le stesse immagini disco (estensione .dsk) di Basilisk II e Mini vMac, in formato HFS (o HFS+), il file system del Mac OS classico. L'interfaccia iniziale di SheepShaver permette di aggiungere alla lista di volumi utilizzabili anche immagini di Disk Copy (file .img) , anche di dischetti (solo quelli di 1.44 MB), e immagini CD-ROM in formato .ISO e .toast. In ambiente Windows HFVExplorer (un particolare file manager) permette sia la creazione di tali immagini, che di copiare in esse file dal sistema ospitante. In ambiente Mac OS X (macOS) si possono usare, allo stesso scopo, HFSUtilsGUI e HFS Disk Maker.\nEsso pu\u00f2 eseguire al suo interno un'ampia gamma di versioni Mac OS, da 7.5.2 fino a 9.0.4, sebbene la sua principale utilit\u00e0 sia nell'eseguire sistemi operativi pi\u00f9 recenti di Mac OS 8.1, non utilizzabili in Basilisk, quali Mac OS 8.5, 8.6 e 9.0-9.0.4. Questo in quanto Basilisk risulta alquanto pi\u00f9 veloce rispetto a SheepShaver, a parit\u00e0 di macchina (hardware) e di sistema operativo su cui l'emulatore \u00e8 ospite (salvo quando SheepShaver gira su una macchina PPC: in tal caso l'emulazione del processore non avviene perch\u00e9 non serve e si guadagna cos\u00ec in velocit\u00e0 ). D'altro canto, molte applicazioni Mac OS pi\u00f9 recenti richiedono il processore PowerPC (come tali non possono essere usate in Basilisk) e allora SheepShaver permette di usarle.\nCome anche Basilisk II, SheepShaver permette lo scambio di file tra sistema ospite e sistema ospitante tramite un'icona presente sulla scrivania (desktop) del Mac OS emulato . Permette altres\u00ec lo scambio tra essi degli Appunti (clipboard), permettendo quindi il copia-incolla, ma limitatamente al contenuto di solo testo, non grafica o altro. A tal proposito, se in Windows era stato copiato del testo o altro, questo rimane negli appunti del Mac; si pu\u00f2 sostituirlo solo se in Mac si copia testo, se si vuole copiare grafica occorre prima svuotare gli appunti in Windows, con un comando o un software/app (es. clipbrd.exe).\nSheepShaver pu\u00f2, come Basilisk II, essere eseguito anche all'interno di una finestra cos\u00ec che le applicazioni Mac OS classiche possano essere attive insieme a quelle del sistema ospitante.\nSheepShaver ha il supporto Ethernet e uscite sonore di qualit\u00e0 CD. Esso per\u00f2 non emula l'unit\u00e0 di gestione della memoria (MMU). Sebbene sia stato discusso di aggiungere l'emulazione della MMU, questa caratteristica non \u00e8 mai stata aggiunta a causa dello sforzo necessario per la sua implementazione. Tale mancanza \u00e8 la causa per cui SheepShaver non pu\u00f2 accettare versioni pi\u00f9 recenti di OS 9.0.4 (per es. 9.2.1 e 9.2.2). Per emulare questi ultimi sistemi si pu\u00f2 usare ad esempio QEMU."}
{"id": "1810194", "revid": "126257", "url": "https://it.wikipedia.org/wiki?curid=1810194", "title": "Vampante", "text": ""}
{"id": "1810202", "revid": "1149807", "url": "https://it.wikipedia.org/wiki?curid=1810202", "title": "Grido di pietra", "text": "Grido di pietra (\"Cerro Torre: Schrei aus Stein\") \u00e8 un film del 1991 diretto da Werner Herzog, che racconta di una sfida tra alpinisti alla scalata del Cerro Torre, un picco situato nelle Ande tra Argentina e Cile.\nTrama.\n\"Roccia\" Innerkopfler, alpinista che sta preparando una spedizione al Cerro Torre, commentando una gara di arrampicata sportiva sostiene che gli atleti di tale disciplina non sarebbero mai in grado di realizzare un'impresa di tipo alpinistico. Il vincitore della gara, Martin, prende il commento come una sfida, ed il giornalista che seguiva l'evento, Ivan, ne approfitta. Martin si aggrega quindi alla spedizione di Roccia al Cerro Torre. Al campo base, Roccia sembra titubante; approfittando di una sua assenza dal campo per curare i rifornimenti, Martin ed il compagno di Roccia partono all'assalto della vetta.\nL'assalto si trasforma in tragedia: Martin ritorna al campo base da solo, raccontando che il compagno \u00e8 stato travolto da una valanga in discesa, ma che comunque la vetta \u00e8 stata conquistata. Al ritorno di Roccia, le tensioni esplodono. Roccia abbandona il campo per stabilirsi temporaneamente in Patagonia, mentre il resto della spedizione torna in Europa. Qui in breve esplodono le polemiche, in quanto gli alpinisti \"classici\" sostengono che Martin ha mentito e non \u00e8 mai giunto in vetta; Martin e Ivan organizzano allora una seconda spedizione, questa volta con piena copertura mediatica.\nQuando la spedizione arriva in Patagonia, Ivan va a trovare Roccia nella sua nuova casa, ed i due hanno un confronto di idee. Nel frattempo, sia Roccia che Martin sono avvicinati da uno strano personaggio, vestito da alpinista, privo di alcune dita; l'uomo, appassionato ammiratore di Mae West, sembra non essere in completo possesso delle sue facolt\u00e0 mentali, e sostiene di essere stato sul Cerro Torre.\nMentre la spedizione prepara la salita e le postazioni per le telecamere, Roccia parte per affrontare in solitaria (in piolet traction) la parete nord; la notizia giunge a Martin, che immediatamente attacca invece una parete in roccia, nonostante le telecamere non ancora fissate. Una tempesta, oltre a bloccare gli alpinisti in parete, danneggia anche l'elicottero della produzione televisiva, impedendo cos\u00ec qualunque tipo di ripresa.\nNel tentativo di superare il \"fungo\" terminale di ghiaccio Martin, che durante la scalata non si \u00e8 mai fermato a riposare, precipita rimanendo tuttavia appeso alla corda, sotto gli occhi di Roccia, che poco dopo arriva alla vetta; qui trova una vecchia piccozza con appesa una foto di Mae West, indice che lo strano personaggio senza dita era effettivamente arrivato in vetta.\nUna sottotrama vede la fidanzata di Roccia che, rimasta sola quando lui decide di rimanere in Patagonia, diventa poi la compagna di Martin.\nProduzione.\n\u00c8 l'unico film diretto da Werner Herzog di cui egli non abbia scritto la sceneggiatura, e infatti ha affermato di non sentirlo come un film suo. La storia \u00e8 stata ideata da Reinhold Messner, con il quale aveva gi\u00e0 lavorato per il documentario \"Gasherbrum - Der leuchtende Berg\" (1984). La sceneggiatura poi \u00e8 stata scritta, tra gli altri, dal fidato Walter Saxer, produttore esecutivo di molti film di Herzog, che non aveva mai scritto sceneggiature prima.\n\u00c8 anche l'unico film di Herzog per il quale il regista abbia fatto uso di uno storyboard. Vista la complessit\u00e0 della scena finale, infatti, i produttori lo hanno obbligato a far realizzare uno storyboard per quella scena, cosa che Herzog non fa mai.\nLa storia \u00e8 parzialmente ispirata alle polemiche che circondarono la spedizione di Cesare Maestri e Toni Egger al Cerro Torre nel 1959.\nAccoglienza critica.\nIl film non ha ricevuto buone critiche. \"Il Morandini\" parla di una storia che \"non lievita\"; anche il \"Mereghetti\" non ne fa una buona recensione, cos\u00ec come FilmTv.it.\nAll'uscita, il film era stato criticato dagli ambienti alpinistici per rappresentare in maniera non realistica il rapporto tra alpinisti \"classici\" ed arrampicatori."}
{"id": "1810203", "revid": "1573940", "url": "https://it.wikipedia.org/wiki?curid=1810203", "title": "Kobus kob", "text": "Il cobo o kob (Kobus kob ()) \u00e8 un mammifero africano della famiglia dei Bovidi.\nDescrizione.\nIl Kob ha una struttura simile a un \"impala\", ma pi\u00f9 robusta. Questa grossa antilope si presenta con un mantello color nocciola-dorato, con qualche lieve variante cromatica da esemplare ad esemplare. Intorno agli occhi, nella parte anteriore del collo e lungo tutto l'addome presenta una colorazione chiara, tendente al bianco. Le zampe sono nere. Le corna dei maschi sono a forma di lira e sono avvolte a spirale.\nUn kob adulto pu\u00f2 arrivare ad una altezza di .\nI maschi pi\u00f9 pesanti arrivano a pesare 94\u00a0kg.\nBiologia.\nLe corna dei maschi non hanno tendenzialmente funzione di combattimento. Infatti i Kob utilizzano altri metodi per difendere il proprio territorio e per la conquista delle femmine.\nIl corteggiamento avviene con una \"danza rituale\" che ha come vincitore, nella maggior parte dei casi, il maschio pi\u00f9 grosso e pesante. I branchi sono molto numerosi.\nIn caso di pericolo, il Kob emette un suono molto possente, simile ad un belato per avvertire il resto del branco che si mette subito in fuga.\nDistribuzione e habitat.\nIl kob vive lungo la fascia dell'Africa subsahariana, da oriente a occidente. Non si allontana mai dalle zone umide come le praterie erbose o i margini dei boschi."}
{"id": "1810212", "revid": "125954891", "url": "https://it.wikipedia.org/wiki?curid=1810212", "title": "Neovenator", "text": "Neovenator (il cui nome significa \"nuovo cacciatore\") \u00e8 un genere estinto di dinosauro teropode neovenatoride vissuto nel Cretaceo inferiore, circa 125 milioni di anni fa (Barremiano), in quella che oggi \u00e8 l'isola di Wight, Inghilterra. Fu uno dei dinosauri carnivori pi\u00f9 grandi d'Europa, arrivando a misurare circa 7,5 metri di lunghezza, ed era di costituzione apparentemente gracile. Alcuni fossili indicano la possibilit\u00e0 che potesse raggiungere lunghezze fino a circa 10 metri, ma si tratta di resti molto frammentari. \"Neovenator\" fu inizialmente considerato una nuova specie di \"Megalosaurus\".\nDescrizione.\nIl \"Neovenator\" poteva raggiungere una lunghezza di circa 7,6 metri (25 piedi), era di costituzione gracile, ed il suo peso era di circa 1000-2000 kg. Il campione MIWG 4199 indicherebbe un individuo con una possibile lunghezza di circa 10 metri (33 piedi), tuttavia tale esemplare \u00e8 costituito solo dalla una falange di un dito.\nLe varie descrizioni scientifiche di \"Neovenator\" indicato diversi tratti distintivi. Le narici sono il doppio pi\u00f9 lunghe dell'altezza. La premascella possiede cinque denti, ed la mascella \u00e8 attraversata da un grande fenestra mascellare, il cui diametro \u00e8 uguale ad un sesto della lunghezza della fila dei denti. La corona del dente corrisponde ad un quarto della lunghezza dell'intero dente, compresa la radice. Gli artigli hanno una scanalatura sulla parte superiore. Entrambe le premascelle sono collegate tra loro da un collegamento supplementare. La superficie articolare anteriore dell'asse intercentrum, della seconda vertebra cervicale, \u00e8 trasversalmente allargato. Il processo odontoide dell'asse possiede piccole aperture lungo il bordo laterale della sfaccettatura anteriore. Il processo neurale dell'asse ha una sola piccola apertura laterale. Le vertebre cervicali posteriori sono fuse con le loro costole cervicali. L'ottava e nona vertebra cervicale, al parapophysi, presenta una nervatura minore sulla faccetta articolare, in cui la struttura camellata interna dell'osso \u00e8 visibile. La faccia posteriore delle vertebre, l'hypapophyse, presenta dei gonfiori inferiori e delle sfaccettature nei bordi anteriori, formando dei bassi cumuli. L'articolazione della spalla \u00e8 pi\u00f9 larga trasversalmente che in lunghezza. La tacca sul lato inferiore della lama anteriore dell'ileo ha un ripiano sul lato interno. I \"piedi\" dell'ischio sono collegati al loro fronte, ma divergono nel lato posteriore. La testa del femore \u00e8 obliqua e rivolta verso la parte anteriore, sopra e all'interno. Il troncatere del femore presenta una robusta cresta sul suo lato esterno. Sul quarto troncatere del femore \u00e8 invece presente una depressione nella forma di un'impronta digitale situata al di fuori del suo limite superiore. Il lato anteriore del femore \u00e8 quasi piatto, mostrando solo una breve scanalatura verticale tra i condili inferiori. La tibia inferiore presenta una superficie ruvida ovale sul lato interno. La parte superiore dei malleoli esterni della tibia risulta pizzicato dalla parte anteriore alla parte posteriore. Il rigonfiamento anteriore esterna della superficie superiore della tibia ha una punta a sperone inferiore. Nel piede, il lato esterno del secondo metatarso ha una superficie concava per contattare il terzo metatarso.\nAl contrario, diversi tratti che una volta si pensava fossero unici, o apomorfici, di \"Neovenator\" sono stati riconosciuti da successive ricerche come caratteristiche comuni tra i teropodi. Difatti, le narici sono grandi, ma non \u00e8 una caratteristica cos\u00ec rara tra i teropodi. Avere le vertebre posteriori pneumatizzate \u00e8 normale per un carcharodontosauridae. Le grandi creste nasali accoppiate sono una caratteristica estetica condivisa con \"Allosaurus\". I denticoli presenti all'apice dei denti sono stati riscontrati in altre specie.\nNel 2015, si scoperto che anche il muso di \"Neovenator\" possedeva un complesso sistema di canali neurovascolari, che in vita probabilmente alloggiavano degli organi sensoriali. Questa caratteristica \u00e8 presente anche negli spinosauridi, sebbene in essi gli organi sensoriali aiutavano l'animale ad individuare le prede sott'acqua. Si dubitava tuttavia che \"Neovenator\" utilizzasse il suo sistema di canali neurovascolari per lo stesso scopo.\nClassificazione.\nNel momento in fu descritto, da Steve Hutt, Martill e Barker nel 1996, \"Neovenator\" venne considerato come l'unico allosauride europeo conosciuto. Tuttavia, successivi studi suggerirono che l'animale avesse pi\u00f9 caratteristiche in comune con l'avanzato gruppo dei carcharodontosauridae, in seguito Benson, Carrano e Brusatte nel 2010, lo accomunarono insieme al clade dei megaraptora, e quindi alla famiglia dei neovenatoridae. Altri studi vedono \"Neovenator\" come un carcharodontosauride, e i megaraptora come tirannosauroidi.\nIl seguente cladogramma segue l'analisi di Benson, Carrano e Brusatte (2010):\nIl seguente cladogramma mostra invece l'analisi di Novas \"et al.\" (2013):\nIl cladogramma sotto riportato segue invece l'analisi di Sebasti\u00e1n Apestegu\u00eda, Nathan D. Smith, Rub\u00e9n Juarez Valieri, e Peter J. Makovicky (2016), e riporta la scoperta di \"Gualicho\":\nScoperta e specie.\nLe prime ossa di \"Neovenator\" furono scoperte nell'estate del 1978, quando una tempesta fece franare parte del Grange Chine, tra cui le rocce che contenevano i fossili che franarono sulla spiaggia di Brighstone Bay, sulla costa sud-occidentale dell'isola di Wight. Le rocce consistevano in un letto fluviale di residui vegetali all'interno delle variegate argille e marne della Formazione Wessex, risalenti al Cretaceo inferiore, circa 125 milioni di anni fa (Barremiano). Queste rocce vennero raccolte dalla famiglia Henwood e poco dopo da uno studente di geologia, David Richards. Richards mand\u00f2 questi resti al Museo di Geologia di Wight e al Museo di Storia Naturale di Londra, dove in quest'ultimo il paleontologo Alan Jack Charig stabil\u00ec che le ossa appartenevano a due diversi tipi di animale: \"Iguanodon\" e ad alcuni teropodi. L'\"iguanodonte\", in seguito denominato \"Mantellisaurus\", gener\u00f2 un notevole interesse nella comunit\u00e0 scientifica, tanto che nei primi del 1980 un team del suddetto museo venne inviato sul posto per recuperare ulteriori fossili. In quell'occasione venne scoperta una vertebra caudale di un dinosauro carnivoro. Diversi paleontologi dilettanti, tra i quali Keith e Jenny Simmonds, incuriositi dal ritrovamento cominciarono a cercare altri fossili aggiuntivi del predatore, ritrovando in totale le ossa del muso, alcuni denti, una mandibola, la maggior parte della colonna vertebrale, delle costole, delle gastralie, l'osso chevron, il cingolo scapolare sinistro, il bacino e gli arti posteriori, venendo catalogati come BMNH R10001 e MIWG 6348. Essi rappresentavano circa il 70% dello scheletro completo dell'animale. Nel 1985, gli scavi intrapresi dal Dr. Steve Hutt del Museo di Geologia di Wight, ritrovarono altre due vertebre di un secondo individuo, oggi classificato come il campione MIWG.5470. Nel 1987, Jenny Simmonds ritrov\u00f2 un terzo scheletro, composto da una vertebra e un osso pelvico, il campione MIWG.6352. Un quarto individuo \u00e8 rappresentato dal campione IWCMS 2002.186, costituito da una mandibola, delle vertebre e alcuni elementi degli arti. Nel 1990 il materiale, allora considerato una possibile nuova specie di \"Megalosaurus\", fu provvisoriamente descritto da Hutt, che dopo aver scambiato l'ischio di MIWG 6352 per un osso pubico, sugger\u00ec che l'esemplare rappresentasse una specie separata.\nNel 1996, Steve Hutt, David Martill e Michael Barker nomin\u00f2 e descrisse la specie tipo \"Neovenator salerii\". Il nome generico, \"Neovenator\", significava \"nuovo cacciatore\" dal greco antico \"neo\" significa \"nuovo\" e dal latino \"venator\" ossia \"cacciatore\". Il nome specifico, \"salerii\", onora i proprietari del terrierio dove sono stati ritrovati i fossili, ossia la famiglia Salero. In considerazione del gran numero di persone coinvolte nel processo di scoperta, si \u00e8 ritenuto improprio individuare uno solo di loro come suo scopritore. L'olotipo \u00e8 rappresentato dai campioni combinati BMNH R10001 e MIWG 6348.\nNel 1999, Hutt dedic\u00f2 la sua tesi di laurea (inedita) a \"Neovenator\".\nNel 2008, Stephen Louis Brusatte , Roger Benson e Hutt riformularono la specie in gran dettaglio.\nPaleobiologia.\nSensi.\nChris Barker e colleghi hanno ipotizzato che \"Neovenator\" potesse avere organi sensoriali tegumentari sul muso, proprio come i moderni uccelli acquatici e i coccodrilli, che usano questi organi per il cibo nell'acqua fangosa, sulla base di strutture neurovascolari ritrovate sul cranio. Poich\u00e9 si ritiene che \"Neovenator\" fosse completamente terrestre, diversamente da queste specie moderne sopra menzionate, si presume che questi organi sensoriali siano stati utilizzati per altri scopi, come la sensibilit\u00e0 alla pressione e alla temperatura, il controllo della pressione della mascella e un'alimentazione precisa. In effetti, l'usura dei denti di \"Neovenator\" sembra indicare che evitava prontamente di mangiare o mordere le ossa mentre si nutriva, giustificando ulteriormente la teoria. Inoltre, \"Neovenator\" potrebbe aver usato questi organi sensoriali tegumentari nel corteggiamento e molto probabilmente nell'allevare i suoi piccoli, una tecnica che vediamo oggi nella maggior parte delle specie di coccodrilli e negli uccelli megapodi. Sebbene tali strutture siano gi\u00e0 state ritrovate in un altro teropode, il tirannosauride \"Daspletosaurus horneri\", le strutture neurovascolari di \"Neovenator\" che probabilmente sostenevano questi organi sono le meglio conservate e pi\u00f9 complete in qualsiasi teropode conosciuto fino ad ora scoperto.\nPaleopatologia.\nL'olotipo di \"Neovenator salerii\" mostrava innumerevoli segni di patologie. Gli autori del genere li elencarono come \"fusioni vertebrali caudali, fratture guarite dei processi vertebrali trasversali caudali; falangi delle dita dei piedi affette da osteofiti, una gastralia costale fratturata ma con segni di guarigione, formazione di alcune pseudoartrosi ... [e] una frattura alla scapola.\"\nPaleoecologia.\nI resti fossili di \"Neovenator\" sono stati ritrovati sull'Isola di Wight, al largo del sud dell'Inghilterra. \"Neovenator\" visse insieme a numerosi dinosauri e pterosauri della Formazione Wessex, del Cretaceo inferiore, come ad esempio \"Baryonyx\", \"Polacanthus\" e \"Iguanodon\". Le ossa dell'olotipo si sono mescolate con quelle dell'erbivoro \"Mantellisaurus\", nello stesso sito dove sono stati ritrovati anche fossili di pesci, anfibi, lucertole, pterosauri e Goniopholidi, indicando quindi che forse le carcasse dei due animali furono spazzate via da un fiume in piena, mischiandosi durante la fossilizzazione. \"Neovenator\" era probabilmente il superpredatore del suo habitat, predando erbivori sia di piccola sia di media taglia."}
{"id": "1810219", "revid": "436907", "url": "https://it.wikipedia.org/wiki?curid=1810219", "title": "Musica musica", "text": "Musica musica \u00e8 la prima raccolta del cantautore italiano Pino Daniele, pubblicato nel 1986 dalla EMI per concessione della Bagaria."}
{"id": "1810222", "revid": "599013", "url": "https://it.wikipedia.org/wiki?curid=1810222", "title": "Mario Mand\u017euki\u0107", "text": "In carriera si \u00e8 aggiudicato, a livello nazionale, tre campionati croati (dal 2007-08 al 2009-10), due Coppe di Croazia (2007-08 e 2008-09) e quattro Supercoppe di Croazia (dal 2007 al 2010) con la , due campionati tedeschi (2012-13 e 2013-14), due Coppe di Germania (2012-13 e 2013-14) e una Supercoppa di Germania (2012) con il , una Supercoppa di Spagna (2014) con l', quattro campionati italiani (dal 2015-16 al 2018-19), tre Coppe Italia (dal 2015-16 al 2017-18) e due Supercoppe italiane (2015 e 2018) con la , mentre a livello internazionale vanta la vittoria di una UEFA Champions League (2012-13), una Supercoppa UEFA (2013) e una Coppa del mondo per club FIFA (2013) con il Bayern Monaco.\nDopo avere partecipato con la nazionale croata ai campionati europei di e e al campionato del mondo di , si \u00e8 laureato vicecampione del mondo a .\nConsiderato uno dei migliori attaccanti della sua generazione, a livello individuale \u00e8 stato eletto miglior giocatore del campionato croato nel 2009, nonch\u00e9 calciatore croato dell'anno dalla rivista \"Ve\u010dernji list\" nel 2012 e nel 2013. Si \u00e8 inoltre laureato capocannoniere del campionato croato 2008-09&lt;ref name=\"capocannoniere 1.HNL 2008/2009\"&gt;&lt;/ref&gt; e del campionato d'Europa 2012 (in quest'ultimo caso a pari merito con cinque giocatori).\nBiografia.\nSi trasferisce assieme ai genitori in Germania nel 1992, andando ad abitare nella citt\u00e0 di Ditzingen, presso Stoccarda, per fuggire dalla guerra d'indipendenza croata. Torna in patria nel 1996, a guerra terminata. Anche il padre, di nome Mato, era un calciatore.\nCaratteristiche tecniche.\nCentravanti combattivo, adatto al gioco in contropiede, \u00e8 un giocatore d'area, forte fisicamente ma anche agile, veloce e resistente. Dotato di ottima tecnica, \u00e8 efficace nel gioco aereo e nella finalizzazione. Generoso, tenace nel pressing sui difensori avversari, \u00e8 abile nello scartare il diretto marcatore e nel servire assist ai compagni di squadra.\nParagonato agli esordi al connazionale Alen Bok\u0161i\u0107, \u00e8 un giocatore di classe e fantasia, intelligente tatticamente oltrech\u00e9 in grado di risultare decisivo in qualsiasi momento \u2014 sovente nelle sfide di cartello \u2014 grazie alla sua imprevedibilit\u00e0.\nCalciatore abbastanza polivalente nel reparto avanzato, in passato nella si \u00e8 disimpegnato come trequartista, mentre nel prosieguo di carriera sia nel sia nella ha ricoperto all'occorrenza il ruolo di esterno alto, con notevole apporto alla fase difensiva.\nCarriera.\nGiocatore.\nClub.\nI primi anni a Zagabria.\nDopo avere militato nelle giovanili del , in cui preferiva giocare a centrocampo, disputa la stagione 2004-05 in prima squadra, realizzando 14 reti nella seconda divisione del campionato croato. Notato da Miroslav Bla\u017eevi\u0107, si trasferisce al suo club, l', in cui disputa complessivamente 58 partite, realizzando 17 gol.\nNella stagione 2007-08 passa alla Dinamo Zagabria per 1,5 milioni di euro, acquistato nel tentativo di sostituire nel reparto avanzato Eduardo. Fa il suo esordio con la nuova casacca il 21 luglio 2007 nella vittoria casalinga di campionato contro il , in cui segna anche il suo primo gol con la Dinamo nel 5-0 finale. Il 7 agosto 2007 debutta in Champions League, nella gara preliminare vinta 3-1 in casa del . Il 4 ottobre scende in campo per la prima volta anche in Coppa UEFA, nella vittoria per 2-3 in casa dell', in cui realizza i suoi primi due gol nelle competizioni europee. Con la maglia della Dinamo Zagabria disputa tre stagioni (pi\u00f9 una partita del secondo turno preliminare di Champions League nell'agosto 2010), mettendo a segno 63 reti in 128 gare complessive.\nWolfsburg.\nNella stagione 2010-11 Mand\u017euki\u0107 si trasferisce in Germania, nelle file del , acquistato in cambio di una cifra tra i 7 e gli 8 milioni di euro. Arrivato agli ordini del tecnico Steve McClaren, debutta con la nuova maglia il 15 agosto 2010 in Coppa di Germania, nella vittoria esterna per 1-2 in casa del . Cinque giorni pi\u00f9 tardi fa invece il suo esordio in Bundesliga, nella sconfitta all'Allianz Arena per 2-1 contro il ; segna il suo primo gol nel campionato tedesco il 12 marzo 2011, nella sconfitta interna per 1-2 contro il .\nInizialmente soffre la concorrenza di Edin D\u017eeko, venendo per questo dirottato spesso in campo da McClaren a esterno d'attacco o di centrocampo. Durante il successivo \"interim\" in panchina di Pierre Littbarski, il croato non \u00e8 convocato per tre gare su cinque, giocando un incontro intero solo nella sfida con il Norimberga, realizzando l'unico gol dei \"Lupi\" (1-2). Littbarski \u00e8 a sua volta sostituito poche settimane pi\u00f9 tardi, in pianta stabile, da Felix Magath. Il nuovo tecnico si riveler\u00e0 una figura molto importante per la crescita di Mand\u017euki\u0107, ancor pi\u00f9 sul piano umano, smussandone una certa insofferenza alla disciplina che al contrario aveva fin qui contraddistinto il croato dentro e fuori dal campo. Sul piano prettamente sportivo, Magath ripristina definitivamente l'attaccante al suo ruolo naturale, in un attacco a due, e i risultati iniziano ad arrivare: il Wolfsburg ottiene 11 punti in 6 partite, con Mand\u017euki\u0107 autore di 7 dei suoi 8 gol stagionali in queste ultime gare, tra cui due doppiette contro (4-1) e (1-3), che contribuiscono alla salvezza del club biancoverde.\nCon la partenza di D\u017eeko, per l'annata 2011-12 Magath affianca al croato il giovane Patrick Helmes e inserisce entrambi in un attacco a due: durante le prime quattro giornate di Bundesliga, Mand\u017euki\u0107 non va a segno. Al quinto turno viene schierato da seconda punta, alle spalle di Sr\u0111an Laki\u0107, e la scelta si rivela giusta: il croato sigla infatti due reti allo (2-1). A fine stagione conta 12 gol e 10 assist in 32 presenze di campionato, portando il Wolfsburg all'ottavo posto, alla soglia della zona UEFA: l'avventura tra le file della compagine tedesca termina tuttavia dopo appena due stagioni, dove globalmente colleziona 60 presenze e realizza 20 gol.\nBayern Monaco.\nIl 27 giugno 2012, dopo una buona partecipazione con la maglia della Croazia al , passa al Bayern di Monaco in cambio di 13 milioni di euro. Acquistato, nei piani iniziali, per fare da riserva al titolare designato Mario G\u00f3mez, il croato emerge anche beneficiando di un infortunio occorso al tedesco, per poi sopravanzare definitivamente quest'ultimo nelle gerarchie del tecnico Jupp Heynckes. In questo periodo Mand\u017euki\u0107 fa parlare di s\u00e9 anche per questioni extracalcistiche, quando il 17 novembre, dopo avere segnato il gol del definitivo 1-1 nella sfida di campionato contro il Norimberga, esulta insieme al compagno di squadra Xherdan Shaqiri compiendo con lui, polemicamente, un saluto militare: secondo la stampa serba, un gesto dedicato ad Ante Gotovina e Mladen Marka\u010d, generali processati per la loro condotta nella guerra d'indipendenza croata e assolti dalle Nazioni Unite pochi giorni prima della succitata esultanza.\nIl 6 aprile 2013 vince per la prima volta la Bundesliga, il ventitreesimo titolo per i bavaresi, con sei giornate di anticipo rispetto alla fine del torneo. Il successivo 25 maggio fa invece sua per la prima volta la Champions League, grazie alla vittoria per 2-1 nella finale contro il , segnando il gol del momentaneo 1-0. Pochi giorni dopo, il 1\u00ba giugno, completa il \"treble\" stagionale con i \"Roten\" sollevando anche la sua prima Coppa di Germania, grazie al 3-2 allo .\nQuesto positivo momento per Mand\u017euki\u0107 s'interrompe nell'estate 2013, quando a Monaco di Baviera approda Josep Guardiola, fautore di un sistema di gioco \u2014 il cosiddetto \"tiki-taka\" \u2014 che rifugge da una classica prima punta, qual \u00e8 invece il croato che di conseguenza non si trova a proprio agio con i nuovi schemi portati dal tecnico spagnolo. La stagione 2013-14 si apre il 30 agosto con la vittoria della Supercoppa UEFA, ottenuta sconfiggendo ai tiri di rigore la compagine londinese del , dopo che i tempi regolamentari e supplementari si erano conclusi sul 2-2. Nel corso dell'annata troviamo un Mand\u017euki\u0107 sempre pi\u00f9 insofferente verso la filosofia calcistica di Guardiola, pur rimanendo prolifico sottoporta; con la squadra tedesca conquista altri tre titoli: la Coppa del mondo per club, con un 2-0 al nella finale del 21 dicembre, la Bundesliga, vinta matematicamente il 25 marzo 2014 con ben sette giornate d'anticipo, e la Coppa di Germania, grazie al 2-0 del 17 maggio sul Borussia Dortmund.\nIl rapporto con i bavaresi si chiude l'estate seguente, dopo 88 partite e 48 reti, da una parte per l'arrivo da Dortmund di Robert Lewandowski che preclude ulteriori spazi al croato nel reparto avanzato, e dall'altra per gli ormai insanabili dissidi con Guardiola, degenerati nel finale di stagione anche sul piano personale: in particolare Mand\u017euki\u0107 accusa l'allenatore catalano di averlo scientemente relegato in panchina nelle ultime e ininfluenti partite di campionato, col solo scopo d'impedirgli di competere per il titolo di capocannoniere \u2014 poi andato, per due reti, proprio al succitato Lewandowski.\nAtl\u00e9tico Madrid.\nIl 10 luglio 2014 Mand\u017euki\u0107 si trasferisce all' per 22 milioni di euro, chiamato a sostituire il partente Diego Costa. Segna il suo primo gol con i \"Colchoneros\" il successivo 22 agosto, risultando il \"match winner\" nel \"derbi madrile\u00f1o\" contro il , rete che consente all'Atl\u00e9tico di vincere la Supercoppa di Spagna. Mette a segno il suo primo gol nella Liga otto giorni dopo, andando in rete nella vittoria casalinga 2-1 contro l'.\nNonostante le positive premesse della vigilia, che individuavano nella piazza madrilena e soprattutto nel credo tattico dell'allenatore Diego Simeone \u2014 il cosiddetto \"cholismo\", intriso di agonismo e abnegazione \u2014 l'ambiente ideale per le caratteristiche dell'ariete croato, al contrario con il passare dei mesi Mand\u017euki\u0107 va incontro a crescenti difficolt\u00e0 in biancorosso, palesatesi nella seconda parte di stagione: patisce soprattutto per un infortunio alla caviglia occorsogli nella sfida di Champions League contro il , nonch\u00e9 per la repentina ascesa del giovane Antoine Griezmann. Chiude la sua unica e a conti fatti non esaltante stagione all'Atl\u00e9tico con un bottino di 20 reti in 43 partite totali.\nJuventus.\n2015-2017.\nIl 22 giugno 2015 viene acquistato dalla per 19 milioni di euro. Il successivo 8 agosto, al debutto con la nuova maglia, apre le marcature nel 2-0 alla che vale la vittoria della Supercoppa italiana, mentre il 23 dello stesso mese debutta in Serie A, nella sconfitta 0-1 con l'; proprio in questa sfida, uno scontro con un cartellone pubblicitario a bordocampo gli procura una ferita al gomito, presto infettatasi, costringendolo a una pesante cura antibiotica che, protraendosi per un paio di mesi, ne inficia l'impatto con la realt\u00e0 bianconera.\nAncora debilitato, ci\u00f2 nonostante il 15 settembre in Champions League si sblocca con i piemontesi, segnando il momentaneo pareggio nell'1-2 esterno contro il , e trovando poi il 25 ottobre anche la prima rete nel campionato italiano, nella vittoria per 2-0 sull'. Una volta tornato a pieno regime, e assimilitato il credo tattico di Massimiliano Allegri \u2014 il quale, nelle seguenti stagioni torinesi, ne far\u00e0 uno dei suoi \"fedelissimi\" \u2014, Mand\u017euki\u0107 emerge ben presto tra i trascinatori di una Juventus che il 25 aprile 2016, a corollario di una rimonta-record, si aggiudica matematicamente il quinto scudetto consecutivo. Il 21 maggio a Roma arriva anche la Coppa Italia contro un superato 1-0 al termine dei supplementari, contribuendo cos\u00ec a fare bissare al club il \"double\" dell'anno precedente.\nL'avvio della sua seconda stagione in bianconero \u00e8 tuttavia interlocutorio per il croato, causa la concorrenza del neoacquisto Gonzalo Higua\u00edn, questi inizialmente preferito nel ruolo di prima punta; un periodo negativo sul piano personale, che culmina nel dicembre 2016 con la sfida di Supercoppa persa ai tiri di rigore contro il Milan: dopo l'1-1 al termine dei supplementari, l'attaccante croato fallisce il proprio tentativo di marcatura dal dischetto. Nonostante l'avere trovato il successivo 11 gennaio il suo primo gol in Coppa Italia nel 3-2 interno all'Atalanta, fin qui pare senza soluzione la sua problematica convivenza con Higua\u00edn; per risolvere l\"impasse\", Allegri sposta in pianta stabile Mand\u017euki\u0107 sulla linea della trequarti, come esterno sinistro: calandosi con grande spirito di sacrificio in un ruolo gi\u00e0 fugacemente ricoperto a Wolfsburg, il croato sfodera prestazioni sempre pi\u00f9 convincenti, diventando definitivamente uno dei beniamini della tifoseria juventina di questi anni.\nRiguadagnato il posto da titolare, contribuisce alla vittoria della Coppa Italia, primo trofeo stagionale e al contempo terzo consecutivo per la squadra bianconera, dopo la vittoriosa finale di Roma del 17 maggio 2017 in cui viene battuta la Lazio 2-0, nonch\u00e9 del sesto titolo italiano di fila e secondo personale: quattro giorni pi\u00f9 tardi il successo 3-0 allo Stadium sul , in cui \u00e8 autore della rete d'apertura, permette infatti alla squadra d'inanellare il terzo \"double\" nazionale di fila, e soprattutto di battere dopo 82 anni il record della Juve del Quinquennio. La positiva annata \u00e8 contraddistinta anche dal raggiungimento della finale di Champions League, tuttavia persa per 4-1 contro il Real Madrid: nella suddetta sfida di Cardiff del 3 giugno, come magra consolazione personale, il croato si rende protagonista con una rete in rovesciata, quella del momentaneo 1-1, poi premiata dalla UEFA come la migliore dell'edizione; nella circostanza diviene inoltre, insieme a Cristiano Ronaldo e Velibor Vasovi\u0107, uno dei tre calciatori capaci di segnare con due squadre diverse in una finale della massima competizione europea per club.\n2017-2019.\nAl termine della stagione 2017-2018, la terza a Torino, per Mand\u017euki\u0107 si ripete il \"double\" domestico, terzo consecutivo per il croato e al contempo quarto di fila per la Juventus: i bianconeri si impongono, infatti, il 9 maggio 2018 nella finale di Coppa Italia con un netto 4-0 sul Milan \u2014 quarta affermazione in successione e nuovo primato nel calcio italiano \u2014, e si aggiudicano quattro giorni pi\u00f9 tardi anche il settimo scudetto consecutivo, grazie al pareggio esterno a reti bianche contro la . In Champions League la Juventus \u00e8, invece, eliminata ai quarti di finale ancora dal Real Madrid, nonostante la doppietta segnata dal croato nella sfida di ritorno dell'11 aprile, vinta per 1-3 al Bernab\u00e9u.\nNell'estate seguente, quando a Torino approda proprio da Madrid Cristiano Ronaldo, inizialmente per Mand\u017euki\u0107 paiono chiudersi gli spazi nell'attacco bianconero; al contrario, a giovare pi\u00f9 di tutti dell'arrivo del fuoriclasse portoghese \u00e8 il croato, il quale, anche a fronte della cessione di Higua\u00edn, pu\u00f2 tornare con maggior continuit\u00e0 a ricoprire il ruolo di ariete d'area di rigore. Il 24 novembre 2018, in occasione della vittoriosa sfida di campionato allo Stadium contro la , scende in campo per la prima volta da capitano dei bianconeri, siglando peraltro la rete che fissa il risultato sul 2-0. Nella prima parte di stagione il croato si dimostra spesso decisivo per le sorti della squadra, grazie a un notevole e continuativo contributo sottorete, come raramente successo nelle precedenti annate juventine: tra gli altri, il 7 dicembre \u00e8 suo il gol dell'1-0 che decide il derby d'Italia contro l'.\nAll'inizio del nuovo anno, il 16 gennaio a Gedda, nonostante Mand\u017euki\u0107 non abbia disputato l'incontro per infortunio, si aggiudica per la seconda volta la Supercoppa italiana, in virt\u00f9 del successo per 1-0 contro il Milan. Al rientro in campo, l'attaccante inanella una lunga serie di prestazioni sottotono: l'unica sua marcatura nel girone di ritorno \u00e8 quella contro l'Atalanta, nella partita casalinga del 19 maggio terminata 1-1. Ciononostante al termine dell'annata conquista lo scudetto, arrivato matematicamente gi\u00e0 il 20 aprile, a corollario di un campionato giocato a ritmi da record, grazie al successo per 2-1 nel match di Torino contro la Fiorentina: \u00e8 il quarto tricolore della carriera per Mand\u017euki\u0107, nonch\u00e9 l'ottavo consecutivo per la Juventus. \u00c8, questo, un primato assoluto nella storia della Serie A e dei maggiori campionati nazionali d'Europa.\nTale semestre si rivela \"a posteriori\" il preludio alla stagione 2019-2020 in cui, con l'avvicendamento tecnico tra Allegri e Maurizio Sarri, oltrech\u00e9 il ritorno a Torino di un Higua\u00edn pi\u00f9 in sintonia con la filosofia calcistica nel nuovo allenatore, Mand\u017euki\u0107 perde repentinamente centralit\u00e0 nelle dinamiche della squadra titolare, scivolando ai margini della rosa finanche, in accordo con la societ\u00e0, ad autoescludersene. Non essendo mai sceso in campo sotto la gestione Sarri, sveste la maglia juventina nel dicembre 2019, dopo quattro anni e mezzo, con 162 presenze, 44 gol e 9 trofei vinti.\nAl-Duhail e Milan.\nIl 24 dicembre 2019 si accorda con i qatarioti dell', entrando a far parte della rosa del club dal 1\u00ba gennaio 2020. Esordisce con la squadra di Doha il successivo 5 gennaio, nella partita di Qatar Stars League contro il (0-0); cinque giorni dopo segna il primo gol in maglia grigiorossa, nel match di Qatar Stars Cup vinto per 2-0 contro l'. All'esordio in AFC Champions League, l'11 febbraio, apre le marcature nella partita vinta per 2-0 in casa contro il . Rimane in Qatar per un semestre, per poi risolvere il proprio contratto con l'Al-Duhail il 5 luglio seguente.\nDopo altri sei mesi d'inattivit\u00e0, il 19 gennaio 2021 torna in Italia, accasandosi al . Cinque giorni dopo debutta in maglia rossonera, subentrando a Samu Castillejo al 70' della partita interna persa per 0-3 contro l' in campionato. Arrivato a Milano per dare il proprio contributo a una formazione rossonera in quel momento in testa al campionato, l'attaccante vive tuttavia un semestre ben al di sotto delle attese, incapace d'imporsi anche perch\u00e9 frenato da ripetuti guai fisici; nel corso sua effimera esperienza rossonera, in cui non riesce mai ad andare in rete, il croato si segnala solo per il gesto di rinunciare al proprio stipendio di marzo, causa lo scarso impiego, per devolverlo alla Fondazione Milan. Il successivo 24 maggio, una volta raggiunta l'aritmetica qualificazione alla UEFA Champions League, l'attaccante si congeda dal club lombardo.\nPochi mesi dopo, il 3 settembre 2021, ufficializza il proprio ritiro dall'attivit\u00e0 agonistica.\nNazionale.\nDebutta con la nazionale croata il 17 novembre 2007, nel match di qualificazione al perso 2-0 contro la ; alla presenza successiva, il 10 settembre 2008, realizza il suo primo gol in maglia scaccata, siglando l'unica marcatura croata nell'1-4 contro l'.\nIn occasione del , sigla una doppietta nel 3-1 all', quindi una rete nell'1-1 contro l'. Per quella competizione, la prima ufficiale disputata da Mand\u017euki\u0107, sar\u00e0 capocannoniere con tre reti, alla pari di Mario Balotelli, Fernando Torres, Alan Dzagoev, Cristiano Ronaldo e Mario G\u00f3mez; l'attaccante \u00e8 inoltre autore di 3 delle 4 reti della sua nazionale nella competizione.\nViene convocato per il in Brasile, e il 19 giugno, in occasione del match contro il , Mand\u017euki\u0107 segna le sue prime reti in una competizione ufficiale mondiale, grazie a una doppietta, contribuendo al 4-0 finale. Tuttavia la Croazia viene eliminata dal girone dopo le due sconfitte, entrambe per 1-3, contro i padroni di casa del e il .\nNel 2016 realizza due triplette, nello schiacciante 10-0 al e nello 0-6 esterno contro il . Ha fatto parte dei 23 che hanno preso parte al in Francia, dove non ha segnato alcuna rete; la nazionale slava, dopo avere terminato in testa il proprio girone, davanti alla campione d'Europa in carica, agli ottavi viene eliminata ai supplementari (0-1) dal , futuro vincitore dell'edizione.\nViene confermato in squadra per il in Russia, dov'\u00e8 tra i protagonisti della Croazia che raggiunge una storica finale, la prima della sua storia, tuttavia persa contro la . Nell'arco del torneo Mand\u017euki\u0107 sigla 3 reti: contro la negli ottavi (1-1 dts, 4-3 dcr), nei supplementari della semifinale contro l'Inghilterra (2-1), decisiva nel permettere alla nazionale balcanica di accedere alla finale, e l'ultima proprio nella sfida di Mosca contro i \"Bleus\" dov'\u00e8 croce e delizia per i croati, prima sbloccando suo malgrado il punteggio con un autogol, e poi realizzando la rete del definitivo 2-4. Come consolazione personale, grazie a quest'ultimo gol diventa il quinto giocatore, dopo Ferenc Pusk\u00e1s, Zolt\u00e1n Czibor, Gerd M\u00fcller e Zin\u00e9dine Zidane, ad andare a segno sia in una finale di Coppa dei Campioni/Champions League, sia in una di Coppa del mondo.\nLa finale moscovita rimane l'ultima sua gara con la Croazia: il 14 agosto seguente il giocatore annuncia, infatti, il ritiro dalla nazionale.\nDopo il ritiro.\nPochi mesi dopo il ritiro dall'attivit\u00e0 agonistica, il 22 novembre 2021 Mand\u017euki\u0107 entra nello staff della nazionale croata in qualit\u00e0 di assistente del selezionatore Zlatko Dali\u0107.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "1810223", "revid": "287204", "url": "https://it.wikipedia.org/wiki?curid=1810223", "title": "Douiret", "text": "Douiret (Arabo: \u062f\u0648\u0631\u064a\u062a) \u00e8 un villaggio troglodita berbero nel governatorato di Tataouine nella Tunisia meridionale. Situato su una collina vicino al moderno villaggio con lo stesso nome costruito negli anni '60, Douiret \u00e8 formato da piccole abitazioni chiamati \"ghiren\" (plurale di \"ghar\", grotte), ognuna porta il nome della famiglia proprietaria. Douiret \u00e8 una regolare tappa per il tour degli ksar assieme ai villaggi di Chenini, Ksar Ouled Soltane, Ksar Hadada e Ksar Ghilane.\nLa costruzione del villaggio sulla collina ha molteplici funzioni:\nLe popolazioni che hanno costruito questi tipi di villaggi fortificati (ksour) sono chiamate \"Jbaliya\" (gente della montagna).\nLa moschea all'interno della cittadella fortificata \u00e8 simile alla ben pi\u00f9 nota e poco distante Moschea dei sette dormienti di Chenini."}
{"id": "1810224", "revid": "1842072", "url": "https://it.wikipedia.org/wiki?curid=1810224", "title": "Tee (Unix)", "text": "tee (dall'inglese \"tee\", \"pezzo a T\" in idraulica) \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che legge dati dallo \"standard input\" e li visualizza sullo \"standard output\", memorizzandoli nel contempo nei file specificati. \u00c8 un tipo di filtro.\nUna caratteristica di \"tee\" \u00e8 quella di non fare uso di buffer di linea nell'effettuare la scrittura sullo \"standard output\" e sui file, per cui i dati giunti sullo \"standard input\" sono resi subito disponibili nei file e sullo \"standard output\" senza ritardi. Ci\u00f2 risulta particolarmente utile per la creazione di file di log.\nPer le sue caratteristiche, \"tee\" \u00e8 tipicamente usato solo come componente di una \"pipeline software\", al fine ad esempio di salvare in un file una copia dei dati intermedi o finali, o in congiunzione a una o pi\u00f9 \"named pipe\" per attivare pi\u00f9 elaborazioni degli stessi dati.\nSintassi.\nLa sintassi generale di \"tee\" \u00e8 la seguente:\n tee [\"opzioni\"] [--] [\"file1\" [\"file2\" \u2026] ]\nI parametri facoltativi \"file\" indicano i nomi dei file su cui memorizzare i dati provenienti dallo \"standard input\". Se non ne \u00e8 specificato alcuno, \"tee\" si limita a copiare i dati sullo \"standard output\".\nIl doppio trattino -- (facoltativo) indica che i parametri successivi non sono da considerarsi opzioni.\nTra le opzioni vi sono:"}
{"id": "1810230", "revid": "1543377", "url": "https://it.wikipedia.org/wiki?curid=1810230", "title": "S\u014dkrat\u012bs Papastathopoulos", "text": "Carriera.\nClub.\nAEK Atene.\nPapastathopoulos ha esordito con l' il 26 ottobre 2005 in una partita valida per la Coppa di Grecia contro il PAS Giannina. La gara \u00e8 terminata 3-0 per i gialloneri e il difensore ha segnato la prima rete dell'incontro.\nNel gennaio 2006 \u00e8 stato prestato al Niki Volos con il quale, nello spezzone di stagione, ha disputato 11 partite nella Beta Ethniki, seconda divisione del campionato greco.\nIl difensore \u00e8 successivamente tornato nella squadra ateniese e nella stagione 2006-2007 ha disputato 14 incontri nella massima serie, 3 partite in Champions League 2006-2007 (sconfitta 3-1 col il 19 ottobre 2006 nella gara di esordio nelle competizioni UEFA per club e poi vittoria 1-0 con il e pareggio 2-2 con l'Anderlecht) e una in Coppa UEFA.\nNella stagione seguente \u00e8 diventato stabilmente titolare della retroguardia dei gialloneri che si sono classificati nuovamente al secondo posto nel campionato greco. Il 13 aprile 2008, nella vittoria esterna per 4-0 contro il , Papastathopoulos ha segnato il suo primo gol in campionato con un colpo di testa su azione da calcio d'angolo.\nL'AEK Atene, dopo essere stato eliminato ai preliminari di Champions League dagli spagnoli del Siviglia, ha disputato la Coppa UEFA dove ai sedicesimi di finale ha incontrato gli spagnoli del Getafe. Sotto per 1-0, al 93\u00ba minuto di gioco della gara di andata \u00e8 stato proprio un lancio di Papastathopoulos a consentire agli attaccanti della squadra greca di raggiungere il pareggio; risultato che tuttavia si rivela inutile ai fini della qualificazione al turno successivo per la vittoria (3-0) degli spagnoli nella partita di ritorno.\nA vent'anni, contando anche le partite disputate nei turni preliminari, Papastathopoulos ha totalizzato 4 presenze in Champions League e 8 in Coppa UEFA con l'AEK Atene.\nNel dicembre 2008 Papastathopoulos ha vinto il premio assegnato dalla PSAP (\"Panhellenic Association of Professional Footballers\") come Miglior giovane greco dell'anno.\nGenoa.\nIl 1\u00ba agosto 2008, tramite un comunicato sul proprio sito ufficiale, l'AEK Atene ha annunciato il passaggio di Papastathopoulos al Genoa, che lo ha pagato una cifra intorno ai 4 milioni di euro. Il giocatore ha firmato con la societ\u00e0 genovese un contratto fino al 30 giugno 2012.\nIl 27 settembre 2008 Papastathopoulos ha esordito in Serie A in Fiorentina-Genoa (1-0). Nella partita successiva contro il Napoli, vinta 3-2 dal Genoa, ha segnato il suo primo gol in Serie A con la rete del momentaneo 1-1 e tre settimane pi\u00f9 tardi si \u00e8 ripetuto nella gara vinta contro il Cagliari per 2-1. Nelle ultime giornate di campionato \u00e8 stato impiegato da titolare nell'\"undici\" dell'allenatore Gian Piero Gasperini.\nNella stagione successiva \u00e8 riuscito a guadagnarsi stabilmente un posto da titolare, disputando tra campionato, Coppa Italia ed Europa League 36 partite per un totale di 56 gare e 2 gol in 2 stagioni con la maglia del Genoa.\nMilan.\nIl 20 luglio 2010 il Milan ha acquistato Papastathopoulos dal Genoa a titolo definitivo cedendo nel contempo in compropriet\u00e0 al club ligure Nnamdi Oduamadi, Rodney Strasser e Gianmarco Zigoni. Ha esordito con la maglia rossonera l'11 settembre 2010 nella sconfitta per 2-0 al Manuzzi contro il . Nella stagione 2010-2011 ha totalizzato 5 presenze in campionato e 2 in Coppa Italia e il 7 maggio 2011 ha vinto lo scudetto con i rossoneri a due giornate dal termine del campionato grazie allo 0-0 contro la Roma.\nWerder Brema.\nIl 14 giugno 2011 il Milan ha comunicato la cessione del difensore greco al Genoa e il 21 luglio 2011 il club di Preziosi lo ha ceduto, in prestito con diritto di riscatto, ai tedeschi del .\nHa esordito con la squadra tedesca il 30 luglio 2011 nella gara valida per il primo turno della Coppa di Germania persa per 2-1 in casa dello Heidenheim. Il 10 dicembre 2011 ha segnato il primo gol personale con la maglia del Werder Brema, realizzando, sugli sviluppi di un calcio di punizione, la prima rete nella vittoria per 4-1 contro il Wolfsburg, match valevole per la 16\u00aa giornata della Bundesliga 2011-2012. Nel mese di aprile del 2012 la societ\u00e0 tedesca ha fatto valere il diritto di riscatto del cartellino del giocatore greco. Alla fine della stagione Papastathopoulos con il Werder Brema ha totalizzato 31 presenze e un gol.\nBorussia Dortmund.\nIl 28 maggio 2013 ha firmato, dopo essere stato pagato quasi 10 milioni di euro, un contratto fino al 2018 con il Borussia Dortmund. Il 27 luglio 2013 ha vinto la Supercoppa di Germania battendo per 4-2 contro il , entrando in campo nei minuti finali della gara. Il suo primo gol in maglia giallo-nera \u00e8 arrivato il 1\u00ba novembre 2013 in occasione della gara vinta contro lo Stoccarda per 6-1 in cui ha realizzato la rete del momentaneo pareggio di testa sugli sviluppi di un calcio d'angolo battuto da Nuri \u015eahin. Dalla 13\u00aa giornata in poi complice l'infortunio del compagno Subotic diventa uno dei titolari inamovibili della difesa della squadra.\nLa stagione 2014-2015 si apre con la vittoria della Supercoppa di Germania, battendo il Bayern Monaco con il punteggio di 2-0. Il 29 agosto alla seconda giornata trova il primo gol stagionale nella vittoria per 3-2 sul campo dell'Augusta. Il 4 novembre trova il primo gol in Europa nella partita di Champions League vinta 4-1 in casa contro i turchi del Galatasaray. Il 30 maggio 2015 perde 3-1 la finale di Coppa di Germania contro il Wolfsburg.\nInizia la sua terza stagione con i colori gialloneri con il cambio in panchina del tecnico passando da Jurgen Klopp a Thomas Tuchel. Nonostante il cambio in panchina non perde il posto da titolare ed \u00e8 uno dei pilastri della squadra. Il primo e unico gol in stagione lo trova nella sconfitta in trasferta per 2-1 sul campo del Colonia. Il 21 maggio perde la seconda finale di Coppa di Germania consecutiva stavolta contro il Bayern Monaco ai calci di rigore.\nLa stagione 2016-2017 inizia con la sconfitta in Supercoppa di Germania per 2-0 contro il Bayern Monaco. Il primo gol stagionale arriva alla prima partita nel girone F di Champions League nella vittoria esterna per 6-0 sul Legia Varsavia. Il 25 febbraio trova il primo gol in Bundesliga nella vittoria per 3-0 sul campo del Friburgo. L'11 aprile 2017, alla vigilia della partita di Champions League contro il , un'esplosione investe il pullman su cui viaggiavano lui e la sua squadra.\nIl 27 maggio 2017 vince la Coppa di Germania contro l'Eintracht Francoforte.\nArsenal.\nIl 2 luglio 2018 passa all\u2019Arsenal per 20 milioni di euro. Il 4 ottobre 2018 segna il suo primo goal con i Gunners nella sfida vinta per 3-0 in trasferta valida per l'Europa League contro gli azeri del Qarabag; questo goal lo ha reso il primo giocatore (22 anni dopo l'ultimo, che era Glenn Helder) non allenato da Ars\u00e9ne Wenger (che per 22 anni \u00e8 stato sulla panchina dei Gunners) a segnare un gol con la maglia del club londinese. All'Arsenal vince l'FA Cup nella stagione 2019-2020 e il Community Shield all'inizio della stagione successiva incrementando il proprio curriculum.\nNella stagione 2020-2021 viene messo ai margini della rosa dal tecnico Mikel Arteta e il 20 gennaio 2021 rescinde il proprio contratto con il club.\nOlympiacos.\nIl 25 gennaio 2021 ritorna in Grecia, firmando per l'.\nNazionale.\nAl campionato europeo Under-19 del 2007 Papastathopoulos \u00e8 stato capitano della nazionale greca Under-19 che in Austria \u00e8 riuscita a raggiungere la finale del torneo contro i pari et\u00e0 della Spagna. Papastathopoulos \u00e8 stato costretto a saltare la finale per squalifica a causa dell'ammonizione subita in semifinale contro la Germania.\nIl 5 febbraio 2008 ha esordito con la nazionale maggiore nella partita amichevole giocata a Nicosia contro la Repubblica Ceca e vinta per 1-0. All'et\u00e0 di 19 anni \u00e8 stato incluso dal commissario tecnico Otto Rehhagel nell'elenco dei preconvocati per il campionato europeo del 2008, ma successivamente \u00e8 stato escluso dalla lista finale. \u00c8 stato convocato da Rehhagel per i campionato mondiale del 2010 in Sudafrica. Durante la competizione \u00e8 sceso in campo in 2 partite: la seconda gara del girone eliminatorio contro la Nigeria, vinta per 2-1, e la terza e ultima contro l'Argentina, persa 2-0.\nNel maggio 2012 \u00e8 stato convocato dal CT Fernando Santos per la fase finale dell'europeo in Polonia e Ucraina. \u00c8 stato schierato come titolare nella gara inaugurale della manifestazione l'8 giugno 2012 contro la Polonia, partita terminata sul punteggio di 1-1 e nella quale Papastathopoulos \u00e8 stato espulso per doppia ammonizione al 44\u00ba minuto di gioco.\nConvocato per il campionato del mondo del 2014 in Brasile, nel corso del torneo ha giocato da titolare tutte le 4 partite della nazionale ellenica, eliminata ai rigori dalla Costa Rica negli ottavi di finale. Proprio nella gara contro i centramericani Papastathopoulos ha segnato la prima rete personale con la maglia della Grecia, realizzando nei minuti di recupero del secondo tempo il gol dell'1-1 che ha portato la gara ai tempi supplementari.\nStatistiche.\nPresenze e reti nei club.\n\"Statistiche aggiornate al 25 marzo 2021.\""}
{"id": "1810234", "revid": "125464506", "url": "https://it.wikipedia.org/wiki?curid=1810234", "title": "Hern\u00e1n Losada", "text": "Carriera.\nGiocatore.\nCresciuto nell'Independiente, nel 2005 dopo 50 presenze e 6 gol passa all'Universidad de Chile e nel 2006 emigra in Belgio al Germinal Beerschot. Nel 2008 viene acquistato dall'Anderlecht e, dopo una stagione in prestito agli olandesi dell'Heerenveen, nell'agosto 2010 viene nuovamente ceduto in prestito stavolta ai belgi dello Charleroi. Il 20 maggio 2011 dopo 5 anni torna al Beerschot con cui firma un quadriennale fino al 30 giugno 2015.\nAllenatore.\nDopo il ritiro dal calcio giocato a luglio 2018, rimane nella societ\u00e0 belga del Beerschot; inizialmente viene assunto come vice allenatore, poi il 9 ottobre 2019 viene nominato tecnico della prima squadra. Rimane alla guida del club belga fino al 17 gennaio 2021, collezionando in totale 20 vittorie, otto pareggi e 14 sconfitte. \nIl giorno seguente viene nominato allenatore del ."}
{"id": "1810239", "revid": "767487", "url": "https://it.wikipedia.org/wiki?curid=1810239", "title": "Maurice-Junior Dal\u00e9", "text": ""}
{"id": "1810242", "revid": "1543377", "url": "https://it.wikipedia.org/wiki?curid=1810242", "title": "Ferdinando Pio di Borbone-Due Sicilie", "text": "Biografia.\nInfanzia.\nEra il primogenito di S.A.R. il principe Alfonso di Borbone-Due Sicilie, conte di Caserta e pretendente al trono delle Due Sicilie, e di S.A.R. la principessa Maria Antonietta di Borbone-Due Sicilie. \nAscesa.\nPort\u00f2 il titolo di \"Duca di Calabria\" e succedette al padre nella pretensione al trono e come capo della Real Casa.\nMatrimonio.\nSpos\u00f2, il 31 maggio 1897, S.A.R. la principessa Maria Ludovica Teresa di Baviera, figlia di Luigi III di Baviera. Ebbero sei figli.\nMorte.\nIl principe Ferdinando Pio mor\u00ec il 7 gennaio 1960 a Lindau, in Baviera, e venne sepolto nella Filialkirche St. Peter und Paul di Rieden, Germania.\nDiscendenza.\nFerdinando Pio delle Due Sicilie e Maria Ludovica Teresa di Baviera ebbero undici figli:\nDisputa dinastica.\nPoich\u00e9 Ferdinando Pio non aveva eredi maschi sopravvissutigli (l'unico figlio maschio avuto era il terzogenito S.A.R. il principe Ruggero Maria, duca di Noto, morto a soli tredici anni), dopo la sua morte nel 1960, si apr\u00ec ufficialmente la disputa (tuttora in corso) su chi dovesse esserne successore tra il nipote, il Principe Alfonso Maria (figlio di Carlo Tancredi (1870-1949), secondogenito di Alfonso di Borbone-Due Sicilie e quindi primo in linea di successione) e il principe Ranieri (unico fratello maschio ancora in vita nel 1960, quintogenito della casata), Duca di Castro.\nDal punto di vista del ramo \"ranierista\" detto poi ramo \"franco-napoletano\" o \"castrista\", i pretendenti \"alfonsini\" del ramo primogenito erano esclusi dalla successione in virt\u00f9 dell'Atto di Cannes. \nAtto di Cannes.\nL'atto di Cannes che Carlo Tancredi di Borbone-Due Sicilie firm\u00f2 prima di contrarre matrimonio con la Principessa delle Asturie, imposto dalla Corte Spagnola in seguito alle pressioni del neonato Regno d'Italia, \u00e8 il documento stipulato il 14 novembre 1900 a Cannes alla presenza dei membri della sua famiglia, con cui questi ha rinunciato eventualmente alle pretese al trono delle Due Sicilie, qualora fosse asceso al trono di Spagna.\nSecondo l'interpretazione dell'Atto di Cannes da parte del \"ramo alfonsino\", detto poi ramo \"ispano-napoletano\" o \"calabrese\", l'accordo non avrebbe sancito la decadenza dei diritti per i discendenti di Carlo Tancredi dalla Corona delle Due Sicilie, mantenendone immutati i ruoli e il relativo patrimonio araldico che ne derivava. Inoltre l'atto sarebbe stato comunque da ritenere nullo per le seguenti ragioni: \nVentitr\u00e9 anni dopo fu istituita una commissione di Stato in Spagna dall'erede e successore di Carlo III di Borbone -autore della Prammatica Sanzione- ossia il Re Juan Carlos I. Tale commissione approv\u00f2 i diritti del ramo \"alfonsino\" mediante decreti e bollettini ufficiali, ma il ramo \"ranierista\" continu\u00f2 a ritenere aperta la disputa.\nAnche in Italia avvenne un fenomeno analogo. Infatti con sentenza a latere dell'udienza del giorno 8 maggio 1961 presso il Tribunale di Napoli fu riconosciuta solo la validit\u00e0 dei diritti dinastici del ramo \"alfonsino\", bench\u00e9 fosse stato proprio il ramo \"ranierista\" a citare quest'ulitmo in tribunale. Anche in questo caso il ramo \"ranierista\" seguit\u00f2 con le rivendicazioni."}
{"id": "1810243", "revid": "2218022", "url": "https://it.wikipedia.org/wiki?curid=1810243", "title": "Ranieri di Borbone-Due Sicilie", "text": "Biografia.\nGiovinezza.\nPer un certo tempo serv\u00ec nell'Esercito spagnolo.\nMatrimonio.\nRanieri spos\u00f2 sua cugina, la contessa Maria Carolina Zamoyska (1896-1968) il 12 settembre 1923 a Druzbaki e dal matrimonio nacquero due figli.\nAttivit\u00e0 dinastica.\nIn seguito alla morte del fratello maggiore, il principe Ferdinando Pio di Borbone-Due Sicilie, duca di Calabria, il 7 gennaio 1960 si proclam\u00f2 capo della Real Casa di Borbone delle Due Sicilie, in contrapposizione al nipote S.A.R. l'infante Alfonso Maria di Borbone-Due Sicilie, duca di Calabria, e del figlio di questi, l'infante Carlo Maria di Borbone-Due Sicilie, appartenenti alla linea primogenita della famiglia.\nAlfonso Maria era figlio del fratello maggiore di Ranieri, il principe Carlo Tancredi di Borbone-Due Sicilie che spos\u00f2 in prime nozze l'infanta Maria de las Mercedes di Borbone Spagna. Seguendo il dettato della Prammatica Sanzione di re Carlo III, qualora fosse divenuto re consorte di Spagna, avrebbe dovuto rinunciare ai suoi diritti, a favore del figlio Alfonso. In realt\u00e0 questo non avvenne mai ed essendo Carlo Tancredi morto prima di suo fratello maggiore Ferdinando Pio, duca di Calabria, i diritti passarono direttamente a suo figlio Alfonso. Alcuni sostengono la validit\u00e0 di un documento, una scrittura privata chiamata '\"atto di Cannes\", affermando che Carlo Tancredi avesse rinunciato alla successione al trono del Regno delle Due Sicilie per s\u00e9 e per i suoi discendenti in favore di quello spagnolo. In realt\u00e0 il documento trattava solo di regolare i beni di famiglia e mai avrebbe potuto avere valore di fronte alla Prammatica Sanzione, a cui l'atto peraltro si richiama. Dalla rivendicazione di Ranieri e per i 54 anni successivi la famiglia reale rest\u00f2 divisa, con due pretendenti, fino, e solo per un breve periodo, all'atto di riconciliazione dinastico familiare, firmato il 24 gennaio 2014 in occasione della beatificazione di Maria Cristina di Savoia Regina consorte del Regno delle Due Sicilie. In questo atto si mise momentaneamente fine a decenni di incomprensioni e contrasti. I due rami si riconobbero reciprocamente con i rispettivi titoli e con la decisione di agire in futuro come un'unica famiglia. Il patto di riconciliazione familiare fu poi rotto dopo che l'altro pretendente ai titoli duo-siciliani, il principe Carlo, duca di Castro, nipote di Ranieri, il 14 maggio 2016, emise un editto che modificava la secolare Legge salica di successione, non disponendo di eredi maschi. Lo stesso atto fu contestato dal Principe Pedro di Borbone-Due Sicilie, figlio dell'Infante Carlo e nuovo Duca di Calabria, in quanto illegittimo rispetto al codice legislativo dell'ex Regno delle Due Sicilie e rispetto alle leggi ed alle tradizioni di famiglia.\nIn realt\u00e0 la disputa vide pronunciarsi sia il Regno di Spagna che la Repubblica Italiana in merito alla vicenda ed a favore del ramo ispano-napoletano o Alfonsino. Infatti un aperto riconoscimento teso ad estinguere la disputa, nonch\u00e9 sulla titolarit\u00e0 del Gran Magistero dell'Ordine Costantiniano di San Giorgio e di tutti gli altri ordini dinastici dei Borbone-Due Sicilie, \u00e8 giunto da parte della Corona di Spagna e dall'ordinamento giuridico spagnolo. In data 8 marzo 1984, il Marchese di Mond\u00e9jar, Ministro della Real Casa, promulg\u00f2 una lettera che attestava i risultati della consultazione richiesta dal Re di Spagna, Juan Carlos I, riguardo alla successione disputata. In tale circostanza furono interpellati i seguenti enti governativi spagnoli: il Ministero di Giustizia, la Reale Accademia di Giurisprudenza e Legislazione, il Ministero degli Affari Esteri, l'Istituto \"Salazar y Castro\" del Consiglio Superiore di Investigazioni Scientifiche, ed infine il Consiglio di Stato. Seguirono ulteriori bollettini sempre in favore del ramo \"alfonsino\". Mentre con sentenza a latere dell'udienza del giorno 8 maggio 1961 presso il Tribunale di Napoli, ogni prerogativa dinastica viene riconosciuta solo al ramo alfonsino o ispano-napoletano e non a quello ranierista o franco-napoletano.\nUltimi anni e morte.\n, il principe Ferdinando Maria di Borbone-Due Sicilie; mor\u00ec sette anni dopo, il 13 gennaio 1973 a La Combe.\nDiscendenza.\nIl principe Ranieri e Maria Carolina Zamoyska ebbero due figli:"}
{"id": "1810244", "revid": "287204", "url": "https://it.wikipedia.org/wiki?curid=1810244", "title": "Calidris tenuirostris", "text": "Il piovanello beccosottile (Calidris tenuirostris, Horsfield 1821) \u00e8 un uccello della famiglia degli Scolopacidae.\nSistematica.\n\"Calidris tenuirostris\" non ha sottospecie, \u00e8 monotipico.\nDistribuzione e habitat.\nQuesto uccello vive in Asia, dalla Russia all'Indonesia e dall'Arabia Saudita alla Malaysia, in Australia e in Alaska. \u00c8 di passo in Nuova Zelanda e nell'Oceania occidentale, in Europa occidentale (Spagna, Regno Unito, Germania, Danimarca e Norvegia), nelle Seychelles, in Marocco, Yemen e Bahrain."}
{"id": "1810245", "revid": "599013", "url": "https://it.wikipedia.org/wiki?curid=1810245", "title": "Paulo Assun\u00e7\u00e3o", "text": ""}
{"id": "1810252", "revid": "123216118", "url": "https://it.wikipedia.org/wiki?curid=1810252", "title": "Ferdinando Maria di Borbone-Due Sicilie", "text": "Biografia.\nGiovinezza.\nHa vissuto la maggior parte della sua vita in Francia e fu il primo membro della casa reale delle Due Sicilie a servire nell'esercito francese. \nMatrimonio.\nSpos\u00f2 a Giez il 23 luglio 1949 Chantal de Chevron-Villette (1925-2005), da cui ebbe tre figli.\nAttivit\u00e0 dinastica.\n fino alla sua morte, avvenuta nel 2008, fu uno dei pretendenti alla guida della Real Casa di Borbone-Due Sicilie e al grado di Gran Maestro del Sacro Militare Ordine Costantiniano di San Giorgio e del Reale Ordine di Francesco I e di tutti gli altri Ordini Dinastici delle Due Sicilie, contestato dall'altro pretendente Carlo Maria di Borbone-Due Sicilie.\nFu insignito di svariati ordini dinastici.\nDiscendenza.\nIl principe Ferdinando Maria e Chantal de Chevron-Villette ebbero tre figli:"}
{"id": "1810253", "revid": "536103", "url": "https://it.wikipedia.org/wiki?curid=1810253", "title": "Carlo di Borbone-Due Sicilie", "text": "Biografia.\nInfanzia ed educazione.\nCarlo di Borbone-Due Sicilie \u00e8 nato a Saint-Rapha\u00ebl in Francia terzo figlio, e unico maschio, di Ferdinando e di sua moglie Chantal de Chevron-Villette.\nGli furono imposti i nomi di Charles Marie Bernarde Gennaro e port\u00f2 il titolo di duca di Noto fino al 1973, anno della morte del nonno Ranieri di Borbone-Due Sicilie, e successivamente il titolo di duca di Calabria sino al 2008, anno della morte del padre, quando ne eredit\u00f2 il titolo di \"Duca di Castro\".\nHa studiato presso i Fratelli Maristi a Tolone, in Francia, e presso il Coll\u00e8ge Stanislas de Paris a Nizza; dopo l'universit\u00e0 a Parigi ha lavorato per tre anni a New York per una ditta di pubbliche relazioni.\nMatrimonio.\nNel 1998 ha sposato Camilla Crociani, figlia dell'ex presidente di Finmeccanica Camillo Crociani e dell'attrice Edy Vessel, con cui ha avuto due figlie.\nLa famiglia vive tra Parigi, Roma e Monte Carlo.\nDisputa dinastica.\nAlla morte del padre nel 2008 \u00e8 diventato pretendente al trono delle Due Sicilie del ramo francese, che disputa al ramo primogenito spagnolo rappresentato dal cugino Pietro di Borbone-Due Sicilie, Duca di Calabria Conte di Caserta, figlio di Carlo Maria di Borbone-Due Sicilie morto nel 2015.\nSecondo i suoi sostenitori, con l'atto di Cannes Carlo Tancredi di Borbone-Due Sicilie avrebbe rinunciato alle pretese sulla successione al trono per s\u00e9 e per i suoi figli (atto non necessario, vigendo la Prammatica di re Carlo III del 1759, per divenire principe spagnolo e per poter sposare la principessa delle Asturie, allora erede solo presuntiva al trono, Maria de la Mercedes di Spagna), che sarebbero pertanto passate a Ranieri e Ferdinando Maria, nonno e padre di Carlo.\nViceversa, molti storici e legittimisti secondo il diritto (vigendo la Prammatica Sanzione), in virt\u00f9 della cosiddetta \"Primogenitura Farnesiana\", riconoscono come legittimo Capo della Casa dei Borbone-Due Sicilie Pietro di Borbone-Due Sicilie, bisnipote del principe Carlo Tancredi.\nLa medesima posizione \u00e8 quella di Juan Carlos di Spagna, cugino dei principi Borbone Due Sicilie, di Costantino di Grecia, di Simeone di Bulgaria, dopo la pronuncia unanime di una commissione di Stato che, avendo riconosciuto Carlo Maria di Borbone Due Sicilie e Parma (padre di Pietro di Borbone Due Sicilie) all'epoca come Capo della Casa, lo nomin\u00f2 Infante di Spagna e Cavaliere del Toson d'Oro.\nCarlo di Borbone-Due Sicilie, che non ha discendenza maschile, rivendica il gran magistero dell'Ordine Costantiniano di San Giorgio, del Reale Ordine di San Ferdinando e del Merito, dell'Insigne e Reale Ordine di San Gennaro, del Reale e Militare Ordine di San Giorgio della Riunione e del Reale Ordine di Francesco I.\nIl 25 gennaio 2014 fu firmato a Napoli un atto di riconciliazione tra i due rami della famiglia, che mette temporaneamente fine a 54 anni di dispute, nella quale i contendenti si sono riconosciuti i rispettivi titoli: a Carlo Maria \u00e8 stato riconosciuto il titolo di duca di Calabria, mentre a Carlo quello di duca di Castro.\nDopo la morte di Carlos Maria nel 2015 il titolo dinastico di Duca di Calabria \u00e8 passato a suo figlio Pietro di Borbone-Due Sicilie che ha quindi passato al suo primogenito maschio Giacomo il titolo di duca di Noto.\nIl 14 maggio 2016 Carlo riapr\u00ec la disputa: non avendo figli maschi, per la prima volta nella storia del casato dei Borbone-Due Sicilie decise di non riconoscere la legge salica, richiamandosi al diritto europeo che proibisce la discriminazione tra uomini e donne.\nLa decisione fu contestata da Pietro di Borbone-Due Sicilie in quanto ritenuto illegittimo rispetto al codice legislativo dell'ex regno delle Due Sicilie e rispetto alle leggi ed alle tradizioni di famiglia.\nQuello stesso giorno Carlo nomin\u00f2 la sua figlia primogenita Maria Carolina duchessa di Calabria (titolo per\u00f2 gi\u00e0 riconosciuto a Pietro di Borbone Due Sicilie) e di Palermo.\nA seguire, a settembre 2017 la figlia secondogenita Maria Chiara di Borbone assunse il titolo di duchessa di Noto (titolo per\u00f2 gi\u00e0 riconosciuto a Giacomo di Borbone Due Sicilie).\nDiscendenza.\nSposato il 31 ottobre 1998 con Camilla Crociani (figlia di Camillo Crociani, ex presidente di Finmeccanica), da cui ha avuto due figlie:\nOnorificenze.\nOnorificenze borboniche.\nElenco onorificenze:"}
{"id": "1810254", "revid": "15756", "url": "https://it.wikipedia.org/wiki?curid=1810254", "title": "Operazione Hats", "text": "Operazione Hats fu il nome in codice di un'operazione condotta dalla Royal Navy britannica tra il 30 agosto e il 5 settembre 1940 nelle acque del mar Mediterraneo, durante gli eventi della seconda guerra mondiale.\nL'operazione si componeva di pi\u00f9 missioni distinte, portate avanti in contemporanea tanto dalla Force H di base a Gibilterra quanto dalla Mediterranean Fleet con sede ad Alessandria d'Egitto: questi comprendevano l'effettuazione di una serie di incursioni aeree contro le basi italiane in Sardegna e nel Dodecaneso, il trasferimento di una serie di unit\u00e0 dalla Force H alla Mediterranean Fleet tramite la via pi\u00f9 breve attraverso il Mediterraneo e il recapito di rifornimenti urgenti alla guarnigione dell'isola di Malta, tagliata fuori e assediata dagli italiani, con un piccolo convoglio di mercantili.\nL'operazione fu portata a termine dai britannici senza particolari problemi: la Regia Marina, avuta notizia dell'attivit\u00e0 navale nemica, ordin\u00f2 che la flotta da battaglia dell'ammiraglio Inigo Campioni salpasse per intercettare le unit\u00e0 della Mediterranean Fleet, ma incappato in una violenta tempesta l'ammiraglio dovette ordinare il rientro alla base senza essere entrato in contatto con il nemico. Attacchi aerei e di unit\u00e0 siluranti italiane non causarono che danni minimi alle navi britanniche.\nAntefatti.\nDopo l'entrata in guerra del Regno d'Italia (10 giugno 1940) e la di poco successiva capitolazione della Francia (24 giugno 1940), la situazione nel bacino del mar Mediterraneo si era fatta critica per il Regno Unito: le forze navali britanniche si erano ritrovate divise in due blocchi distinti, la Mediterranean Fleet di base ad Alessandria d'Egitto e la Force H con sede a Gibilterra, mentre la strategica isola di Malta, posta proprio al centro del Mediterraneo, veniva ritenuta praticamente indifendibile in quanto completamente esposta agli attacchi aerei e navali dell'Italia; il comando della Royal Navy era talmente convinto che l'isola sarebbe presto stata invasa dagli italiani che ordin\u00f2 l'evacuazione da Malta di tutte le navi e del personale indispensabile.\nNei mesi successivi, tuttavia, la situazione si era mostrata sotto tinte meno fosche: la Regia Marina italiana aveva mantenuto una condotta prudente e nessun tentativo di invasione di Malta era avvenuto, mentre i bombardamenti aerei della Regia Aeronautica si erano dimostrati incapaci di neutralizzare completamente l'isola come base militare. La posizione dell'isola la rendeva ottima come base avanzata per portare l'attacco ai convogli italiani intenti a rifornire il fronte libico-egiziano, quindi il comando britannico ritorn\u00f2 sulle sue decisioni e decise di impegnarsi a tenere Malta a ogni costo. Rifornire Malta di tutto quanto necessario a fare dell'isola una base militare divenne quindi uno dei compiti primari della Royal Navy nel Mediterraneo; gi\u00e0 alla fine di luglio i primi sommergibili britannici iniziarono a trasportare rifornimenti nell'isola, mentre il 4 agosto fu portata a termine la prima delle cosiddette missioni \"Club Run\" quando la portaerei catapult\u00f2 alcuni apparecchi che atterrarono poi a Malta (operazione Hurry).\nQueste operazioni erano per\u00f2 in grado di recapitare solo modeste quantit\u00e0 di rifornimenti, e il comando britannico decise quindi di tentare una manovra pi\u00f9 ampia impiegando il nucleo centrale tanto della Mediterranean Fleet quanto della Force H in un'operazione combinata per far giungere grossi quantitativi di materiali alla guarnigione tramite navi di superficie. L'operazione avrebbe fornito anche una copertura ideale per il trasferimento di una serie di unit\u00e0 da battaglia dalla Force H alla Mediterranean Fleet, evitando la necessit\u00e0 di compiere il lungo periplo dell'Africa, nonch\u00e9 per condurre una serie di incursioni contro le basi aeree italiane in Sardegna e nel Dodecaneso. Winston Churchill propose anche di sfruttare l'occasione per trasferire a destinazione un convoglio carico di importanti rifornimenti per le truppe britanniche in Egitto lungo la rotta breve Gibilterra-Alessandria, ma temendo la possibilit\u00e0 di incorrere in forti perdite il comando della Royal Navy si oppose e l'idea venne fatta cadere.\nL'operazione.\nManovre della Force H.\nLe prime mosse della grande operazione britannica nel Mediterraneo (nome in codice \"operazione Hats\") presero il via nel pomeriggio del 22 agosto 1940, quando le unit\u00e0 destinate a rinforzare la Mediterranean Fleet lasciarono il porto di Liverpool; dopo una tranquilla navigazione in Atlantico, le unit\u00e0 raggiunsero Gibilterra la mattina del 29 agosto. \"Hats\" prese quindi ufficialmente il via alle 08:45 del 30 agosto, quando la Force H lasci\u00f2 Gibilterra agli ordini dell'ammiraglio James Somerville.\nLe unit\u00e0 destinate alla Mediterranean Fleet erano riunite nella cosiddetta Force F, comprendente la nave da battaglia , la portaerei (entrata in servizio solo da un paio di mesi), gli incrociatori leggeri e , e i cacciatorpediniere , , e ; la \"Valiant\" e i due incrociatori ospitavano a bordo materiale bellico da scaricare a Malta. Come ulteriore scorta durante il tragitto per tutto il Mediterraneo, alla Force F si sarebbero aggregati anche altri quattro cacciatorpediniere (, , e ) arrivati da Malta a Gibilterra il 29 agosto e riuniti nella cosiddetta Force A. Il resto della Force H di Somerville avrebbe fornito scorta a distanza alla Force F fermandosi al limite occidentale del canale di Sicilia, oltre a condurre le incursioni aeree contro la Sardegna; la formazione comprendeva l'incrociatore da battaglia (nave ammiraglia di Somerville), la portaerei , l'incrociatore leggero e i cacciatorpediniere , , , , , , , , e .\nLe unit\u00e0 di Somerville si inoltrarono nel Mediterraneo facendo rotta verso est, e al 31 agosto avevano raggiunto la zona di mare a sud delle isole Baleari; nel corso della giornata i caccia Blackburn Skua della \"Ark Royal\" intercettarono e abbatterono due idrovolanti da ricognizione italiani, un CANT Z.506 e un CANT Z.501, che avevano tentato di avvicinarsi alla flotta. Alle 21:50 Somerville distacc\u00f2 i due cacciatorpediniere \"Velox\" e \"Wishart\" (Force W) perch\u00e9 portassero a termine una missione sussidiaria, l'operazione Squawk: portatisi a nord dell'isola di Minorca, i due cacciatorpediniere iniziarono a emettere un inteso traffico radio in alta frequenza, onde ingannare gli apparati di ascolto italiani e far credere che una grossa flotta britannica si trovasse a nord delle Baleari e fosse in rotta per il golfo di Genova; le unit\u00e0 di Somerville invece virarono a sud-est per passare a sud della Sardegna.\nAlle 03:30 del 1\u00ba settembre Somerville diede il via al primo degli attacchi aerei contro la Sardegna (operazione Smash): la \"Ark Royal\" catapult\u00f2 nove Fairey Swordfish equipaggiati con bombe e spezzoni incendiari, che alle 06:00 attaccarono l'aeroporto di Cagliari-Elmas e gli idrovolanti ammarati nel vicino Stagno di Cagliari, causando alcuni danni; i velivoli rientrarono sulla portaerei alle 08:00 senza aver accusato alcuna perdita. Recuperati gli aerei, Somerville fece compiere alla sua forza una virata verso sud-ovest, onde ingannare gli italiani e far credere che le sue navi fossero in rotta di rientro per Gibilterra; alle 10:30 invece le navi britanniche virarono nuovamente verso est e ripresero la rotta per il canale di Sicilia. Alle 22:00, giunte ormai a met\u00e0 strada tra la costa sud-orientale della Sardegna e quella occidentale della Sicilia, le forze di Somerville si divisero: la Force H pieg\u00f2 a nord per andare a colpire nuovamente la zona di Cagliari, mentre la Force F e la Force A proseguivano verso est alla volta di Malta.\nLa Regia Marina aveva disposto un cordone di quattro sommergibili (\"Medusa\", \"Diaspro\", \"Alagi\" e \"Axum\") nel braccio di mare tra Capo Spartivento e l'isola di La Galite, con altri tre battelli (il \"Pier Capponi\", poi raggiunto da \"Durbo\" e \"Berillo\") nella zona di Malta; nessuno di questi battelli, tuttavia, riusc\u00ec a entrare in contatto con le forze britanniche.\nRientrato in vista della Sardegna, alle 03:30 del 2 settembre Somerville diede il via a una seconda ondata di attacchi aerei sull'isola (operazione Grab) facendo catapultare dalla \"Ark Royal\" nove Swordfish in versione bombardiere, diretti ad attaccare nuovamente l'aeroporto di Elmas e la centrale elettrica di Cagliari; questa volta i velivoli britannici incapparono in una combinazione di forte nebbia e nuvole basse che imped\u00ec loro di avvistare gli obiettivi, e dovettero rientrare sulla portaerei senza aver sganciato alcuna bomba. Recuperati i velivoli verso le 08:00, Somerville fece quindi rotta per Gibilterra dove la Force H arriv\u00f2 alle 11:00 del 3 settembre senza aver registrato altri eventi significativi.\nManovre della Mediterranean Fleet.\nMentre Somerville si muoveva da Gibilterra, alle 04:45 del 30 agosto anche la Mediterranean Fleet di Cunningham aveva lasciato la sua base di Alessandria per fare rotta verso ovest. La squadra di Cunningham (Force I) comprendeva le navi da battaglia (nave ammiraglia) e , la portaerei , gli incrociatori leggeri e (australiano) e nove cacciatorpediniere (i britannici , , e , gli australiani , , e e il polacco ORP \"Garland\"); la mattina del giorno seguente alla flotta si sarebbero uniti anche l'incrociatore pesante , gli incrociatori leggeri e e i cacciatorpediniere , e , di rientro da una crociera esplorativa nel sud del Mar Egeo. Le navi di Cunningham fornivano copertura a distanza al convoglio MF 2, carico di rifornimenti per Malta, composto dalla petroliera \"Plumleaf\" e dai piroscafi \"Cornwall\" e \"Volvo\" scortati da vicino dai quattro cacciatorpediniere , , e .\nIl primo contatto con il nemico si ebbe alle 14:30 del 30 agosto, quando i caccia Blackburn Skua della \"Eagle\" intercettarono e abbatterono un idrovolante CANT Z.501 italiano in ricognizione; un secondo velivolo italiano riusc\u00ec tuttavia pi\u00f9 tardi a riprendere il contatto e a sfuggire all'intercettamento, riportando al comando di Supermarina la notizia certa che i britannici erano usciti in mare in forze. Il comando italiano dispose quindi la mattina del 31 agosto la sortita in massa dalle basi di Taranto, Brindisi e Messina della quasi totalit\u00e0 delle unit\u00e0 da combattimento di prima linea della flotta: al comando dell'ammiraglio Inigo Campioni si trovarono quindi cinque navi da battaglia (\"Littorio\", \"Vittorio Veneto\", \"Conte di Cavour\", \"Giulio Cesare\" e \"Duilio\"), sette incrociatori pesanti (\"Pola\", \"Zara\", \"Gorizia\", \"Fiume\", \"Trento\", \"Bolzano\" e \"Trieste\"), sei incrociatori leggeri (\"Duca degli Abruzzi\", \"Giuseppe Garibaldi\", \"Duca d'Aosta\", \"Eugenio di Savoia\", \"Muzio Attendolo\" e \"Raimondo Montecuccoli\") e 39 cacciatorpediniere; la \"Littorio\" e la \"Vittorio Veneto\", entrate in servizio solo il 2 agosto precedente, erano al loro debutto operativo ed erano le navi da battaglia pi\u00f9 potenti in quel momento operative nel Mediterraneo.\nIl sommergibile \"Sirena\", in navigazione a sud di Creta, rifer\u00ec l'avvistamento del convoglio MF 2 che, alle 12:00 del 31 agosto, fu oggetto di un attacco aereo da parte di cinque bombardieri Savoia-Marchetti S.M.79: il cacciatorpediniere \"Dainty\" venne sfiorato da una bomba senza danni, ma il cargo \"Cornwall\" fu colpito tre volte e su di esso si svilupp\u00f2 un incendio; nonostante avesse riportato varie perdite umane, l'equipaggio del mercantile riusc\u00ec a domare le fiamme e il \"Cornwall\", pur molto inclinato, riprese la marcia insieme al resto del convoglio. Dopo questo attacco, verso le 15:54 Cunningham distacc\u00f2 dalla flotta gli incrociatori \"Kent\", \"Gloucester\" e \"Liverpool\" perch\u00e9 si unissero alla scorta diretta del convoglio.\nLa flotta italiana di Campioni aveva continuato a incrociare nel Mar Ionio in attesa di maggiori informazioni, mentre Cunningham, informato da un ricognitore della \"Eagle\" dell'uscita in mare degli italiani, prese una rotta pi\u00f9 a sud onde evitare il contatto; intorno alle 17:00 le due flotte arrivarono a circa 120 miglia di distanza l'una dall'altra, ma in seguito le rotte presero ad allontanarsi. Nel corso della notte tra il 31 agosto e il 1\u00ba settembre si lev\u00f2 da nord un forte vento di burrasca nel Mar Ionio, che al mattino dopo si ritrov\u00f2 flagellato da una violenta tempesta: oltre a impedire agli aerei da ricognizione italiani di riguadagnare il contatto con la flotta britannica, la tempesta mise ben presto in seria difficolt\u00e0 le navi di Campioni, in particolare i pi\u00f9 piccoli cacciatorpediniere, e nel pomeriggio l'ammiraglio ordin\u00f2 alla squadra di rientrare verso Taranto. Il braccio di mare dove si trovavano a incrociare le navi di Cunningham era invece pi\u00f9 tranquillo, e alle 09:00 del 2 settembre la Mediterranean Fleet entr\u00f2 in contatto con le navi della Force F in arrivo da ovest; la flotta riunita si port\u00f2 nelle acque a sud di Malta e poco dopo i mercantili del convoglio MF 2 fecero il loro ingresso nel Porto Grande di La Valletta, seguiti alle 14:30 dalla \"Valiant\" e dagli incrociatori \"Coventry\" e \"Calcutta\". Nonostante due incursioni aeree italiane nella zona del porto, lo scarico dei rifornimenti (tra cui otto cannoni antiaerei pesanti, sistemi di puntamento e controllo del tiro, munizioni e altro) procedette speditamente e alle 19:00 la \"Valiant\" e i due incrociatori lasciarono La Valletta per ricongiungersi alla flotta di Cunningham.\nLa Mediterranean Fleet fece quindi rotta verso est, passando a nord di Creta e dirigendo verso il Dodecaneso per condurre incursioni contro le basi italiani qui situate (operazione MB 3). Cunningham distacc\u00f2 dalla flotta una formazione secondaria composta dagli incrociatori \"Orion\" e \"Sydney\" e dai cacciatorpediniere \"Ilex\" e \"Decoy\", che nella notte tra il 3 e il 4 settembre si rec\u00f2 a bombardare le postazioni italiane sull'isola di Scarpanto; due MAS italiani, il \"MAS 536\" e il \"MAS 537\", tentarono di portarsi a distanza di tiro delle unit\u00e0 britanniche al largo di Caso ma furono individuati e accolti dal pesante fuoco del cacciatorpediniere \"Ilex\", che affond\u00f2 il \"MAS 537\" con la perdita dell'intero equipaggio e obblig\u00f2 l'altro a ritirarsi. Il tenente di vascello Guido Bressani, comandante del \"MAS 537\", fu poi insignito postumo della Medaglia di bronzo al Valor Militare.\nLa mattina del 4 settembre invece le portaerei di Cunningham lanciarono un attacco agli aeroporti italiani sull'isola di Rodi: alle 03:15 la \"Eagle\" catapult\u00f2 12 Swordfish diretti verso la base di Marizza, mentre alle 03:45 dalla \"Illustrious\" si levarono otto Swordfish diretti verso gli aeroporti di Gadurr\u00e0 e Callato (altri quattro Swordfish della \"Illustrious\" non riuscirono a decollare a causa di un incidente sul ponte di volo). Gli aerei della \"Eagle\" furono intercettati sopra Marizza dai caccia Fiat C.R.32 e Fiat C.R.42 italiani, e nella seguente battaglia quattro Swordfish furono abbattuti mentre un C.R. 32 precipit\u00f2 in mare (altri due C.R. 32 andarono distrutti dopo essersi scontrati in fase di decollo); le poche bombe sganciate su Marizza causarono danni leggeri ad alcune aviorimesse e un ferito tra il personale della base. Gli Swordfish della \"Illustrious\" colpirono invece senza opposizione la base di Gadurr\u00e0, dove due bombardieri S.M. 79 furono distrutti al suolo e altri sette velivoli danneggiati pi\u00f9 o meno gravemente, con quattro feriti gravi e venti leggeri tra il personale e gravi danni ai depositi di carburante; le poche bombe sganciate su Callato causarono invece un solo ferito e alcuni danni alla rete elettrica.\nI velivoli italiani tentarono di contrattaccare, e alle 10:30 quattro S.M. 79 si portarono all'attacco delle navi di Cunningham venendo per\u00f2 intercettati da due caccia Fairey Fulmar (al loro primo impiego operativo) della \"Illustrious\": gli aerei italiani dovettero battere in ritirata dopo essere stati danneggiati dal tiro britannico. Alle 11:05 altri tre S.M. 79 tentarono l'attacco, ma uno fu abbattuto e altri due danneggiati dai Fulmar britannici; alle 13:45 infine altri due S.M. 79 furono intercettati da un Fulmar e dovettero battere in ritirata dopo aver subito danni leggeri. Terminati questi scontri, Cunningham recuper\u00f2 gli aerei e diresse per Alessandria d'Egitto, dove la Mediterranean Fleet giunse senza opposizione la mattina del 5 settembre ponendo fine all'operazione."}
{"id": "1810255", "revid": "1305772", "url": "https://it.wikipedia.org/wiki?curid=1810255", "title": "Discografia di Cyndi Lauper", "text": "Questa \u00e8 la discografia di Cyndi Lauper. Dall'inizio della sua carriera la cantante ha pubblicato 7 album registrati in studio, una raccolta di successi, \"Twelve Deadly Cyns...and Then Some\"; un album a tema natalizio, \"Merry Christmas... Have a Nice Life\"; un album di cover \"At Last\" dove reinterpreta canzoni degli anni '30-'50 ed un album di remake, \"The Body Acoustic\", dove riarrangia e reinterpreta in maniera acustica, alcune canzoni tratte dal suo repertorio, insieme anche ad altri artisti.\nNella discografia di Cyndi Lauper si segnalano inoltre 2 remix album \"Hey Now! (Remixes &amp; Rarities)\", pubblicato nel 2005 solo negli USA e \"Floor Remixes\", pubblicato nel 2009 solo in Giappone.\nAlbum.\nAlbum in studio.\nNel 2000 l'album di debutto, \"She's So Unusual\", originariamente edito dalla CBS \u00e8 stato ristampato dalla Sony sotto l'edizione Epic/Legacy curata da Bruce Dickinson, con 3 tracce live in pi\u00f9: \"Money Changes Everything\", \"She Bop\" e \"All Through The Night\".\nNel 2008, per il solo mercato giapponese, sono state pubblicate in un cofanetto le ristampe, con una bonus track ciascuno, dei primi 3 album (\"She's So Unusual\", \"True Colors\" e \"A Night to Remember\"), nonch\u00e9 \"Twelve Deadly Cyns... and Then Some\". Mentre \"The Essential Cyndi Lauper\" originariamente pubblicata nel 2003 a livello internazionale, \u00e8 stata ristampata in concomitanza con il tour mondiale, con 2 bonus tracks ed un DVD.\nSingoli.\nSingoli in altri progetti.\nCyndi Lauper \u00e8 presente in un singolo di Roger Waters (Pink Floyd) come \"features\"; partecipa in altri progetti a scopo umanitario quali USA for Africa, Peace Choir e N.M.L. No More Landmine; nel 2008 Cyndi Lauper duetta insieme ad un altro gruppo per una canzone-singolo di Natale.\nColonne sonore.\nIn generale, Cyndi Lauper \u00e8 presente in colonne sonore di film, serie TV e film d'animazione.\nNel dettaglio, nell'album della colonna sonora \"I Goonies\" Cyndi Lauper interpreta due canzoni: \"(The Goonies 'R') Good Enough\" canzone-tema principale insieme a \"What a Thrill\".\nReinterpreta il brano \"Disco Inferno\", per la colonna sonora del film \"A Night at Roxbury\".\nPartecipa nel 1999 nel brano intitolato \"If by Chance\", cantato dal gruppo Wild Colonials, nella colonna sonora del film \"Southie\".\nNel 2000, per la colonna sonora del cartone animato \"\", sequel del precedente \"The Rugrats Movie\", Cyndi Lauper registra invece la canzone \"I Want a Mom That Will Last Forever\", utilizzata anche per sponsorizzare il film negli USA.\nNella colonna sonora di \"Queer as Folk - The Last Season\", pubblicata nel 2005, vi \u00e8 inserita una nuova versione remixata della canzone \"Shine\", chiamata \u00abBabylon Mix\u00bb.\nNella terza stagione della serie TV a cartoni animati \"\", andata in onda in Canada nel 2008, la Lauper canta \"The Lady in Pink\".\nPartecipazioni a raccolte.\nIn \"Music Speak Louder Than Words\" Cyndi Lauper canta \"Cold Sky\". Nella seconda raccolta a tema natalizio \"A Very Special Christmas\", pubblicata nel 1992, Cyndi Lauper duetta con Frank Sinatra in \"Santa Claus Is Coming to Town\". Insieme a Eric Bazilian, Rob Hyman e Three Cats and a Fiddle, Cyndi Lauper apre con \"Put On Your Green Shoes\" una raccolta del 1993 creata per l'intrattenimento dei pi\u00f9 piccoli, per sensibilizzare al rispetto nel mondo per l'ambiente.\nAlbum tributo.\n\"Tycoon\" \u00e8 un album-remake del 1992 in versione inglese dell'opera rock franco-canadese \"Starmania\". Cyndi Lauper reinterpreta \"Le monde est stone\", che nell'album in questo caso \u00e8 \"The World is Stone\" insieme ad un'altra canzone, \"Les uns contre les autres\" che diventa invece, \"You Have to Learn to Live Alone\".\nNel 2003 Cyndi Lauper si presenta in 2 compilation in 2 ambiti diversi: in \"Sincerely... 2\", un album-tributo ad un'artista giapponese Mariya Takeuchi, cantante e compositrice, in cui interpreta \"Winter Lovers\"; ed altro progetto che \u00e8 Wig in a Box un album le cui canzoni sono state, in qualche modo, sia ispirate che tratte dallo spettacolo teatrale \"Hedwig and the Angry Inch\" (1997): in questo ambito Cyndi Lauper canta insieme a The Minus 5 il brano \"Midnight Radio\"."}
{"id": "1810257", "revid": "54811", "url": "https://it.wikipedia.org/wiki?curid=1810257", "title": "Adjim", "text": "Adjim, scritto anche Ajim (), \u00e8 una citt\u00e0 della Tunisia, situata a sud-ovest dell'isola di Gerba, a 21 km da Houmt Souk.\nFa parte del governatorato di M\u00e9denine ed \u00e8 capoluogo della delegazione omonima, che conta 24 166 abitanti. La citt\u00e0 conta 13 950 abitanti.\n\u00c8 la terza citt\u00e0 dell'isola di Gerba dopo Houmt Souk e Midoun.\nCostruita su una formazione rocciosa, Ajim \u00e8 la citt\u00e0 gerbana pi\u00f9 vicina alla costa continentale, dalla quale \u00e8 separata dal canale di Ajim, largo circa 2,5\u00a0km, nel quale si trovano due isolotti disabitati, Guettait El Baharia (o Guettaia El K'bira) e Guettaia Gueblia (o Guettaia Es'ghira).\nLa citt\u00e0, come molte aree vicine, fu usato come set cinematografico per il film \"Guerre stellari\". I turisti possono visitare la casa di Obi-Wan Kenobi, la Mos Eisley Cantina e altre costruzioni relative alla serie."}
{"id": "1810267", "revid": "125799390", "url": "https://it.wikipedia.org/wiki?curid=1810267", "title": "Laura Antonelli", "text": "Raggiunse l'apice del successo negli anni settanta e ottanta percorrendo diversi generi cinematografici, dalla commedia leggera erotica al dramma, al cinema d'evasione e al film d'autore. Ottenne notoriet\u00e0 e successo come protagonista sensuale nel film cult \"Malizia\" di Salvatore Samperi.\nBiografia.\nDall'Istria a Roma.\nFiglia di Mario Antonaz e Gioconda Bresciani, Laura Antonelli nacque a Pola, citt\u00e0 istriana all'epoca italiana. Insieme alle attrici Femi Benussi, Alida Valli e Sylva Koscina, fu una delle componenti del gruppo definito \"delle bellissime quattro\" dalmato-istriane. Profuga durante l'esodo istriano in seguito alla sconfitta italiana nella seconda guerra mondiale e alla conseguente perdita dell'Istria, Antonelli si trasfer\u00ec con la famiglia a Napoli dove, dopo aver frequentato le scuole superiori, si diplom\u00f2 presso l'Istituto superiore di educazione fisica. Trasferitasi a Roma, fu insegnante di educazione fisica al liceo artistico di via di Ripetta prima di approdare all'attivit\u00e0 di attrice.\nA 24 anni si spos\u00f2 con l'antiquario Enrico Piacentini, ma il matrimonio ebbe breve durata e fu senza figli. Dopo una relazione con l'umorista Mario Marenco, collega di Renzo Arbore nella trasmissione radiofonica \"Alto gradimento\", visse un'intensa storia d'amore, durata otto anni (dal 1972 al 1980), con il divo francese Jean-Paul Belmondo.\nGli esordi artistici.\nDopo aver girato alcuni caroselli per \"Coca Cola\" e posato per numerosi fotoromanzi diffusi anche all'estero, Antonelli esord\u00ec nel cinema con piccoli ruoli in vari film, a cominciare da \"Il magnifico cornuto\" di Antonio Pietrangeli del 1964 e \"Le sedicenni\" di Luigi Petrini del 1965.\nLa prima parte importante le fu offerta nel 1969 dal regista Massimo Dallamano che la selezion\u00f2 come protagonista di \"Venere in pelliccia\", film ispirato al romanzo di Leopold von Sacher-Masoch, ma l'occasione sfum\u00f2 per via dell'applicazione di una severa censura che blocc\u00f2 l'uscita del film, riproposto sei anni pi\u00f9 tardi con il titolo \"Le malizie di Venere\".\nIl successo arriv\u00f2 nel 1971 quando Antonelli recit\u00f2 la parte della moglie del violoncellista in \"Il merlo maschio\", primo di molti film erotici in cui l'attrice lavor\u00f2, interpretato al fianco di Lando Buzzanca e diretto da Pasquale Festa Campanile.\nIl successo di \"Malizia\".\nNel 1973 interpret\u00f2 il ruolo di una sensuale cameriera in \"Malizia\" di Salvatore Samperi, accanto a Turi Ferro e al giovane Alessandro Momo. Il film, che incass\u00f2 la cifra di 6 miliardi di lire, divenne un \"cult movie\", entrando nell'immaginario erotico degli spettatori e innalzando l'attrice a \"icona sexy\" italiana. Con la sua partecipazione al film, Antonelli ottenne il Nastro d'argento alla migliore attrice protagonista, conferitole dal Sindacato nazionale giornalisti cinematografici italiani e il Globo d'oro alla miglior attrice rivelazione, premio della stampa estera.\nPer Laura Antonelli si spalancarono quindi le porte della notoriet\u00e0 e della ricchezza con un \"cachet\" che pass\u00f2 da 4 a 100 milioni di lire per film.\nIn seguito Antonelli altern\u00f2 interpretazioni in film d'autore come \"Trappola per un lupo\" di Claude Chabrol, sul cui \"set\" conobbe Jean-Paul Belmondo con il quale ebbe una travagliata relazione, \"Sessomatto\" di Dino Risi e \"Mio Dio, come sono caduta in basso!\" di Luigi Comencini (per il quale vinse un secondo Globo d'oro), a film interamente scritti per la sua figura di attrice come \"Peccato veniale\", sempre di Salvatore Samperi, o \"Divina creatura\" di Giuseppe Patroni Griffi nel quale Antonelli interpret\u00f2 una scena di nudo integrale della durata di ben sette minuti, un vero record per l'epoca.\nDal 1976 lavor\u00f2 con registi che disvelarono il lato personale dell'attrice fino ad allora nascosto dalla sua prorompente fisicit\u00e0; si ricordino \"L'innocente\" di Luchino Visconti, nel 1977, \"Gran bollito\" di Mauro Bolognini e \"Passione d'amore\" di Ettore Scola del 1981, per il quale ricevette il David di Donatello per la migliore attrice non protagonista.\nIn seguito, Antonelli lavor\u00f2 principalmente in commedie come \"Il Malato immaginario\" e \"L'Avaro\", entrambi di Tonino Cervi con Alberto Sordi protagonista alternando altre interpretazioni nel filone erotico, sempre diretta da Samperi, in \"Casta e pura\" (1981), al fianco di Massimo Ranieri.\nAnni 1980: \"Grandi magazzini\".\nPer tutti gli anni 1980, Antonelli lavor\u00f2 in pellicole comiche o erotiche; fu insieme ad altri attori famosi nel cast di \"Grandi magazzini\" di Castellano e Pipolo e al fianco di Diego Abatantuono in \"Viuuulentemente mia\" di Carlo Vanzina. Nel 1985 interpret\u00f2 \"La Venexiana\", pellicola ispirata all'omonima commedia del '500, accanto a Monica Guerritore e al figlio dell'attore scozzese Sean Connery, Jason. Sul finire del decennio approd\u00f2 sul piccolo schermo con due miniserie televisive che riscossero un discreto gradimento del pubblico: \"Gli indifferenti\" (1988) e \"Disperatamente Giulia\" (1989), dirette rispettivamente da Mauro Bolognini ed Enrico Maria Salerno.\nVicende giudiziarie.\nLa parabola ascendente di Laura Antonelli si interruppe a causa dell'uso di droghe.\nNella notte del 27 aprile 1991, nella sua lussuosa villa \"Trovarsi\" di Cerveteri, vennero rinvenuti 36 grammi di cocaina. Fu condannata in primo grado a tre anni e sei mesi di carcere per spaccio di stupefacenti.\nNove anni dopo, nel 2000, venne assolta dalla Corte d'appello di Roma, che la riconobbe consumatrice abituale di stupefacenti ma non spacciatrice. La legge italiana sulla droga era nel frattempo cambiata e l'assunzione di sostanze stupefacenti per uso personale non costituiva pi\u00f9 reato.\nAntonelli ritorn\u00f2 al cinema nel 1991 con \"Malizia 2mila\", seguito della pellicola che l'aveva resa celebre, sempre diretto da Salvatore Samperi e prodotto da Silvio Clementelli. Durante le riprese, Antonelli si sottopose alle cure di un chirurgo estetico per nascondere alcuni inestetismi dell'et\u00e0. In concomitanza del trattamento la stessa manifest\u00f3 reazioni avverse, a detta dell'attrice riconducibili alla cura estetica praticata. La vicenda fin\u00ec in tribunale, dove l'attrice chiese un risarcimento miliardario. Il processo che ne segu\u00ec si concluse dopo tredici anni con il rigetto delle pretese risarcitorie di Antonelli poich\u00e9 i presunti effetti delle cure estetiche furono riconosciuti come dovuti a una malattia chiamata edema di Quincke e non ai trattamenti estetici.\nA seguito della vicenda, Antonelli affond\u00f2 in una notevole depressione che ne determin\u00f2 il ricovero presso il centro d'igiene mentale di Civitavecchia in pi\u00f9 di un'occasione. Ci\u00f2 spinse i legali dell'attrice a citare in giudizio il Ministero della giustizia, chiedendo un adeguato risarcimento. Nel 2003, in primo grado, le venne riconosciuto un risarcimento di diecimila euro, assolutamente inadeguato a compensare i danni di salute e d'immagine patiti dall'attrice. In appello, nel 2006, la cifra fu elevata a 108.000 euro pi\u00f9 interessi. La sentenza fu confermata in via definitiva dalla Corte di cassazione nel 2007.\nGli ultimi anni.\nA partire dagli anni 2000 l'attrice attravers\u00f2 una profonda crisi sia economica sia psicologica che l'indusse a rifiutare anche l'aiuto degli amici, come quello di Simone Cristicchi che nel 2013 avrebbe voluto portare al Festival di Sanremo la canzone \"Laura\", dedicata alla sua vita dimenticata, ma visto il desiderio dell'attrice di rimanere nell'oblio rinunci\u00f2.\nNel 2009 per iniziativa del comune di Ladispoli, con l'obiettivo di tutelarla dagli approfittatori, venne interdetta e seguita da un avvocato con le funzioni di tutore, da un'assistente sociale e da una badante.\nIl 3 giugno 2010 l'attore e amico Lino Banfi lanci\u00f2 un appello dalle pagine del \"Corriere della Sera\" all'allora presidente del consiglio Silvio Berlusconi e al ministro per i Beni e le attivit\u00e0 culturali Sandro Bondi, in cui chiedeva sostegno economico per Antonelli, che viveva con appena cinquecento euro al mese di pensione. Sebbene il ministro avesse accolto la richiesta auspicando l'applicazione della legge Bacchelli a sostegno degli artisti, l'attrice rifiut\u00f2 l'aiuto sostenendo di non essere interessata alla vita terrena e che preferiva invece essere dimenticata. Concesse tuttavia un'ultima intervista al periodico locale free-press \"L'Ortica\" nel marzo del 2012, nella quale diceva di considerare \u00abfrivolo e privo di valori il mondo dello spettacolo\u00bb oltre che \u00abdiseducativo per i giovani\u00bb. \u00abPu\u00f2 sembrare paradossale ma un giorno ti guardi allo specchio, vedi che sei bella, ricca e famosa ma ti accorgi che hai un vuoto dentro. Cos\u00ec arrivano scelte sbagliate, cadi nel precipizio e solo grazie alla fede ho superato tante avversit\u00e0.\u00bb\nMorte.\nMor\u00ec per un infarto nella sua abitazione di Ladispoli la mattina del 22 giugno 2015, a 73 anni. Le esequie si tennero il 26 giugno nella chiesa di Santa Maria del Rosario a Ladispoli, che Antonelli, avendo da tempo riscoperto la fede e la pratica religiosa, frequentava assiduamente, e videro la partecipazione di centinaia di persone tra cui gli amici Lino Banfi, Claudia Koll, Simone Cristicchi ed Enrico Montesano. Fu seppellita nel cimitero cittadino.\nFilmografia.\nPubblicit\u00e0.\nLaura Antonelli prese inoltre parte a varie serie della rubrica televisiva di \"sketch\" pubblicitari \"Carosello\" su Rai 1:"}
{"id": "1810268", "revid": "1428919", "url": "https://it.wikipedia.org/wiki?curid=1810268", "title": "Operazione MB 5", "text": "L'operazione MB 5 intrapresa dalla Royal Navy britannica tra il 28 ed il 29 settembre 1940 consisteva nel fornire copertura al passaggio degli incrociatori \"Liverpool\" e \"Gloucester\" che avevano il compito di trasportare delle truppe a Malta. La forza di copertura partita da Alessandria d'Egitto era formata dalle navi da battaglia \"Warspite\" e \"Valiant\", dalla portaerei \"Illustrious\" e dagli incrociatori \"York\" e \"Sidney\" (quest'ultimo della Royal Australian Navy), scortati da 11 cacciatorpediniere.\nIl 29 settembre le forze inglesi vennero attaccate dagli aerosiluranti italiani, ma l'attacco delle forze navali di superficie non si materializz\u00f2 e gli inglesi portarono a termine la missione poich\u00e9 le unit\u00e0 della Regia Marina non riuscirono a stabilire il contatto."}
{"id": "1810272", "revid": "35813", "url": "https://it.wikipedia.org/wiki?curid=1810272", "title": "Pietro Mul\u00e8 (Peter Mole)", "text": ""}
{"id": "1810273", "revid": "35813", "url": "https://it.wikipedia.org/wiki?curid=1810273", "title": "Pietro Mul\u00e8", "text": ""}
{"id": "1810274", "revid": "1573940", "url": "https://it.wikipedia.org/wiki?curid=1810274", "title": "Calidris canutus", "text": "Il piovanello maggiore (Calidris canutus ) \u00e8 un uccello della famiglia degli Scolopacidi.\nDistribuzione e habitat.\nQuesto uccello vive in tutto il mondo. \u00c8 di passo sul versante orientale del Mar Adriatico, in Kazakistan e negli stati caucasici, in Giordania, Libano, Iraq e Iran, in Mozambico, Somalia, Sudan, Zambia, Botswana e Yemen, su Malta, in Lussemburgo e Romania. Manca in Antartide, nelle regioni centrali del Sahara e nella Repubblica Democratica del Congo.\nSistematica.\nComprende le seguenti sottospecie:"}
{"id": "1810279", "revid": "1305772", "url": "https://it.wikipedia.org/wiki?curid=1810279", "title": "In Plain Sight - Protezione testimoni", "text": "In Plain Sight - Protezione testimoni (\"In Plain Sight\") \u00e8 una serie televisiva statunitense prodotta dal 2008 al 2012. La serie \u00e8 stata creata da Jessica Butler e David Maples, ed \u00e8 interpretata da Mary McCormack.\n\"In Plain Sight\" racconta la vita e il lavoro quotidiano della U.S. Marshal Mary Shannon, per la sua famiglia una semplice agente di polizia in servizio presso il tribunale di Albuquerque, in realt\u00e0 un'agente federale del programma protezione testimoni degli Stati Uniti, costretta a tenere segreto a tutti il suo importante e pericoloso lavoro.\nLa serie \u00e8 stata trasmessa in prima visione negli Stati Uniti da USA Network. In Italia ha debuttato il 24 settembre 2009 in prima visione satellitare su Fox Life, mentre in chiaro ha esordito il 7 giugno 2011, trasmessa da LA7 e, in seguito, da LA7d e TOP Crime.\nTrama.\nAlbuquerque. Mary Shannon, una U.S. Marshal, per tutti quelli che la conoscono \u00e8 una semplice agente delle forze dell'ordine che consegna mandati e fa servizio al tribunale cittadino; in realt\u00e0 il suo vero lavoro \u00e8 molto pi\u00f9 pericoloso: Mary \u00e8 infatti un'agente federale che lavora per l'ufficio del programma protezione testimoni degli Stati Uniti (\"United States Federal Witness Protection Program\") e il suo compito \u00e8 quello di controllare e molto spesso proteggere, in prima persona, i testimoni federali affidati al programma.\nMary lavora agli ordini del capo dell'ufficio, Stan McQueen, e ad aiutarla c'e il suo collega e miglior amico, Marshall Mann, tranquillo e affidabile agente. Marshall si ritrova spesso a doverla aiutare anche nel gestire la sua disfunzionale famiglia, composta dall'immatura madre Jinx e dalla problematica sorella minore Brandi. Sul lavoro, Mary e Marshall si scontrano a volte con Robert \"Bobby D\" Dershowitz, detective del dipartimento di polizia della citt\u00e0, con cui devono cercare di collaborare senza per\u00f2 mettere in pericolo la sicurezza dei loro testimoni. Tutti questi problemi \u2013 e bugie \u2013 finiscono inevitabilmente per complicare anche la relazione di Mary con Raphael Ramirez, giocatore di baseball della squadra locale.\nProduzione.\nLa serie TV \u00e8 ambientata e interamente girata ad Albuquerque, la pi\u00f9 grande citt\u00e0 del Nuovo Messico.\nLa protagonista Mary McCormack ha rivelato di aver immediatamente apprezzato il personaggio di Mary Shannon subito dopo aver letto la prima stesura della sceneggiatura. Infatti, oltre ad avere il suo stesso nome, a suo dire questo ruolo le permette di interpretare un personaggio che non \u00e8 un supereroe ma una persona reale, con difetti e problemi. La McCormack ha anche dichiarato di aver accolto con favore l'azione presente nella serie, dato che non aveva mai avuto l'opportunit\u00e0 di cimentarsi con essa nei suoi lavori passati.\n\"In Plain Sight\" avrebbe dovuto inizialmente esordire su USA Network il 24 aprile 2008 ma il network decise di posticipare la \"premi\u00e8re\" al 1\u00ba giugno per il prolungarsi dello sciopero degli sceneggiatori statunitensi, che stava mettendo a rischio la produzione della seconda stagione di \"Burn Notice - Duro a morire\" (la serie TV di USA Network scelta per coprire il periodo estivo) e causare quindi un buco nel palinsesto della rete.\nSecondo alcuni critici, \"In Plain Sight\" ha molti punti in comune con la serie TV del 2003 \"Karen Sisco\" (interpretata da Carla Gugino), anch'essa narrante le vicende di una donna U.S. Marshal.\nWill McCormack, fratello minore di Mary McCormack, ha preso parte a 4 episodi di \"In Plain Sight\" come personaggio ricorrente, interpretando il ruolo di Robert O'Conner, agente dell'FBI.\nAlla fine della terza stagione, visto il successo ottenuto, la serie \u00e8 stata rinnovata da USA Network per almeno altre due stagioni. L'11 agosto 2011 il co-presidente di USA Network Jeff Wachtel ha annunciato che la quinta stagione, composta da 8 episodi e in onda nella primavera del 2012, sarebbe stata l'ultima prodotta.\nCrossover.\nMary McCormack ha interpretato il personaggio di Mary Shannon in un piccolo cameo all'interno di un crossover con la serie televisiva ', nell'episodio ' della settima stagione. In uno scambio di battute all'interno dell'episodio, il protagonista di \"Criminal Intent\" Mike Logan si chiede cosa faccia Mary ad Albuquerque la domenica intorno alle 22:00; questo \u00e8 un riferimento all'orario di trasmissione di \"In Plain Sight\" nel palinsesto di USA Network."}
{"id": "1810283", "revid": "767487", "url": "https://it.wikipedia.org/wiki?curid=1810283", "title": "Villa Bellini", "text": "Villa Bellini \"la Quiete\" si trova in via della Quiete a Firenze.\nLa villa, nonostante i vari rimaneggiamenti nei secoli e l'aggiunta di un corpo di fabbrica pi\u00f9 recente, mantiene ancora i caratteri severi dell'architettura rurale cinquecentesca.\nQui venne ospitato un collegio dove le \"aspiranti Monna Tessa\" si istruivano nell'assistenza e in varie discipline. Attorno al cortile centrale si affacciano i vari fabbricati, un tempo adoperati per usi agricoli e poi come sede del collegio.\nIl grazioso giardino di impianto geometrico \u00e8 circondato da un'area agricola un tempo frutteto."}
{"id": "1810284", "revid": "289247", "url": "https://it.wikipedia.org/wiki?curid=1810284", "title": "The Evolution", "text": ""}
{"id": "1810290", "revid": "72811", "url": "https://it.wikipedia.org/wiki?curid=1810290", "title": "He-Man and the Masters of the Universe (2002)", "text": ""}
{"id": "1810294", "revid": "729019", "url": "https://it.wikipedia.org/wiki?curid=1810294", "title": "StatoilHydro", "text": "StatoilHydro \u00e8 un'impresa norvegese del settore dell'energia, nata nel 2007 dalla fusione di Statoil con la divisione petrolifera e del gas di Norsk Hydro (Hydro Oil &amp; Gas), fornitore di alluminio e prodotti dell'alluminio.\nStatoilHydro \u00e8 la pi\u00f9 grande impresa al mondo per l'estrazione del petrolio in mare e la pi\u00f9 grande per entrate nelle regioni del nord Europa.\nLa compagnia \u00e8 una compagnia petrolifera completamente integrata con le operazioni di produzione in 13 paesi e operazioni al dettaglio in 8.\nIl 2 novembre 2009 la StatoilHydro ASA ha cambiato la propria denominazione in Statoil ASA."}
{"id": "1810298", "revid": "21880", "url": "https://it.wikipedia.org/wiki?curid=1810298", "title": "Calidris pusilla", "text": "Il gambecchio semipalmato (Calidris pusilla, Linnaeus 1766) \u00e8 un uccello della famiglia degli Scolopacidae.\nSistematica.\n\"Calidris pusilla\" non ha sottospecie, \u00e8 monotipico.\nDistribuzione e habitat.\nQuesto uccello vive in tutto il Nord America e in Sud America (esclusa la Bolivia). \u00c8 di passo in Germania, Danimarca, Francia, Spagna, Portogallo, Regno Unito, Irlanda, Svezia, Islanda, Albania, Paesi Bassi e Marocco. Di rado visibile anche in Italia."}
{"id": "1810299", "revid": "1543377", "url": "https://it.wikipedia.org/wiki?curid=1810299", "title": "Indice OBX", "text": "L'indice OBX \u00e8 un indice azionario della Borsa di Oslo, che comprende le 25 maggiori societ\u00e0 presenti nella borsa norvegese."}
{"id": "1810302", "revid": "125964667", "url": "https://it.wikipedia.org/wiki?curid=1810302", "title": "Jared Nomak", "text": "Jared Nomak \u00e8 un personaggio dei fumetti pubblicati dalla Marvel Comics. Fa parte della saga di Blade ed \u00e8 comparso anche in uno degli adattamenti per il cinema, \"Blade II\", in cui \u00e8 il principale antagonista del vampiro diurno.\nStoria e caratteristiche.\nInizialmente vampiro purosangue, Jared Nomak viene infettato da un virus iniettatogli nel corpo dai vampiri del suo stesso clan che, nel tentativo di trovare un modo di rendersi immuni a tutte le armi a loro avverse (aglio, luce del sole, argento), decidono di utilizzarlo come cavia per i loro esperimenti.\nInizialmente l'esperimento risulta un completo fallimento e Jared viene abbandonato a s\u00e9 stesso, senza ricevere alcun aiuto dai suoi fratelli e sorelle. Col passare del tempo, per\u00f2, il virus comincia a fare effetto e Nomak sviluppa capacit\u00e0 estranee ai comuni vampiri.\nEssendo il portatore del virus Jared Nomak \u00e8 il primo in assoluto della sua specie che, per\u00f2, si espande ben presto grazie a lui che, come i normali vampiri, morde altri individui per trasformarli come lui. L'odio verso la sua famiglia lo spinge prevalentemente a eliminare e a trasformare i vampiri, preferendoli agli esseri umani. Tuttavia, alcune delle sue prime vittime sono comunque persone comuni bench\u00e9 al momento si sono visti solo individui della malavita. Questa trasformazione per\u00f2 sembra avergli causato anche una sofferenza continua che lo affligge.\nBlade II.\nNonostante si noti subito una certa somiglianza tra lui e il capo dei vampiri Damaskinos, nessuno sospetta del fatto che Nomak sia suo figlio.\nJared, insieme con un gruppo di suoi simili da lui creati, attacca l'Emobranco e Blade, ma durante il combattimento contro quest'ultimo sostiene che entrambi odino i vampiri e che per questo potrebbero essere alleati.\nIl primo che viene a sapere la verit\u00e0 sulle sue origini \u00e8 Whistler, che lo incontra in una fogna, dove Blade assieme all'Emobranco tenta di tendere un'imboscata e di eliminare Nomak e tutti i suoi simili. Incredibilmente, Jared non uccide Whistler quando lo incontra, ma \u00e8 lui stesso a raccontargli la verit\u00e0, permettendo poi al vecchio di raccontare tutto a Blade.\nQuando, finalmente, Nomak ritorna alla sua vera casa, ovvero il covo della sua famiglia e dove rivela di essere figlio di Damaskinos, uccide un gran numero di vampiri e agenti speciali, con l'unico scopo di vendicarsi di tutti coloro che lo hanno tradito. Nomak riuscir\u00e0 a ucciderli tutti e, infine, arriva a Damaskinos che, nel tentativo di non essere ucciso, propone a Jared una nuova alleanza. Ma costui rifiuta e, invece di trasformare il padre, decide di morderlo come un normale vampiro e di lasciarlo morire dissanguato, portando a termine la sua vendetta.\nSuccessivamente, Nomak morde anche Nyssa, che volontariamente aveva impedito al padre di fuggire e si presta a farsi mordere mortalmente al fratello, ma subito dopo arriva Blade intenzionato a ucciderlo. Tra i due incomincia un combattimento all'ultimo sangue, al termine del quale \u00e8 il diurno a uscire vincitore dopo esser riuscito, tramite la propria spada, a penetrare sotto le ossa della gabbia toracica di Nomak, riuscendo cos\u00ec a trafiggergli il cuore.\nPoteri e abilit\u00e0.\nA causa degli esperimenti a cui \u00e8 stato sottoposto Nomak ha sviluppato abilit\u00e0 superiori a un comune vampiro: anzitutto, la sua mascella subisce una deformazione grazie alla quale pu\u00f2 praticare un morso pi\u00f9 potente e al posto della lingua sviluppa una specie di tentacolo, con il quale inietta una tossina nel corpo delle sue vittime. Questa sostanza provoca paralisi nel corpo delle vittime, che vengono cos\u00ec divorate senza alcuna possibilit\u00e0 di difendersi. Nomak dimostra una notevole abilit\u00e0 nelle arti marziali. Ha un incredibile fattore rigenerante che gli permette di guarire da ferite mortali anche di grande entit\u00e0. Il suo unico punto debole \u00e8 il cuore (il quale funge anche da organo digerente, in quanto tutto il sangue di cui si nutre finisce l\u00ec) anche se pu\u00f2 compensare questa debolezza grazie alla speciale conformazione della sua gabbia toracica che a causa della trasformazione subisce un notevole ingrossamento che permette di proteggere in modo sicuro l'organo. \u00c8 resistente all'argento, all'aglio e al siero EDTA, che su di lui non hanno alcun effetto. Le uniche armi efficaci contro di lui sono la luce del sole e la luce dei raggi UVA."}
{"id": "1810303", "revid": "1543377", "url": "https://it.wikipedia.org/wiki?curid=1810303", "title": "Borsa di Oslo", "text": "La Borsa di Oslo (in norvegese: Oslo B\u00f8rs), creata nel 1819, \u00e8 la borsa norvegese con sede ad Oslo che ha come principale mercato le contrattazioni commerciali delle compagnie norvegesi.\nOltre a un'ampia gamma di societ\u00e0 del paese, l'OSE attrae anche molte societ\u00e0 internazionali del settore petrolifero e di spedizioni. Le quotazioni vengono effettuate tra le 9.00 e le 17.30.\nDal giugno 2019 la Borsa di Oslo \u00e8 sotto il controllo del consorzio Euronext delle borse europee."}
{"id": "1810304", "revid": "1654832", "url": "https://it.wikipedia.org/wiki?curid=1810304", "title": "Carta delle citt\u00e0 europee per uno sviluppo durevole e sostenibile", "text": "La Carta delle Citt\u00e0 Europee per uno sviluppo durevole e sostenibile (nota anche come Carta di Aalborg) \u00e8 un documento firmato da 80 Amministrazioni Locali europee e da 253 rappresentanti di organizzazioni internazionali, governi nazionali, istituti scientifici, consulenti e singoli cittadini.\nFirmatari.\nIl progetto di Carta fu elaborato dall'ICLEI in collaborazione col Ministero per lo Sviluppo Urbano e i Trasporti dello Stato federale della Renania Settentrionale-Vestfalia, Germania. Esso fu esaminato, in occasione della Conferenza di Aalborg, da oltre 600 partecipanti, all'uopo suddivisi in 36 gruppi di lavoro.\nLa carta \u00e8 stata successivamente rielaborata dai partecipanti alla Conferenza europea sulle citt\u00e0 sostenibili svoltasi dal 24 al 27 maggio 1994 nella citt\u00e0 di Aalborg, in Danimarca, sotto il patrocinio congiunto della Commissione europea e della citt\u00e0 di Aalborg e che \u00e8 stata organizzata dal Consiglio internazionale per le iniziative ambientali locali (ICLEI).\nContenuto.\nIn essa sono rispecchiate le idee e il contributo redazionale di partecipanti diversi.\nEssa si sviluppa essenzialmente in tre parti che definiscono, rispettivamente:"}
{"id": "1810309", "revid": "599013", "url": "https://it.wikipedia.org/wiki?curid=1810309", "title": "Operazione Tiger (1941)", "text": "L'operazione Tiger \u00e8 stata un'azione condotta dalla marina britannica nel maggio 1941 con l'obiettivo di far transitare una parte del convoglio WS-8 attraverso il Mediterraneo occidentale.\nStoria.\nCon tale operazione l'Ammiragliato britannico mirava a rifornire di carri armati, aerei e carburante la sua armata del Nilo con base Alessandria d'Egitto. Il tutto ebbe inizio il 6 maggio 1941 da Gibilterra con un convoglio di cinque mercantili veloci che avrebbero dovuto superare il passaggio del canale di Sicilia, sorvegliato dalle aviazioni italiana e tedesca. Il convoglio era scortato dalla forza \"H\" di Gibilterra composta dalla portaerei HMS \"Ark Royal\" 2 incrociatori e 9 cacciatorpediniere. Sulla \"Ark Royal\" erano da poco stati sostituiti i Blackburn Skua con i pi\u00f9 potenti Fairey Fulmar.\nNella giornata dell'8 maggio il 38\u00ba Gruppo del 32\u00ba Stormo della Regia Aeronautica si alz\u00f2 in volo scortato dai caccia Fiat C.R.42 del 3\u00ba Gruppo caccia terrestre e intorno alle 13 e 45 iniziarono gli scontri che portarono ad abbattimenti da entrambe le parti. Gli aerei britannici della Fleet Air Arm riuscirono ad impedire l'attacco al convoglio e in totale non rientrarono dalle azioni della giornata cinque aerei dell'Aeronautica della Sardegna, tra cui un Savoia-Marchetti S.M.79 della 49\u00aa Squadriglia bombardieri, Capitano Armando Boetto e un Savoia-Marchetti S.M.79 della 280\u00aa Squadriglia Aerosiluranti, Tenente Franco Cappa, ambedue decorati di medaglia d'oro al valor militare. Al primo \u00e8 stato intitolato il 32\u00ba Stormo e al secondo il 72\u00ba Gruppo I.T. dell'Aeronautica Militare.\nI britannici persero uno dei mercantili, ma evitarono lo scontro navale con la flotta italiana, che l'8 maggio era uscita per intercettare il convoglio senza per\u00f2 riuscire a stabilire il contatto. I britannici attraversarono il Mediterraneo e portarono rinforzi alle loro truppe operanti nel deserto egiziano con gli altri 4 mercantili che arrivano a destinazione, trasportando 238 carri armati e 43 aerei da caccia."}
{"id": "1810312", "revid": "1654832", "url": "https://it.wikipedia.org/wiki?curid=1810312", "title": "Conferenza europea sulle citt\u00e0 sostenibili", "text": "La prima conferenza europea sulle citt\u00e0 sostenibili, nota anche come conferenza di Aalborg, si svolse dal 24 al 27 maggio del 1994 nella cittadina danese di Aalborg sotto il patrocinio congiunto della Commissione europea e della citt\u00e0 stessa.\nDecisioni.\nQuesta conferenza fu organizzata dal Consiglio internazionale per le iniziative ambientali locali (ICLEI), che cur\u00f2 il progetto della Carta delle citt\u00e0 europee per uno sviluppo durevole e sostenibile, che fu rielaborata durante la conferenza."}
{"id": "1810315", "revid": "1573940", "url": "https://it.wikipedia.org/wiki?curid=1810315", "title": "Calidris minuta", "text": "Il gambecchio comune (Calidris minuta ()) \u00e8 un uccello della famiglia degli Scolopacidi.\nDistribuzione e habitat.\nQuesto uccello vive in tutta Europa, Africa e Asia (tranne Indonesia e Laos), su Papua Nuova Guinea, in Alaska e sulla costa occidentale di Canada, Stati Uniti e Messico. \u00c8 di passo in Australia, Nuova Zelanda, nei Caraibi, in Islanda, sulle Isole F\u00e6r \u00d8er, nelle Marianne Settentrionali e sulla Georgia del Sud e le Sandwich Australi."}
{"id": "1810318", "revid": "661526", "url": "https://it.wikipedia.org/wiki?curid=1810318", "title": "Il dizionario della lingua italiana De Mauro", "text": "Il dizionario della lingua italiana per il terzo millennio di De Mauro, edito da Paravia nel 2000, \u00e8 un dizionario monovolume (tuttora in commercio), rilasciato in versione digitale \nRappresenta la versione ridotta del \"Grande Dizionario Italiano dell'Uso\" in sei volumi (pi\u00f9 due supplementi; con l'opera integrale su pennetta USB), pubblicato da UTET fra il 1999 e il 2007; anch'esso sotto la direzione di De Mauro.\nLa versione online, definitivamente disattivata nell'ottobre 2009, cinque anni pi\u00f9 tardi sar\u00e0 sostituita dal \"Nuovo De Mauro\" (disponibile sul sito di Internazionale; cfr. pure le \"Avvertenze per la consultazione\")."}
{"id": "1810329", "revid": "1305772", "url": "https://it.wikipedia.org/wiki?curid=1810329", "title": "Discografia di Ciara", "text": "La discografia di Ciara, cantante R&amp;B e pop, \u00e8 composta da 7 album in studio, un album video 1 extended play e 40 singoli di cui 9 come artista ospite e 28 video musicali, inclusi i 7 come artista ospite."}
{"id": "1810335", "revid": "287204", "url": "https://it.wikipedia.org/wiki?curid=1810335", "title": "Calidris minutilla", "text": "Il piro-piro americano (Calidris minutilla, Vieillot 1819) \u00e8 un uccello della famiglia degli Scolopacidae.\nSistematica.\n\"Calidris minutilla\" non ha sottospecie, \u00e8 monotipica.\nDistribuzione e habitat.\nQuesto uccello vive in tutto il Nord America e nel Sud America, esclusa l'Argentina. \u00c8 di passo in Russia, in Europa centrale e occidentale, in Islanda e in Italia, in Uruguay e in Giappone."}
{"id": "1810343", "revid": "123994968", "url": "https://it.wikipedia.org/wiki?curid=1810343", "title": "Calidris fuscicollis", "text": "Il gambecchio di Bonaparte (Calidris fuscicollis ()) \u00e8 un uccello della famiglia degli Scolopacidi.\nDistribuzione e habitat.\n Il 17 luglio 2011 un esemplare \u00e8 stato osservato e inanellato per la prima volta in Italia, nella Salina di Comacchio."}
{"id": "1810348", "revid": "287204", "url": "https://it.wikipedia.org/wiki?curid=1810348", "title": "Calidris bairdii", "text": "Il gambecchio di Baird (Calidris bairdii, Coues 1861) \u00e8 un uccello della famiglia degli Scolopacidae.\nSistematica.\n\"Calidris bairdii\" non ha sottospecie, \u00e8 monotipico.\nDistribuzione e habitat.\nQuesto uccello vive in tutto il Sud America e Nord America, escluse alcune isole dei Caraibi come Cuba, Hispaniola e Giamaica; vive anche in Russia, Giappone e Groenlandia. \u00c8 di passo in Europa centro-settentrionale e occidentale, in Italia, Islanda e Grecia, in Australia e Nuova Zelanda, in Senegal, Namibia e Sudafrica, e in Oman."}
{"id": "1810350", "revid": "72811", "url": "https://it.wikipedia.org/wiki?curid=1810350", "title": "Fay D. Flourite", "text": ""}
{"id": "1810353", "revid": "1573940", "url": "https://it.wikipedia.org/wiki?curid=1810353", "title": "Calidris alpina", "text": "Il piovanello pancianera (Calidris alpina )) \u00e8 un uccello della famiglia degli Scolopacidi.\nDistribuzione e habitat.\nQuesto uccello vive in tutta Europa, in quasi tutta Asia (manca solo in Myanmar, Cambogia e Bhutan) e Africa (manca in Angola, Zambia, Zimbabwe, Tanzania e Repubblica Centrafricana); in Nord America \u00e8 presente fino al Guatemala, pi\u00f9 a sud e nei Caraibi \u00e8 di passo, cos\u00ec come in Australia, Nuova Zelanda, parte settentrionale del Sud America e parte meridionale dell'Africa. Inoltre lo si osserva anche su alcune isole dell'Oceania, come Hawaii, Micronesia, Palau e Marianne Settentrionali.\nTassonomia.\nSono note le seguenti sottospecie:"}
{"id": "1810355", "revid": "380654", "url": "https://it.wikipedia.org/wiki?curid=1810355", "title": "Alison Doody", "text": "Biografia.\nDopo una carriera da modella, debutta nel mondo del cinema nel film di James Bond \"007 - Bersaglio mobile\", al fianco di attori come Roger Moore e Christopher Walken. La consacrazione avviene nel 1989 con il film \"Indiana Jones e l'ultima crociata\", nel quale l'attrice interpreta la doppiogiochista dottoressa Elsa Schneider. Si allontana presto dalle scene per sposarsi con Gavin O'Reilly e per crescere i suoi due figli. Torner\u00e0 a recitare solamente nel 2004, partecipando alla miniserie televisiva \"King Solomon's Mines - Il tesoro maledetto\" al fianco di Patrick Swayze.\nDoppiatrici italiane.\nNelle versioni in italiano dei suoi film, Alison Doody \u00e8 stata doppiata da:"}
{"id": "1810356", "revid": "37401", "url": "https://it.wikipedia.org/wiki?curid=1810356", "title": "Th\u00e9r\u00e8se Fran\u00e7oise Marie Martin", "text": ""}
{"id": "1810357", "revid": "767487", "url": "https://it.wikipedia.org/wiki?curid=1810357", "title": "Bit-Nik", "text": "I Bit-Nik sono uno storico gruppo musicale italiano di musica beat.\nStoria del gruppo.\nI Bit-Nik si formano nel 1964 a Genova, dall'incontro tra cinque amici appassionati di musica e in particolare dal beat, che citano - sia pure storpiandone la graf\u00eca - anche nel nome.\nDopo aver ottenuto il contratto discografico con la Meazzi e dopo l'incisione del primo 45 giri, \"Preghiera per un amico beat\", Pino Fasce abbandona il gruppo, che continua l'attivit\u00e0 come quartetto, pubblicando il secondo 45 giri nel 1967, \"Manifesto beat\", canzone considerata uno dei simboli del movimento beat italiano (e come tale verr\u00e0 inserita da Giulio Tedeschi nel 1989 nella compilation Oracolo).\nSuonano anche come session man in alcuni dischi di altri artisti pubblicati dalla loro casa discografica, ad esempio in Finch\u00e9 c'\u00e8 vita c'\u00e8 speranza/La terra, 45 giri di Bebo and Beba.\nNello stesso anno collaborano con Dario Fo, scrivendo le musiche della commedia La passeggiata della Domenica: nel corso della tourn\u00e9e con Fo hanno modo di esibirsi in alcuni dei pi\u00f9 grandi teatri italiani, come il \"Regio\" di Parma e il \"Metastasio\" di Prato.\nL'anno successivo partecipano e vincono il \"Tour della canzone\", e sono spesso ospiti di programmi televisivi come Chiss\u00e0 chi lo sa?; in questo periodo entra Gianni Mondini al posto di Perazzo.\nIncidono anche una cover di \"Hello goodbye\" dei Beatles e una loro versione di \"Ho difeso il mio amore\", cover di \"Nights in White Satin\" dei Moody Blues (incisa prima dai Profeti) e poi anche dai Nomadi.\nNelle loro ultime canzoni, tornati ad una formazione a 5 con l'ingresso di Mauro Dassio, proveniente dai Bats, si staccano dal beat per avvicinarsi al rhythm 'n' blues, usando spesso una sezione di fiati; nel 1969 evolvono ulteriormente il loro stile, accostandosi al nascente progressive: questi nuovi brani per\u00f2 restano inediti fino al 1997, quando vengono pubblicati dalla On Sale Music in un cd che racchiude anche tutte le canzoni pubblicate su 45 giri.\nDelusi dall'atteggiamento della Meazzi, i Bit-Nik decidono di sciogliersi; si riformano nuovamente nel 2001 in una formazione a 5 (che in realt\u00e0 comprende sia Mondini che Perazzo, che si alternano negli spettacoli) per riprendere l'attivit\u00e0 concertistica, che continua tuttora, incidendo anche un nuovo album nel 2004."}
{"id": "1810359", "revid": "80598", "url": "https://it.wikipedia.org/wiki?curid=1810359", "title": "Bit-nik", "text": ""}
{"id": "1810360", "revid": "125622602", "url": "https://it.wikipedia.org/wiki?curid=1810360", "title": "Jonathan Ke Quan", "text": "Biografia.\nJonathan Ke Quan \u00e8 nato a Saigon nel Vietnam del Sud, dove ha vissuto fino all'et\u00e0 di 4 anni. Il 30 aprile 1975 l'Armata della Repubblica del Vietnam del Sud fu sconfitta durante la caduta di Saigon e la sua famiglia fu costretta a lasciare la madrepatria, chiedendo asilo politico negli Stati Uniti.\nPrimo attore bambino di origine asiatica ad ottenere successo nel cinema americano, cominci\u00f2 la sua carriera a 12 anni, recitando al fianco di Harrison Ford nel ruolo di Short Round in \"Indiana Jones e il tempio maledetto\" (1984). Subito dopo esser stato ingaggiato per il ruolo che gli fece vincere il prestigioso Young Artist Award, la famiglia cambi\u00f2 il suo nome in Ke Hui, con il quale appare nei crediti del film di Spielberg. L'altro ruolo di grande successo della sua carriera fu nel film del 1985 \"I Goonies\" nel quale interpret\u00f2 il ruolo di Data, l'inventore del gruppo. Nel 1986, sull'onda del successo, apparve nei panni di un piccolo ladruncolo nel film taiwanese \"It Takes a Thief\" e l'anno successivo nel film giapponese \"Passengers\" (Norimono) con il cantante e star giapponese Honda Minako.\nNel 1986-1987 interpret\u00f2 il ruolo di Sam, un ragazzino adottato in una famiglia americana, nella serie televisiva \"Together We Stand\". Da giovane attore fu Jasper Kwong, nella quinta stagione (1991) della sitcom \"\". Sempre nel 1991 \u00e8 apparso nel film \"Breathing Fire\" e nel 1992 ebbe un cameo nel film \"Il mio amico scongelato\" a fianco di Brendan Fraser e Sean Astin con il quale aveva gi\u00e0 lavorato ne \"I Goonies\". L'ultima sua apparizione sugli schermi fu nel film cinese del 2002 \"Second Time Around\" al fianco di Ekin Cheng e di Cecilia Cheung.\nLaureatosi alla University of Southern California nella School of Cinematic Arts, parla fluentemente quattro lingue, ossia vietnamita, cantonese, mandarino ed inglese. Avendo studiato taekwondo con il Maestro Philip Tan sul set di \"Indiana Jones e il tempio maledetto\" ed essendosi appassionato a tale disciplina divenne discepolo del Maestro Tao-liang Tan, il quale affin\u00f2 e miglior\u00f2 la sua tecnica di combattimento. Grazie ai suoi studi sul taekwondo ha lavorato come coreografo degli stunt per i film \"X-Men\" e \"The One\"."}
{"id": "1810361", "revid": "149485", "url": "https://it.wikipedia.org/wiki?curid=1810361", "title": "John F. Kennedy International Airport", "text": ""}
{"id": "1810375", "revid": "287204", "url": "https://it.wikipedia.org/wiki?curid=1810375", "title": "Galassia Nana del Boote", "text": "La Galassia Nana del Boote (Boote I, Boo I dSph) \u00e8 la galassia intrinsecamente pi\u00f9 debole scoperta fino al 2006, con una luminosit\u00e0 totale di appena 100.000 volte la luminosit\u00e0 solare ed una magnitudine assoluta di -5,8. Si trova a 197.000 anni luce, in direzione della costellazione del Boote. Questa galassia nana sferoidale appare disgregata a causa delle elevate forze mareali della Via Lattea e possiede due correnti stellari che si congiungono a formare una croce. Di solito le galassie disgregate dalle forze mareali possiedono solo una \"coda\".\nLa galassia appare ancora pi\u00f9 debole della gi\u00e0 debolissima Galassia Nana Ursa Major I, nonch\u00e9 della singola stella Rigel (magnitudine assoluta -6.8)."}
{"id": "1810380", "revid": "287204", "url": "https://it.wikipedia.org/wiki?curid=1810380", "title": "Galassia Nana dei Cani da Caccia", "text": "La Galassia Nana dei Cani da Caccia o Galassia Nana dei Cani da Caccia I \u00e8 una delle galassie satelliti della Via Lattea pi\u00f9 distanti conosciute, assieme alla coppia di galassie Leo I e Leo II. Si tratta di una galassia nana sferoidale visibile nella costellazione dei Cani da Caccia, ad una distanza di circa 720.000 anni luce; la galassia ha un diametro di circa 6.500 anni luce lungo il suo asse maggiore, ed \u00e8 molto debole. Contiene una popolazione di stelle vecchie povere in metalli."}
{"id": "1810384", "revid": "599013", "url": "https://it.wikipedia.org/wiki?curid=1810384", "title": "Ger Senden", "text": "Carriera.\nUtilizzato in prevalenza come terzino destro ha giocato per tutta la carriera nel , con la cui maglia ha vinto per due volte la KNVB beker."}
{"id": "1810385", "revid": "599013", "url": "https://it.wikipedia.org/wiki?curid=1810385", "title": "Joos Valgaeren", "text": ""}
{"id": "1810392", "revid": "1100311", "url": "https://it.wikipedia.org/wiki?curid=1810392", "title": "Bob Peeters", "text": ""}
{"id": "1810396", "revid": "2194416", "url": "https://it.wikipedia.org/wiki?curid=1810396", "title": "Dopoguerra", "text": "Per dopoguerra si definisce il periodo successivo alla guerra. Solitamente si pone l'accento sulle problematiche causate dalla guerra (crisi sociali ed economiche) e sulle conseguenze politiche e geografiche che il conflitto inevitabilmente determina. In molti paesi, si pone inoltre la problematica del dramma umano di intere masse di persone costrette a lasciare la propria terra oppure internate in campi di prigionieri.\nSinossi storica.\nCon le espressioni \"primo dopoguerra\" e \"secondo dopoguerra\" ci si riferisce ai periodi successivi rispettivamente della prima guerra mondiale e seconda guerra mondiale. \nLa fine di questi periodi va considerata nel contesto, e a seconda della situazione possono essere determinate date estremamente diverse tra di loro.\nNel mondo.\nItalia.\nPrimo dopoguerra.\nLa fine della prima guerra mondiale vide l'Italia vittoriosa, ma senza grandi profitti territoriali ed economici per via della dichiarazione di invalidit\u00e0 del Patto di Londra da parte del presidente statunitense Woodrow Wilson; per questo motivo Gabriele D'Annunzio si sent\u00ec di poter definire la vittoria come \"mutilata\", un tema ripreso successivamente dal regime fascista per giustificare il sentimento di rivalsa nei confronti delle potenze europee e la propria rinnovata spinta al colonialismo.\nSempre d'Annunzio, non condividendo le scelte del governo italiano e disobbedendo apertamente agli ordini da esso emanati, con un contingente di 3000 militari si impadron\u00ec di Fiume, che secondo il Patto sarebbe dovuta rimanere come \"corpus separatum\" alla Corona Ungherese.\nSempre a proposito di cambiamenti territoriali, si ricorda l'annessione delle zone meridionali del Tirolo, che vennero chiamate da allora Alto Adige. I cambiamenti posero le basi per la questione altoatesina: infatti la provincia di Bolzano era essenzialmente germanofona.\nNel frattempo l'economia italiana era giunta sull'orlo della bancarotta, con i debiti dello stato che erano pi\u00f9 che triplicati. La prima conseguenza fu un drammatico rincaro dei prezzi dei generi alimentari.\nAi lavoratori l'attivit\u00e0 riformista svolta dai sindacati non bastava pi\u00f9. I cittadini invocavano una rivoluzione dei bolscevichi come in Russia.\nNel 1919 nacque il Partito Popolare Italiano (P.P.I.), e l'evento \u00e8 importante perch\u00e9 vede il rientro a pieno dei cattolici nella scena politica italiana.\nI socialisti, che erano dalla parte degli operai, incitavano comunque alla calma ma i lavoratori esplosero occupando fabbriche e attuando scioperi che la borghesia tent\u00f2 di reprimere con qualunque mezzo. La rivolta dei \"sovversivi rossi\" risult\u00f2 comunque un fallimento.\nPochi anni dopo, la Marcia su Roma diede una nuova piega agli eventi e apr\u00ec la strada al ventennio fascista; il fascismo rivendic\u00f2 tra l'altro il fatto di avere sventato una svolta comunista, fatto peraltro assai controverso.\nSecondo dopoguerra.\nL'immediato secondo dopoguerra portava per l'Italia maggiori impegni di ricostruzione rispetto a quanto accadeva dopo il 1918. Il periodo cominci\u00f2 con il ritiro delle truppe americane dalla penisola, dato che l'Italia stavolta aveva perso la guerra ed era stata vittima di due invasioni. Il periodo \u00e8 conosciuto anche con il nome di Ricostruzione.\nLe perdite territoriali significarono anche l'origine di una lunga controversia, la questione triestina.\nTra gli eventi principali dei primi anni deve essere indubbiamente ricordato il Referendum istituzionale del 1946, con cui l'Italia sceglieva la repubblica.\nIntorno al 1948 si accettarono gli aiuti finanziari legati al Piano Marshall degli americani e si escluse dal governo il Partito Comunista Italiano che pure aveva contribuito al Comitato di Liberazione nazionale. Gli eventi, compresi quelli legati al profilarsi della guerra fredda, posero le basi per un'egemonia dei filocattolici: la Democrazia Cristiana avrebbe governato per quasi cinquant'anni. Prima del cosiddetto boom economico del dopoguerra sarebbe passata ancora una dozzina d'anni."}
{"id": "1810405", "revid": "965226", "url": "https://it.wikipedia.org/wiki?curid=1810405", "title": "Antonio Pepe", "text": "Biografia.\nLaureato in giurisprudenza, svolge la professione di notaio. Iscritto al gruppo di Alleanza Nazionale, \u00e8 stato eletto pi\u00f9 volte deputato.\n\u00c8 stato eletto presidente della provincia di Foggia il 28 aprile 2008, in rappresentanza di una coalizione di centrodestra, raccogliendo il 54,02% dei voti nel turno di ballottaggio che lo vedeva contrapposto alla coalizione di centrosinistra, guidata da Paolo Campo, fermatosi al 45,98%.\n\u00c8 stato sostenuto, in consiglio provinciale, da una maggioranza costituita dal PdL e da altre liste civiche, tra cui \"Alleanza per la Capitanata\", \"La Capitanata prima di tutto\" e \"Lista del Presidente - Pepe\".\nNel febbraio 2010 Pepe ha ritirato le deleghe assessorili all'UdC, estromettendo di fatto i centristi dal governo provinciale all'indomani della discesa in campo in solitaria del partito alle elezioni regionali della Puglia nonch\u00e9 a quasi un anno di distanza dalla vittoria elettorale che aveva portato, nel giugno 2009, il centrosinistra alla guida del comune di Foggia proprio grazie al sostegno fondamentale dell'UdC nel turno di ballottaggio.\nIl suo mandato amministrativo \u00e8 scaduto nel 2013.\nCuriosit\u00e0.\nSua nipote, Rosa Barone, attualmente \u00e8 una dei consiglieri pentastellati alla Regione Puglia."}
{"id": "1810409", "revid": "1632387", "url": "https://it.wikipedia.org/wiki?curid=1810409", "title": "Alimentazione nell'antica Roma", "text": "Lalimentazione nell'antica Roma era basata su quei cibi resi necessari per la salute del corpo che all'inizio della storia romana si caratterizzavano per la loro semplicit\u00e0 e immediata disponibilit\u00e0. In seguito, entrando i romani in contatto, commercialmente e militarmente, con culture pi\u00f9 evolute, divennero sempre pi\u00f9 raffinati nella ricerca dei sapori. \nLa frugalit\u00e0 antica.\nSeneca nel criticare la sregolatezza dei costumi dei suoi contemporanei attribuiva la crisi delle antiche doti morali alla perdita dell'antica frugalit\u00e0, a quella \"parsimonia veterum\" che in effetti si riscontra nelle abitudini alimentari primitive quando i latini si nutrivano di polente (\"puls\") in parte sostituite nel II secolo a.C. dal pane..\nNei tempi arcaici il piatto nazionale romano erano le crocchette rapprese di polenta di miglio cotta nel latte (\"puls fitilla\"), poi la vera e propria polenta (era chiamata cos\u00ec in latino la farinata di orzo) e infine, arrivati a una certa agiatezza, soprattutto di \"puls farrata o farratum,\" una pi\u00f9 saporita e nutriente (molto pi\u00f9 ricca di proteine) polenta di farro (Triticum monococcum o farro piccolo, e T. dicoccum o farro medio) cotta in acqua e sale, con i pi\u00f9 diversi contorni di legumi, verdure, mandorle, pesciolini salati (\"gerres\" o \"maenae\"), frutta, formaggi e, raramente, di carne.\nLa sobriet\u00e0 alimentare caratteristica della \"virtus\" romana era negli stessi inizi leggendari di Roma quando sulle navi di Enea, secondo il racconto di Virgilio, durante una travagliata navigazione durata sette anni, i marinai troiani potevano nutrirsi quasi esclusivamente della polenta di farro accompagnata dai pesci pescati durante il viaggio e dalla poca carne acquistata nei porti.\nUn'alimentazione quella antica fatta soprattutto di vegetali, com'era nell'uso dei vicini etruschi da cui nei periodi di carestia provenivano a Roma lungo il Tevere i rifornimenti di grano (\u00abex Tuscis frumentum Tiberi uenit\u00bb) che permisero dal II secolo a.C. la produzione del pane di cui esistevano tre qualit\u00e0: quello \"candidus\", fatto di farina bianca finissima, \"secundarius\" sempre bianco ma con farina miscelata ed infine quello \"plebeius\" o \"rusticus\" una specie di pane integrale.\nDagli stessi etruschi pi\u00f9 ricchi ai quali \u00able possibilit\u00e0 economiche e le necessit\u00e0 del decoro gentilizio lo consentivano\u00bb giunse a Roma l'abitudine di nutrirsi di un cibo pi\u00f9 variato e ricco di proteine costituito sia da selvaggina che da animali di allevamento.\nQuando poi Roma entr\u00f2 in contatto in et\u00e0 ellenistica con i Greci della Magna Grecia, da loro impar\u00f2 ad apprezzare i frutti dell'olivo e della vite che aveva usato fino a quel momento soprattutto per i riti religiosi.\nA partire dall'et\u00e0 di Augusto, con la conquista dell'Oriente e gli intensi rapporti commerciali con l'Asia arriv\u00f2 a Roma \u00abtutto quanto la terra produce di bello e di buono\u00bb. e l'alimentazione romana si raffin\u00f2: al cibo inteso come puro sostentamento cominci\u00f2 in epoca imperiale a sostituirsi, anche con l'uso delle spezie e dei profumi, il gusto e la cultura del cibo, passando dalla pura alimentazione ai sapori.\nI pasti della giornata.\nI romani dividevano normalmente la loro alimentazione in tre pasti quotidiani che agli inizi erano chiamati \"ientaculum\", \"cena\", \"vesperna\" e quando quest'ultima spar\u00ec, fu sostituita dal \"prandium\". Raramente i romani dedicavano molta attenzione ai primi due pasti che non erano mai molto nutrienti e il pi\u00f9 delle volte abolivano uno dei primi due.\nAlcuni anziani seguivano l'ordine dei tre pasti perch\u00e9 cos\u00ec avevano loro consigliato i medici come a Plinio il Vecchio, sempre molto frugale, e a Galeno che consumava lo \"ientaculum\" verso l'ora quarta. I soldati si accontentavano di un \"prandium\" verso mezzogiorno. Marziale ci descrive il suo ientaculum costituito da pane e formaggio, mentre il prandium consisteva in carne fredda, verdura, frutta e un bicchiere di vino miscelato con acqua..\nAncora pi\u00f9 limitato lo ientaculum di Plinio il Vecchio (\"cibum levem et facilem\") a cui seguiva una merenda per prandium (\"deinde gustabat\") il tutto senza apparecchiare (\"sine mensa\") e senza doversi lavare le mani (\"post quod non sunt lavandae manus\")..\nIl \"garum\".\nPer la maggioranza dei romani la colazione consumata prima di recarsi al lavoro era semplicissima: un bicchiere d'acqua o qualcosa rimasto dalla cena della sera prima. Per quanto invece riguarda il prandium, i poveri e la plebe certo non tornavano in casa per desinare, ma il pi\u00f9 delle volte mangiavano nelle tabernae dove si consumava del pane con companatici semplici come uova sode, formaggio, legumi e si beveva vino mescolato con acqua calda d'inverno o fredda d'estate. Si usava insaporire i cibi con il \"garum\", la cui ricetta ci \u00e8 stata tramandata da Gargilio Marziale: una salsa liquida a base di pesci sotto sale, specialmente teste di acciughe sotto sale ed erbe aromatiche - simile, ma pi\u00f9 aromatica, alle attuali salse orientali di pesce, come il nuoc-mam -, che i ricchi versavano a gocce come condimento su svariate pietanze. Del garum esistevano numerose varianti, a seconda dei pesci o delle interiora usate, o del periodo di maturazione. Unendovi aceto, pepe ed altre spezie si otteneva l'oxygarum anche questo reperibile in una salsa ancor oggi in commercio. La parte solida che restava dalla macerazione dopo averne estratto per pressione il liquido residuo (\"garum\" oppure \"liquamen\", quest'ultimo probabilmente pi\u00f9 diluito e forse dolcificato) era l\"allec\", che doveva somigliare per sapore alla nostra pasta d'acciughe, ma pi\u00f9 aromatica. Era una raffinatezza adatta agli antipasti, e nella sua versione economica (ottenuta da garum di interiora) una ghiottoneria alla portata del popolo: servitori, soldati e contadini usavano spalmarla sul pane per insaporirlo, visto che ne consumavano grandi quantit\u00e0, anche un chilo al giorno.\nLa cena.\nPer tutti il pasto principale era quindi la \"cena\", che molti immaginano, secondo una diffusa leggenda di stampo classico e classista, come uno sfarzoso banchetto ma che in realt\u00e0, salvo quelli che potremo considerare come ricevimenti particolari, cio\u00e8 casi molto rari, era per i pi\u00f9 altrettanto frugale dei primi due pasti. In sostanza, la stragrande maggioranza dei Romani mangiava normalmente seduta su panche (raramente su sedie) e attorno ad un tavolo, come noi.\nInfatti, Roma e tutta la societ\u00e0 dell'epoca, erano composte di un larghissimo strato popolare fatto da persone povere o poverissime, che vivevano in strette stanzette per lo pi\u00f9 in affitto, prive di cucina, nelle scomode e pericolose insulae, case alte fino a 8 piani. Essendo l'unica affollatissima \"culina\" (cucina) del palazzo sistemata nell'atrio comune, una sorta di cortile, molti erano ridotti a cucinare alla meglio sui bracieri, e altri ancora acquistavano addirittura l'acqua bollente nei \"thermopolia\" (i bar dell'epoca) alla base delle insulae. Questa gente mai avrebbe potuto permettersi triclini (che fanno pi\u00f9 parte dell'arredamento di una domus, una grande casa con ampie stanze e servitori) e pietanze raffinate, se non - durante l'Impero e mettendo da parte risparmi - per il pranzo di nozze nei triclini d'affitto messi a disposizione dalle \"tabernae\" (le osterie).\nLo storico J\u00e9r\u00f4me Carcopino ha calcolato che su un milione di abitanti della Roma di Augusto (II sec.) appena 1780 erano le domus, cio\u00e8 le case patrizie, ovvero le abitazioni monofamiliari, ricche, capaci di triclinio e servitori. Una proiezione induttiva porta a ritenere che appena lo 0,2 per cento, ossia 2000 persone su un milione, in pratica il ristrettissimo ceto dominante, l'aristocrazia, i ricchi e gli intellettuali, spesso invitati, potessero cenare adagiati sul triclinio (N. Valerio, cit., pag. 144).\nL'ora in cui iniziava la cena era per la maggioranza dei romani la stessa, quella che seguiva il bagno alle terme: l'ottava in inverno e dopo la nona in estate. Questo ad esempio \u00e8 l'orario per la famiglia di Plinio il Giovane e quello che Marziale d\u00e0 al suo amico Giulio Ceriale per cenare assieme nella sua casa.\nLa cena di solito terminava prima che fosse notte fonda, fatta eccezione per i grandi banchetti: quelli di Nerone, ad esempio, si prolungavano da mezzogiorno sino a mezzanotte, il festino di Trimalcione non finiva prima dell'alba, e i gaudenti, indicati alla pubblica riprovazione da Giovenale, s'ingozzavano sino \u00abal sorger di Lucifero nell'ora che i duci movean le schiere in campo\u00bb.\nI fastosi banchetti erano una forma di ostentazione della ricchezza delle classi agiate che tramite le cene conseguivano notoriet\u00e0: \u00abNon \u00e8 sufficiente, per te, Tucca, essere goloso: vuoi che cos\u00ec si dica di te, e cos\u00ec apparire...\u00bb.\nDi solito si curava particolarmente l'allestimento del banchetto attraverso effetti scenografici, ad esempio con fiori e giochi d'acqua che esaltassero la magnificenza dei cibi offerti agli invitati. Per una cena offerta da Nerone, racconta Svetonio, vennero spesi per la sola decorazione floreale oltre quattro milioni di sesterzi.\nIl \"triclinium\".\nAlla cena, nella casa dei pi\u00f9 ricchi era riservata una stanza particolare: il \"triclinium\", di solito lunga il doppio della sua larghezza, che prendeva il nome dai letti a tre posti (\"triclinia\") dove si stendevano i commensali. Nei tempi passati le donne erano destinate a sedere ai piedi del marito ma in et\u00e0 imperiale le matrone romane hanno acquisito il diritto al triclinio mentre ai ragazzi erano destinati degli sgabelli di fronte al letto dei genitori. Gli schiavi solo nei giorni di festa potevano essere autorizzati dal padrone all'uso del triclinio che quindi era collegato non solo alla comodit\u00e0, piuttosto relativa per le nostre abitudini, ma che soprattutto veniva considerato un segno di benessere e distinzione sociale.\nMa eccetto che i pochissimi ricchi, potenti o intellettuali, cio\u00e8 circa lo 0,2 per cento della popolazione romana del primo impero, come calcolato da J\u00e9r\u00f4me Carcopino, tutti gli altri, cio\u00e8 il 99,8 per cento, mangiavano come noi attorno ad un tavolo, anzi seduti su scomode panche senza spalliera. L'aneddoto secondo cui l'austero Catone l'Uticense, per il dolore provato dalla sconfitta dell'esercito del senato a Farsalo, giur\u00f2 di mangiare seduto sino a quando non fosse finita la tirannide di Cesare prova solo che Catone l'Uticense per quanto austero era un membro famoso e potente della ristrettissima minoranza sociale ed economica che governava Roma, per la quale il triclinio era ovviamente un segno di distinzione acquisito.\nL'assegnazione dei posti nei letti era prevista da una rigorosa etichetta che prevedeva che il personaggio pi\u00f9 illustre sedesse nel \"lectus medius\", al posto \"consularis\", il pi\u00f9 importante, accanto all'invitato meno ragguardevole che trovava posto nel \"lectus imus\". Di solito i letti erano tre con al centro una tavola quadrata o circolare: i commensali sedevano di sghembo con il gomito sinistro appoggiato su cuscini e i piedi, senza scarpe e lavati, nella parte pi\u00f9 bassa del triclinium.\nUn maggiordomo annunciava gli invitati mano a mano che arrivavano alla cena e assegnava loro il posto stabilito. I servitori disponevano le varie portate sulla tavola ricoperta da una tovaglia: uso questo iniziato dall'et\u00e0 di Domiziano in poi, precedentemente si lavava di volta in volta la superficie in marmo o legno della tavola.\nGli invitati avevano a disposizione coltelli, stuzzicadenti dal doppio uso con un piccolo cucchiaino a forma di manina ad una estremit\u00e0 che veniva usato per pulirsi le orecchie, e cucchiai di varia forma. Niente forchette, che non erano conosciute, per cui era necessario lavarsi frequentemente le mani tra una portata e l'altra: compito assolto da servi che versavano acqua profumata da anfore e fornivano un tovagliolo per asciugarsi le mani. Tovagliolo che avevano anche i commensali che per lo pi\u00f9 se lo portavano via al termine della cena con le pietanze che erano avanzate (\"apophoreta\").\nI cibi e il vino.\nIl banchetto prevedeva almeno sette portate (\"fercula\")\nSvetonio, nel descrivere i pasti dell'imperatore, Ottaviano Augusto, sostiene che fossero modesti:\nSi cominciava con gli antipasti (\"gustatio\") poi tre primi piatti, due arrosti e il dolce (\"secundae mensae\").\nIn questi grandi ricevimenti quello che importava non era soltanto l'abbondanza e la qualit\u00e0 dei cibi offerti ma anche la loro presentazione scenografica necessaria per stupire i commensali ma che comportava una mescolanza di cibi spesso incompatibili tra loro e dannosi per la salute. Tipico caso \u00e8 l'episodio di Trimalcione che durante il banchetto, si scusa con gli invitati perch\u00e9 \u00e8 costretto ad assentarsi per fastidiosi disturbi di stomaco che il medico non \u00e8 riuscito ancora a guarire. L'eccessiva elaborazione dei piatti portava conseguenze dannose per la salute dei pi\u00f9 ricchi spesso malati di obesit\u00e0, gotta e calcolosi. Anche Orazio osserva come \u00aba che punto la variet\u00e0 dei cibi sia nociva per l'uomo puoi capirlo se ripensi a come hai facilmente digerito quella pietanza semplice che hai mangiato un giorno, mentre invece non appena gli avrai mescolato il bollito e l'arrosto, i molluschi e i tordi\u2026 si generer\u00e0 lo scompiglio nel tuo stomaco\u00bb.\nE se da un lato Augusto risult\u00f2 sobrio nell'utilizzo di cibi e vino, con gusti quasi volgari, preferendo il pane comune, i pesciolini, il formaggio di vacca pressato a mano, i fichi freschi (della specie che matura due volte all'anno), vi erano altri imperatori che fecero della ricercatezza ed originalit\u00e0 a tavola una loro caratteristica. \u00c8 il caso di Gallieno, il quale, secondo la \"Historia Augusta\"\nIl vino bevuto dai romani nei tempi antichi doveva consistere in una specie di mosto fermentato ma gi\u00e0 alla fine della Repubblica si cominci\u00f2 a mescolare diverse qualit\u00e0 di uve migliorandolo nel sapore. \u00c8 soprattutto nel periodo imperiale che si comincia ad importare vini dalla Grecia che si mantenevano pi\u00f9 a lungo perch\u00e9 miscelati con acqua di mare, argilla o sale che per\u00f2 secondo Plinio il Vecchio sono in questo modo nocivi per la salute dello stomaco e della vescica. Lo stesso Plinio raccomanda di non eccedere nel bere vino che porta all'ubriachezza quando \u00abl'alito sa di botte \u2026 e la memoria \u00e8 come morta...mentre coloro che bevono pensano di prendere in pugno la vita, ogni giorno, come tutti, perdono il giorno precedente, ma ancor pi\u00f9 quello successivo\u00bb\nL'usanza di bere vino miscelato con acqua derivava direttamente dai greci come testimoniano frammenti di Ateneo, Anacreonte (VI secolo a.C.) ed in Filocoro (IV secolo a.C.). L'uso si ritrova ancora nella prima met\u00e0 del secolo IV dopo Cristo nella raffigurazione di un banchetto nelle catacombe romane dei SS. Marcellino e Pietro ove, oltre al vasellame e alle anfore, compare anche uno scaldabevande.\nIl vino, mescolato a resine e pece, era conservato in anfore chiuse con tappi di sughero o di argilla munite di una targhetta che ne indicava l'annata e la denominazione. Pochi erano quelli che potevano bere il vino puro e venivano considerati come sregolati ubriaconi mentre normalmente il vino veniva servito filtrato con un colino e mescolato con acqua in una grande coppa, il cratere, da cui poi ognuno si serviva.\nUn banchetto degno del suo nome non poteva non essere accompagnato da intermezzi in cui si esibivano in danze scollacciate, per cui erano celebri, le donne di Gades che ballando a suon di nacchere lasciavano poco all'immaginazione degli invitati che nel frattempo favorivano la digestione lasciandosi andare, poich\u00e9 non bisogna contrastare la natura, a rutti e, ottemperando al ridicolo decreto dell'imperatore Claudio, all'emissione di gas di altra specie. Si arrivava addirittura a servirsi durante il banchetto di appositi vasi per bisogni pi\u00f9 consistenti.\nLa \"commissatio\".\nNei grandi banchetti, quando ormai gli invitati sono pieni di cibo, vi \u00e8 poi una seconda parte secondo la tradizione della \"commissatio\". Gi\u00e0 durante la cena si era bevuto abbondantemente vino con miele e successivamente vino miscelato con acqua.\nLa cerimonia che poneva fine al banchetto, prevedeva che si bevessero d'un fiato una serie di coppe cos\u00ec come prescriveva chi presiedeva la commissatio. I convitati disposti in cerchio a partire dal pi\u00f9 importante bevevano passandosi la coppa e brindando, oppure veniva scelto un invitato a cui tutti bevendo brindavano con tante coppe quante erano le lettere che componevano i suoi \"tria nomina\" di cittadino romano.\nNon tutti per\u00f2 ricevevano questo sontuoso trattamento com'\u00e8 descritto nella cena di Trimalcione. Era usanza piuttosto diffusa che il padrone di casa per darsi importanza invitasse un gran numero di convitati ma che riservasse a s\u00e9 e a scelti commensali il cibo e i vini migliori mentre agli altri somministrava un vino di pessima qualit\u00e0, pane raffermo, cavoli lessati, gli avanzi di una gallina coriacea e per frutta una mela mezza marcia \u00abcome quelle che rosicchiano le scimmie ammaestrate che fanno gli esercizi sulle mura\u00bb.\nIl grande scialacquatore: Marco Gavio Apicio.\nNell'et\u00e0 che segu\u00ec alla morigeratezza augustea, quando i romani vollero gustare i piaceri della vita che offrivano loro le grandi risorse dell'Impero, divenne noto un eccezionale buongustaio Marco Gavio Apicio menzionato sia da Seneca che da Plinio. Su questo personaggio si and\u00f2 accumulando un'esuberante aneddotica. Si vuole, ad esempio, che nutrisse le murene con la carne degli schiavi, e che si sia suicidato dopo aver dilapidato in banchetti un immenso patrimonio. In base a testimonianze indirette, comunque, si pu\u00f2 affermare con certezza che Marco Gavio nacque intorno al 25 a.C. e mor\u00ec verso la fine del regno di Tiberio.\nApicio nelle sue fastose cene offriva ai suoi ospiti cibi elaborati, come pappagallo arrosto, utero di scrofa ripieno o ghiri farciti, di cui egli stesso indicava le ricette che intorno al 230 d.C. un cuoco di nome Celio compil\u00f2 in una raccolta in dieci libri, il \"De re coquinaria\" (\"L'arte culinaria\"), attribuendola ad Apicio. Si tratta di appunti frettolosi e disordinati che costituiscono, tuttavia, la principale fonte superstite sulla cucina nell'antica Roma.\nA questo stravagante personaggio che Plinio il Vecchio definisce \u00abil pi\u00f9 grande tra tutti gli scialacquatori\u00bb si dovrebbe l'invenzione di qualcosa di simile al \"foie gras\" che egli otteneva ingozzando le oche di fichi in modo da far loro ingrossare il fegato da cui il termine \"ficatum\" che pass\u00f2 poi a designare il fegato.\nUna ricetta particolare di Apicio era quella di cuocere diverse volte i cibi: ad esempio la carne aveva una prima cottura in acqua, poi nel latte, nell'olio e infine in una salsa speziata.. Lo scopo, oltre quello di insaporire le vivande era quello di seguire le indicazioni di Galeno secondo il quale \u00abi cibi ben cucinati stimolano l'appetito e risparmiano molto lavoro allo stomaco\u00bb anche se le cotture prolungate e diverse, noi sappiamo, fanno perdere molti degli elementi nutritivi.\nApicio venne aspramente criticato da Seneca che lo addita come \u00abun cattivo esempio\u00bb per la giovent\u00f9 e da Marziale che ne parla dicendo : \u00abavevi profuso, Apicio, per la tua golosit\u00e0 sessanta milioni di sesterzi e ti rimaneva ancora un bel margine di dieci milioni. Ma tu hai rifiutato di sopportare quella che per te era fame e sete e hai bevuto, come ultima bevanda, il veleno: non avevi mai agito, Apicio, pi\u00f9 golosamente.\u00bb\nNel banchetto: vita e morte.\nLa presenza di tanti cibi che esaltavano i piaceri della vita, ma anche del vino dai cui eccessi spesso deriva una tristezza etilica, portava con s\u00e9 anche una riflessione sulla fine della vita e della morte incombente che costituiva spesso un tema rappresentato nei mosaici dei triclini nella forma di scheletri che portano anfore come quelli effigiati nel vasellame d'argento ritrovato a Boscoreale, in particolare su due coppe dove sono raffigurati scheletri di scrittori e filosofi greci contornate da scritte che proclamano sentenze come \u00abGodi, finch\u00e9 sei in vita, il domani \u00e8 incerto\u00bb, \u00abLa vita \u00e8 un teatro\u00bb, \u00abIl piacere \u00e8 il bene supremo\u00bb.\nSi spiega cos\u00ec come anche Trimalcione, al termine della sua memorabile cena si presenti ai suoi invitati con uno scheletro d'argento, mentre legge agli ospiti stralunati, in una sorta di cerimonia funebre, tra i pianti dei servi, il suo testamento.\nLa sobriet\u00e0 della piccola borghesia e della plebe.\nSi sbaglierebbe a pensare che gli eccessi descritti a proposito dei banchetti imbanditi dai crapuloni come Trimalcione dove caratterizzassero le cene di tutti i romani di elevata condizione. Non era cos\u00ec per gli intellettuali come Marziale, Giovenale lo stesso Plinio il Giovane che prepara per la cena dei suoi ospiti una lattuga, tre lumache, due uova per ciascun invitato, olive, cipolle, zucche, un pasticcio di farro e vino miscelato con miele raffreddato nella neve. La stessa sobriet\u00e0 caratterizza i conviti dei plebei che ad esempio nello statuto del collegio funerario, istituito a Lanuvio nel 133 d.C. per sopperire in comune alle spese dei funerali dei loro membri, stabiliscono che nelle previste sei cene sociali annuali si imbandir\u00e0 un pane di due assi, quattro sardine e un'anfora di vino caldo e prevedono multe per chi non sar\u00e0 educato a tavola ingiuriando un collega o facendo chiasso.\nUna bevanda in uso nell'antica Roma per la sua economicit\u00e0 diffusa presso il popolo ed i legionari era la posca. La si ricavava miscelando acqua e aceto di vino, ottenendo cos\u00ec una bevanda dissetante, leggermente acida, e dalle propriet\u00e0 disinfettanti. Potevano essere aggiunte spezie e miele per migliorarne il sapore.\nLa frugalit\u00e0 cristiana.\nFin dal primo secolo i cristiani di Roma avevano trasformato le \"cenae\" in \"agape\" dove assumevano \u00ablodando Dio, il loro cibo con gioia e semplicit\u00e0 di cuore\u00bb. Scriveva Tertulliano nel II secolo: \u00abnon ci si sdraia per mangiare che dopo una preghiera a Dio. Si mangia secondo la propria fame, si beve come conviene a gente pudica, ci si sazia come gente che non dimentica che anche la notte bisogna adorare Dio. Si discorre come chi sa che Dio ascolta\u00bb.\nCon il riconoscimento del Cristianesimo nel 313 come religione tollerata si diffonde l'uso di onorare con banchetti funebri (\"refrigeria\") il genetliaco dei martiri: si imbandisce quindi un frugale pasto in comune o si fanno libagioni che durano tutto il giorno in un clima festoso che venne comunque condannato per l'\u00ababundantia epularum et ebrietate\u00bb.\nL'ammonimento di Sant'Ambrogio: \u00abchi indulge in cibi e bevande non crede nell'aldil\u00e0\u00bb \u00e8 ormai il segno di una politica moralizzatrice delle autorit\u00e0 religiose tendenti a eliminare ogni eccesso della carnalit\u00e0 anche per quanto riguarda l'alimentazione."}
{"id": "1810419", "revid": "1935652", "url": "https://it.wikipedia.org/wiki?curid=1810419", "title": "Francesco Rossi (vescovo)", "text": "Biografia.\nFormazione e ministero sacerdotale.\nDopo gli studi liceali e di sacra teologia, si \u00e8 laureato in scienze politiche presso l'Universit\u00e0 Cattolica del Sacro Cuore di Milano.\nIl 30 maggio 1931 \u00e8 stato ordinato presbitero, per l'arcidiocesi di Milano, dal cardinale Alfredo Ildefonso Schuster.\nPer qualche anno ha esercitato il ministero di parroco a Lozza ed in seguito \u00e8 stato trasferito alla prepositurale di Varese, con sede nella basilica di San Vittore, dove ha fondato l'oratorio di via san Francesco d'Assisi: ha voluto che si chiamasse \"oratorio\" anzich\u00e9 \"casa della giovent\u00f9\", come andava di moda a quel tempo.\nPapa Giovanni XXIII lo ha nominato protonotario apostolico; ci\u00f2 gli comportava il diritto al titolo di monsignore.\nMinistero episcopale.\nIl 21 aprile 1963 papa Giovanni XXIII lo ha nominato vescovo di Tortona; \u00e8 succeduto a Egisto Domenico Melchiori, deceduto il 2 marzo 1963. Il 26 maggio successivo ha ricevuto l'ordinazione episcopale dal cardinale Giovanni Battista Montini (che meno di un mese dopo verr\u00e0 eletto papa con il nome di Paolo VI), coconsacranti i vescovi Giuseppe Schiavini (poi arcivescovo) e Carlo Angeleri.\nIl 29 novembre 1969 papa Paolo VI ha accolto la sua rinuncia alla diocesi di Tortona e lo ha nominato vescovo titolare di Aliezira; due anni pi\u00f9 tardi, nel 1971 lo ha nominato vescovo ausiliare di Milano, dove ha affiancato l'arcivescovo cardinale Giovanni Colombo, che gli ha affidato la \"pastorale della sofferenza\".\n\u00c8 morto a Milano il 18 dicembre 1972, all'et\u00e0 di 69 anni. \u00c8 sepolto nel cimitero varesino di Belforte.\nGenealogia episcopale.\nLa genealogia episcopale \u00e8:"}
{"id": "1810421", "revid": "1543377", "url": "https://it.wikipedia.org/wiki?curid=1810421", "title": "Ravi\u010d", "text": "La famiglia nobiliare Ravi\u010d (in polacco: \"Rawicz\", \"Rawa\"), oppure Ursin (in polacco: \"Ursyn\", \"Ursus\", \"Ursowic\") \u00e8 una delle maggiori e pi\u00f9 antiche casate della Polonia.\nIn italiano gli appartenenti alla famiglia Ravi\u010d vengono chiamati \"Ravici\".\nLo stemma.\nNella zona gialla \u2013 un orso nero (\"Baribal\"), sulla schiena del quale sta seduta una ragazza vestita da regina, lei indossa un vestito rosso o di colore argento e la corona. La ragazza ha i capelli sciolti, le mani incrociate, alzate al cielo. Sopra la corona ed elmo ci sono due corna di cervo tra cui al centro \u00e8 posto un orso, con la zampa sinistra abbassata e in quella destra una rosa.\nLa presente descrizione dello stemma, una variante della leggenda e la storia della stirpe dei Ravi\u010di, chiamati anche \"Vrsciovitzi\", sono contenute nel \"Orbis Polonus\", libro degli stemmi del XVII secolo creato da Simone Okoliskij, un membro illustre della stirpe. La storia antica degli Vrsciovtzi (prima del 1109) \u00e8 esposta nella \"Cronaca Ceca\" di Cosima Prajskij. Inoltre, la stirpe viene menzionata da Jan D\u0142ugosz nella sua cronaca. \nStoria della famiglia.\nLa leggenda.\nSecondo la leggenda, un re inglese passa all'altro mondo senza aver lasciato un testamento scritto, la sua volont\u00e0 per\u00f2 viene annunciata dal suo spirito. Al figlio esso lascia la corona e tutti i possedimenti immobili, mentre alla figlia tutti i possedimenti mobili. Il fratello principe imbeccato dai suoi consiglieri decide di esaudire formalmente il desiderio del padre facendo entrare un orso (che ovviamente fa parte dei possedimenti mobili) nella camera da letto della sorella. Nel caso in cui la principessa venisse divorata dall'animale, il che sembrava inevitabile, sarebbe esaudita la volont\u00e0 del re e sarebbe stata dimostrata l'incapacit\u00e0 della principessa di gestire i possedimenti mobili. Per\u00f2 la principessa non solo riesce a domare la bestia, ma la inforca e appare dalla stanza seduta sulla schiena dell'orso alzando le mani al cielo e chiedendo giustizia. Il fratello vede che la verit\u00e0 e la volont\u00e0 divine stanno dalla parte della sorella, la implora di perdonarlo e la d\u00e0 in sposa al duca di Lotaringia con tutti i possedimenti che a lei spettano. Per ricordare l'avvenuto la principessa dona ai suoi eredi lo stemma rappresentante la vergine che inforca un orso. L'immagine simboleggia l'argutezza dei Ravi\u010di e la loro capacit\u00e0 di trovare via d'uscita dalle situazioni pi\u00f9 difficili trasformando la sconfitta nella vittoria. \nIn seguito, molti anni dopo, i figli della principessa lasciano il ducato al fratello maggiore e si spargono per l'Europa. Alcuni di questi si insediano in Boemia fondando la stirpe di Vrsciovtzi che mantiene lo stemma sopradescritto. \nLa maledizione.\nNel 995 la stirpe dei Vrsciovtzi (che pi\u00f9 tardi hanno adottato il nome dei Ravi\u010di) \u00e8 stata maledetta dal sant'Adalberto (in polacco \"Wojciech\", in ceco \"Vojt\u011bch\") per aver ucciso i suoi cinque fratelli (che secondo altre versioni erano quattro). I nomi dei \"Slavnikovici\" uccisi sono \"Spitimir\", \"Pobraslav\", \"Porjei\", \"Ciaslav\" e \"Sobebor\", che secondo alcune versioni si era salvato. Il santo ha predetto che la stirpe dei Vrsciovitzi sarebbe andata in rovina e avrebbe perso tutta la sua fortuna ben tre volte.\nNel 1108 i Vrsciovtzi vengono sconfitti dai \"Prjemislovi\u010di\" e subiscono crudeli persecuzioni. Numerosi Vrsciovitzi vengono giustiziati sul monte Petrjin a Praga. Una parte della stirpe riesce a salvarsi e fugge in Polonia e verso altri paesi limitrofi. In Polonia i Vrsciovitzi vengono accolti da Boleslao III di Polonia che gli concede le terre ai confini dell'Impero Romano d'Oriente. Cos\u00ec lo stemma si diffonde tra la nobilt\u00e0 polacca. \u00c8 pi\u00f9 spesso riscontrabile nelle terre \"sandomirskaia\", \"ravskaia\", \"krakovskaia\", \"lubeliskaia\", e dopo l'Unione di Horod\u0142o anche in Lituania. \nLa partecipazione alla battaglia di Grunwald.\nNel 1410 il reggimento dei Ravici partecipa alla Battaglia di Grunwald sotto lo stemma Rawa e si distingue per il suo coraggio sul campo di battaglia. Il reggimento era guidato da Cristiano da Ostrov, castellano da Cracovia, uno degli otto consiglieri militari del re Ladislao II di Polonia (W\u0142adys\u0142aw II Jagie\u0142\u0142o). Inoltre, nella battaglia avvenuta poco dopo nei pressi della citt\u00e0 di Koronovo, e della quale la vittoria secondo Jan D\u0142ugosz non era meno splendida, si \u00e8 distinto il cavaliere Cristiano Magera da Govojitz, dello stemma Rawa. Tutti questi avvenimenti sono menzionati nella cronaca di D\u0142ugosz. \nLe citt\u00e0 fondate dai Ravici in Polonia.\nLe citt\u00e0 fondate dai Ravici in Polonia sono:\nPersonalit\u00e0 di rilievo.\nTra gli appartenenti a questa famiglia nobiliare vi sono:\nCollegamenti esterni.\nSiti in inglese:"}
{"id": "1810427", "revid": "22475", "url": "https://it.wikipedia.org/wiki?curid=1810427", "title": "EarthBound Beginnings", "text": "EarthBound Beginnings \u00e8 un videogioco di ruolo sviluppato nel 1989 da Ape Inc. e pubblicato da Nintendo per Famicom. Ideato e diretto da Shigesato Itoi, il gioco venne prodotto da Shigeru Miyamoto.\nPrimo videogioco della serie \"EarthBound\", venne originariamente distribuito solo in Giappone con il titolo , omaggio a \"Mother\" di John Lennon, dove ha venduto oltre 150.000 copie. Il titolo venne in seguito incluso in una compilation con il suo sequel, \"EarthBound\", per il Game Boy Advance sotto il nome di \"Mother 1 + 2\". Nel giugno 2015 Nintendo annunci\u00f2 la distribuzione internazionale con il titolo \"EarthBound Beginnings\" tramite il servizio Virtual Console del Wii U.\nTrama.\n\"EarthBound Beginnings\" narra le vicende di Ninten, un bambino dodicenne dotato di abilit\u00e0 psicocinetiche. Durante la sua avventura, Ninten dovr\u00e0 collezionare otto melodie che lo aiuteranno a salvare il pianeta da una malvagia razza di alieni in grado di controllare le menti. Nel corso del gioco incontrer\u00e0 tre amici che lo aiuteranno nella sua missione: Lloyd, un geniale nerd costantemente tormentato dai bulli, Ana, ragazza dotata di poteri psichici, e Teddy, capo di una gang che vuole vendicarsi della morte dei suoi genitori.\nI tre ragazzi dovranno confrontarsi con Giygas, il capo degli alieni, scoprendo dettagli sul potere di Ninten e sul destino dei suoi genitori.\nModalit\u00e0 di gioco.\nIl videogioco \u00e8 un classico gioco di ruolo giapponese simile ai titoli della serie \"Dragon Quest\". Il protagonista pu\u00f2 interagire con personaggi non giocanti, visitare edifici (come negozi o hotel) o acquistare oggetti. Al contrario dei RPG dal tema fantasy, Shigesato Itoi introduce nel gioco elementi stereotipati che richiamano gli Stati Uniti d'America, come la presenza di hippie e mazze da baseball.\nIl gioco \u00e8 intervallato da scontri casuali, in cui \u00e8 necessario eliminare dei nemici per ottenere punti esperienza. Durante gli incontri \u00e8 possibile utilizzare gli psico poteri. Al contrario della modalit\u00e0 mappa, che presenta una visuale isometrica in terza persona, le battaglie vengono effettuate con una telecamera in prima persona. In caso di game over, viene ripristinata la partita all'ultimo salvataggio effettuato mediante il telefono di Ninten. Al termine del gioco \u00e8 necessario sconfiggere un boss.\nMusica.\nLa colonna sonora di \"EarthBound Beginnings\", composta da Keiichi Suzuki e Hirokazu Tanaka, venne distribuita in compact disc e musicassetta da Sony Records nell'agosto dell'1989. Registrata tra Tokyo, Londra e Bath, consiste in undici brani, sette dei quali presentano una traccia vocale. Una delle canzoni pi\u00f9 significative \u00e8 \"Eight Melodies\", che gioca un ruolo centrale nella storia. Nel febbraio 2004 \u00e8 stata pubblicata una versione digitale della colonna sonora. Alcune delle tracce di \"EarthBound Beginnings\" sono presenti in titoli successivi delle serie \"EarthBound\" e \"Super Smash Bros.\"."}
{"id": "1810447", "revid": "266508", "url": "https://it.wikipedia.org/wiki?curid=1810447", "title": "Gradazione dei tumori del sistema nervoso centrale", "text": "Il concetto di gradazione dei tumori del sistema nervoso centrale, per tale intendendosi la regolamentazione della \u201cprogressivit\u00e0 di comportamento\" di tali neoplasie (da tumore benigno e circoscritto a tumore maligno e infiltrante), risale al 1926 e viene introdotto da P. Bailey e H. Cushing,\nnella elaborazione di quella che poi risult\u00f2 la prima classificazione sistematica dei gliomi.\nNella tabella seguente sono messi a confronto i diversi sistemi di gradazione (esclulendo IDC-O, poich\u00e9 non viene considerata una vera e propria gradazione):\nGradazione contenuta in ICD-O.\nLa prima Classificazione Internazionale delle Malattie (\"International Classification of Diseases\") risale al 1893, la revisione corrente (ICD-10) \u00e8 del 1994. Nel 1976 l'Organizzazione Mondiale della Sanit\u00e0 pubblica la prima edizione della Classificazione Internazionale delle Malattie per l'Oncologia (\"International Classification of Diseases for Oncology\", ICD-O), nel 2000 giunta alla terza edizione (ICD-O-3). In quest'ultima, la cifra dopo il carattere \"/\" indica il \"comportamento\" della neoplasia, secondo la seguente codifica:\n\u00c8 qui il caso di osservare che un tumore cerebrale \"benigno\" situato in un'area delicata e vitale come il cervello pu\u00f2 facilmente costituire una minaccia per la vita, perci\u00f2 in letteratura alcuni autori gli preferiscono la dizione di tumore \"a istologia benigna\" ovvero \"a prognosi fausta\" o \"a prognosi favorevole\".\nQuesta gradazione non presenta criteri di appoggio.\nGradazione Kernohan.\nLa gradazione Kernohan definisce la malignit\u00e0 progressiva degli astrocitomi. Questa gradazione non presenta criteri di appoggio. \nGradazione St. Anne-Mayo.\nPure il sistema St. Anne-Mayo viene usato per graduare gli astrocitomi. Utilizza quattro criteri istologici per l'assegnazione del grado:\nLa gradazione definisce quattro categorie di tumori:\nGradazione WHO.\nLa gradazione secondo la World Health Organization (WHO) \u00e8 contenuta nel volume \"Histological Typing of Tumours of the Central Nervous System\", la cui prima edizione data al 1979 e la seconda (ultima) al 1993. Dal punto di vista istologico si rif\u00e0 alle regole della gradazione St. Anne-Mayo.\nLa gradazione WHO presenta quattro categorie di tumori:"}
{"id": "1810451", "revid": "767487", "url": "https://it.wikipedia.org/wiki?curid=1810451", "title": "Lud\u011bk Macela", "text": "Carriera.\nCon la Nazionale cecoslovacca alle olimpiadi ha vinto la medaglia d'oro nel 1980."}
{"id": "1810453", "revid": "287204", "url": "https://it.wikipedia.org/wiki?curid=1810453", "title": "Ludek Macela", "text": ""}
{"id": "1810463", "revid": "113757", "url": "https://it.wikipedia.org/wiki?curid=1810463", "title": "Provincia italiana di Cattaro", "text": ""}
{"id": "1810464", "revid": "113757", "url": "https://it.wikipedia.org/wiki?curid=1810464", "title": "Provincia italiana di Spalato", "text": ""}
{"id": "1810468", "revid": "599013", "url": "https://it.wikipedia.org/wiki?curid=1810468", "title": "Franti\u0161ek \u0160tambachr", "text": "Carriera.\nClub.\nDopo aver giocato nelle giovanili di Sokol \u010ceb\u00edn e KPS Brno, pass\u00f2 nel 1972 allo Dukla Praga con cui gioc\u00f2, fino al 1984, 291 partite in campionato andando a segno 34 volte e vinse per tre volte il campionato di calcio cecoslovacco e per due la coppa di Cecoslovacchia.\nNel 1985 si trasfer\u00ec in Grecia a giocare per l'Apollon Smyrnis ed infine termin\u00f2 la carriera nell'.\nNazionale.\nCon la Cecoslovacchia vanta 31 presenze impreziosite da cinque reti. Partecip\u00f2 agli europei di ed , ai Giochi olimpici di Mosca del 1980 ed al ."}
{"id": "1810470", "revid": "287204", "url": "https://it.wikipedia.org/wiki?curid=1810470", "title": "Frantisek Stambachr", "text": ""}
{"id": "1810473", "revid": "599013", "url": "https://it.wikipedia.org/wiki?curid=1810473", "title": "Doug Atkins", "text": "Carriera.\nAtkins inizi\u00f2 la sua carriera sportiva come giocatore di pallacanestro all'Universit\u00e0 del Tennessee, ma venne presto reclutato dall'allenatore della squadra di football americano, che ne aveva notato la grande agilit\u00e0 unita ad una consistente struttura fisica.\nFattosi notare nel torneo NCAA, alla fine della carriera universitaria fu la prima scelta dei Cleveland Browns nel Draft NFL 1953.\nDopo due stagioni a Cleveland, Atkins venne ceduto ai Chicago Bears, dove avrebbe svolto la maggior parte della sua carriera (12 stagioni), collezionando i principali successi sul piano personale.\nNel 1967 pass\u00f2 infine ai New Orleans Saints, dove avrebbe chiuso la sua carriera con altre tre stagioni ad alto livello."}
{"id": "1810479", "revid": "767487", "url": "https://it.wikipedia.org/wiki?curid=1810479", "title": "Zden\u011bk Nehoda", "text": "Carriera.\nFu tra i convocati della Selezione Europea nella gara ufficiale della nazionale italiana del 25 febbraio 1981 allo stadio Olimpico di Roma, il 383\u00ba incontro disputato dagli azzurri, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 della Selezione Europea e vi gioc\u00f2 i primi 76'."}
{"id": "1810480", "revid": "110157", "url": "https://it.wikipedia.org/wiki?curid=1810480", "title": "Gorochovec", "text": "Gorochovec (anche come \"Gorohovec\", \"Gorokhovec\", \"Gorokhovets\") \u00e8 una cittadina della Russia europea centrale (Oblast' di Vladimir), situata sul fiume Kljaz'ma, 150\u00a0km a est di Vladimir; \u00e8 il capoluogo amministrativo del distretto omonimo.\nCompare nelle cronache locali nel 1239, insediamento situato nella parte orientale del principato di Vladimir-Suzdal'; seguendo le vicende di questa entit\u00e0 politica, passa nel XV secolo sotto il dominio del principato di Mosca. Si sviluppa nei secoli successivi come centro commerciale raggiungendo una discreta prosperit\u00e0. Al giorno d'oggi Gorochovec \u00e8 un piccolo centro industriale e mercato agricolo per i prodotti delle zone circostanti.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1810481", "revid": "80339", "url": "https://it.wikipedia.org/wiki?curid=1810481", "title": "Gorohovec", "text": ""}
{"id": "1810482", "revid": "80339", "url": "https://it.wikipedia.org/wiki?curid=1810482", "title": "Gorokhovec", "text": ""}
{"id": "1810483", "revid": "80339", "url": "https://it.wikipedia.org/wiki?curid=1810483", "title": "Gorokhovets", "text": ""}
{"id": "1810484", "revid": "80339", "url": "https://it.wikipedia.org/wiki?curid=1810484", "title": "Gorohovets", "text": ""}
{"id": "1810486", "revid": "287204", "url": "https://it.wikipedia.org/wiki?curid=1810486", "title": "Zdenek Nehoda", "text": ""}
{"id": "1810487", "revid": "767487", "url": "https://it.wikipedia.org/wiki?curid=1810487", "title": "La moglie \u00e8 uguale per tutti", "text": "La moglie \u00e8 uguale per tutti \u00e8 un film a episodi del 1955 diretto da Giorgio Simonelli.\nTrama.\nEpisodio primo.\nL'avvocato matrimonialista Antonio De Papis, scapolo convinto, vuol cercare di dissuadere suo nipote dai propositi di matrimonio, e per riuscire nell'intento lo porta nel suo studio per fargli assistere ai casi pi\u00f9 disparati di richieste di separazione.\nEpisodio secondo.\nLeopoldo Rossi \u00e8 esasperato dalle maniacali premure della moglie, sia durante la notte, sia nei confronti della loro figlioletta.\nEpisodio terzo.\nUna vedova decide di sposare un altro uomo, ma non ha fatto i conti con la gelosia del fantasma del primo marito.\nEpisodio quarto.\nPorfirio Della Noce, uno squattrinato, sposa la ricchissima e avara Margherita Cardelli, salvo poi ipnotizzarla con un orologio a pendolo per spillarle soldi e darsi alla bella vita.\nEpisodio quinto.\nUn'avvenente ragazza vittima della gelosia del classico marito siciliano, il quale le crea imbarazzo in ogni luogo.\nEpisodio sesto.\nUna sposa, a causa di un equivoco successivamente chiarito, vorrebbe piantare il marito addirittura durante il ricevimento nuziale.\nEpisodio settimo.\nL'anziana signora Beretta vuol separarsi per incomunicabilit\u00e0 col marito divenuto sordo, salvo poi scoprire che quest'ultimo si finge tale perch\u00e9 non la sopporta.\nEpisodio ottavo.\nMario Rivetti \u00e8 frustrato sia dalle diete ed esercizi fisici a cui lo sottopone sua moglie Elsa, sia dal dover sopportare gli abbondanti pasti a sbafo del cognato Mim\u00ec.\nEpisodio nono.\nPer aver cercato di convincere Rivetti a desistere dal proposito di separarsi, la segretaria dell'avvocato viene pesantemente redarguita da quest'ultimo. Nasce un diverbio al termine del quale la ragazza si licenzia, in quanto stufa di vivere in un ambiente di lavoro in cui si tenta solo di sfasciare le coppie.\nTutto ci\u00f2 non fa che rendere ancor pi\u00f9 irremovibile il nipote dalla sua decisione, il quale viene accompagnato a casa dei futuri suoceri, dove lo zio riesce a far convolare a nozze i ragazzi.\nTornato sui suoi passi, De Papis riesce a chiarirsi con la segretaria, pur ribadendo che tra lui e il matrimonio \"\u00e8 scoppiata la terza guerra mondiale\". Alcuni anni dopo lo ritroviamo sposato con la segretaria e padre di ben sei figli."}
{"id": "1810490", "revid": "119209623", "url": "https://it.wikipedia.org/wiki?curid=1810490", "title": "Camparo", "text": "Il camparo \u00e8 la persona addetta al controllo e alla manutenzione ordinaria dei canali irrigui, specialmente nelle zone della bassa pianura lombarda. Il termine deriva da \"camp\u00e8er\", vocabolo che si pu\u00f2 trovare, anche se con leggere differenze ortografiche e di pronuncia, in tutte le varianti dei dialetti lombardi. \nLa distribuzione dell'acqua per irrigazione avviene attraverso dei canali che prelevano acqua dai fiumi da cui si staccano canali pi\u00f9 piccoli dette rogge o cavi. Il camparo ha il compito di controllarne lo stato e provvedere alle perdite d'acqua, agli smottamenti, alla pulizia dell'alveolo e di regolarne il flusso operando sulle paratoie.\nIl camparo \u00e8 anche generalmente incaricato da uno o pi\u00f9 consorzi di bonifica del controllo della ripartizione delle acque nei vari poderi, assicurando che non vengano commesse infrazioni."}
{"id": "1810491", "revid": "486946", "url": "https://it.wikipedia.org/wiki?curid=1810491", "title": "Provincia italiana di Fiume", "text": ""}
{"id": "1810493", "revid": "187", "url": "https://it.wikipedia.org/wiki?curid=1810493", "title": "Carina Massone Negrone", "text": " Con Rosina Ferrario, che ottenne il brevetto di pilota 20 anni prima di Carina, \u00e8 considerata una delle prime \"eroine dei cieli\".\nBiografia.\nSposata con Ambrogio Negrone (da cui ebbe un figlio, Vittorio), fu la prima donna italiana a conseguire nel 1933 il brevetto da pilota rilasciato dalla RUNA, la Reale Unione Nazionale Aeronautica.\nPraticante di numerosi sport (nuoto, sci, tennis), prediligeva il volo, a quel tempo destinato essenzialmente agli uomini, che bene interpretava le voglie di dinamismo suggerite dall'allora in voga futurismo e dal regime fascista.\nIl 5 maggio 1934 stabil\u00ec il suo primo record, volando ad un'altitudine di 5.544 metri con un velivolo di categoria \"Seaplane Class C\". Fu grazie a questo successo e con il supporto di Italo Balbo, di cui era amica, che decise di provare a migliorare il record di volo in altitudine detenuto dalla francese Maryse Hilsz (11.289 metri). Per affrontare l'impresa venne addestrata come un pilota militare all'aeroporto di Guidonia Montecelio.\nIl 20 giugno 1935 l'aviatrice decoll\u00f2 dalla base di Montecelio a bordo di un biplano Caproni Ca.113 con motore Pegasus 1110, portando con s\u00e9 solo un giaccone riscaldato in maniera rudimentale e una bombola di ossigeno. In considerazione della rarefazione dell'aria e delle basse temperature in altura (fino a -35\u00a0\u00b0C), i medici che seguirono la sua impresa prevedevano che non avrebbe superato gli 11.000 metri di altitudine, ma l'aviatrice riusc\u00ec, nonostante uno stato di stordimento (lei parl\u00f2 di \"euforia\"), a portarsi fino a 39.402 piedi, pari a 12.043 metri, stabilendo il nuovo record mondiale, superando di ben 754 metri il precedente primato della Hilsz. Il record, per quanto riguarda i velivoli ad elica, \u00e8 rimasto imbattuto nella storia dell'aviazione..\nL'aviatrice - cui \u00e8 stata intitolata una piazzetta della sua citt\u00e0 natale - conquist\u00f2 altri sette primati mondiali: l'ultimo il 19 giugno 1954, volando da Ghedi, presso Brescia a Luxor, in Egitto - 2.987\u00a0km. - in tredici ore e 34 minuti, ad una media di circa 299 chilometri orari. Il precedente record era detenuto dal 1936 dal generale statunitense Andrews.\nNel 1951 fece parte di uno dei tre equipaggi italiani (su ottanta complessivi) che parteciparono al giro aereo d'Algeria, volando su 6.000 chilometri di deserto in coppia di Ada Marchelli a bordo di un Aermacchi MB.308. \nPartecip\u00f2 a diverse altre competizioni internazionali (Armon Trophy, Diploma Tissandier, gare CONI, Gold Eagle come prima italiana a compiere un giro d'Europa in aeroplano) e fu presidente dell'Aeroclub di Genova. Fond\u00f2 una scuola di pilotaggio che volle intitolare al suo mentore, l'aviatore Giorgio Parodi.\nRiconoscimenti.\nNel 1996 le \u00e8 stato dedicato un francobollo della serie \"Donne famose\". La sua figura e i dettagli delle sue imprese sono stati rievocati da Luca Ponte nel suo volume \"Le genovesi\"."}
{"id": "1810495", "revid": "281779", "url": "https://it.wikipedia.org/wiki?curid=1810495", "title": "Struttura secondaria del fusto", "text": "La struttura secondaria del fusto \u00e8 data da due importanti tessuti meristematici: il cambio cribro-vascolare e il cambio suberofellodermico.\nDal cambio cribro-legnoso traggono origine lo xilema secondario e il floema secondario. L'origine del cambio-cribro legnoso viene dal procambio, posto tra xilema e floema primari. La struttura del fusto varia tra Gimnosperme e Angiosperme e tra i singoli generi di queste divisioni.\nIl floema e xilema secondario originato dal cambio, durante il risveglio vegetativo proliferano, lo xilema \u00e8 sempre in percentuale maggiore rispetto al floema. Il primo trasporta acqua e sali minerali non elaborati che vengono poi trasformati in prodotti per il metabolismo; il floema, in percentuale minore, \u00e8 adibito al trasporto delle sostanze elaborate dalle foglie verso tutte le regioni dell'organismo. La dispersione di molte sostanze grezze trasportate dallo xilema durante i numerosi processi metabolici, spiega come mai tessuti xilematici siano in percentuale maggiore di quelli floematici.\nL'accrescimento secondario del cambio cribro-legnoso comporta un aumento del diametro del fusto, aumentando di volume le cellule dell'epidermide vanno a fratturarsi e possono cos\u00ec facilitare l'ingresso di patogeni esterni. Per questo in corrispondenza alla crescita del cambio cribro-legnoso, si forma una seconda struttura secondaria: il cambio subero-fellodermico."}
{"id": "1810496", "revid": "7", "url": "https://it.wikipedia.org/wiki?curid=1810496", "title": "Carina Massone", "text": ""}
{"id": "1810498", "revid": "7", "url": "https://it.wikipedia.org/wiki?curid=1810498", "title": "Carina Negrone", "text": ""}
{"id": "1810503", "revid": "729019", "url": "https://it.wikipedia.org/wiki?curid=1810503", "title": "Malaya Command", "text": "Il Malaya Command era un comando del Commonwealth britannico istituito negli anni '20 per coordinare la difesa della Malaysia e di Singapore.\nStoria.\nCon lo scoppio della seconda guerra mondiale, le unit\u00e0 regolari britanniche furono principalmente assorbite dalle operazioni in Europa e nel Mar Mediterraneo, mentre ad alimentare i comandi periferici dell'Impero britannico furono destinate per lo pi\u00f9 le truppe dei Dominion e delle colonie. Nel caso del Malayan Command, il grosso dei reparti proveniva dal British-Indian Army, l'esercito coloniale anglo-indiano.\nIl 18 novembre 1940 il Comando fu posto alle dipendenze del British Far East Command, responsabile di tutte le forze del Commonwealth in Estremo Oriente. Pi\u00f9 tardi, il 7 gennaio 1942, nel pieno dell'offensiva giapponese, il Malaya Command conflu\u00ec alle dipendenze del ABDACOM (American-British-Dutch-Australian Command), responsabile di tutte le operazioni degli Alleati nel sud-est asiatico.\nAl momento dell'attacco giapponese alla Malesia, comandante del Malaya Command era il Generale Arthur Ernest Percival.\nIl Malaya Command venne sciolto il 15 febbraio 1942, in seguito alla caduta di Singapore nelle mani dell'Impero Giapponese.\nRicostituito nel 1945 con il ritorno della sovranit\u00e0 britannica in Malacca e Singapore, fu definitivamente sciolto il 31 agosto 1957 con l'indipendenza della Malaysia\nOrdine di battaglia delle forze terrestri alleate (8 dicembre 1941).\nIII Corpo d'armata indiano.\nComandante: Gen. Lewis Heath\nAustralia Imperial Force.\nComandante: Gen. Gordon Bennett\nFortezza di Singapore.\nComandante: Gen F.K.Simmons\nRiserva del Malaya Command.\nComandante: Gen. A.C.M. Paris\nGuarnigione di Sarawak (SARFOR).\nComandante: Gen. C.M.Lane"}
{"id": "1810511", "revid": "1983214", "url": "https://it.wikipedia.org/wiki?curid=1810511", "title": "Mikron", "text": "Mikron Machining \u00e8 una divisione appartenente al gruppo tecnologico Mikron () di Bienne, Svizzera. \nLa divisione - con sede principale ad Agno (Svizzera) ed un'unit\u00e0 di produzione a Rottweil nel Sud della Germania - impiega oltre 560 collaboratori ed \u00e8 tra i leader mondiale nella fabbricazione di sistemi per la lavorazione di pezzi di precisione.\nLe soluzioni offerte, per la produzione su larga scala di particolari metallici, sono utilizzate da fornitori attivi nell'industria automobilistica, medicale, della sicurezza, elettrica ed elettronica, degli elettrodomestici e degli strumenti di scrittura.\nIl portafoglio prodotti di Mikron Machining \u00e8 costituito da sistemi di lavorazione meccanici e CNC, con differenti livelli di produttivit\u00e0 e flessibilit\u00e0: \nLe dimensioni dei pezzi lavorati sulle macchine Mikron sono di diametro tra 0,1mm e 120m."}
{"id": "1810517", "revid": "713714", "url": "https://it.wikipedia.org/wiki?curid=1810517", "title": "Lista", "text": ""}
{"id": "1810518", "revid": "767487", "url": "https://it.wikipedia.org/wiki?curid=1810518", "title": "Dean Holdsworth", "text": "Biografia.\n\u00c8 fratello di David Holdsworth.\nCarriera.\nHa militato in numerosi clubs inglesi tra i quali il Watford F.C. e il ai tempi di John Fashanu e Dennis Wise.\nPu\u00f2 anche vantare una presenza ed un gol nella compagine B della Nazionale inglese, risalente al 1994.\nIl suo stile di gioco \u00e8 quello classico di un finalizzatore, tanto che tra il 1989 e il 2003 ha segnato pi\u00f9 di 400 reti con le maglie di Brentford F.C., e Bolton Wanderers.\nNel 2007 ha allenato il Redbrige, squadra di Isthmian League.\nRecentemente \u00e8 stato ingaggiato come allenatore-giocatore dai gallesi del Newport County A.F.C., nel tentativo\ndi accedere alla Conference National la prossima stagione.\nTristemente, alla bravura professionale di Holdsworth non si accompagna uno stile di vita altrettanto positivo fuori del campo: oltre ad essere stato coinvolto in uno scandalo con una porno-star nel 1996, tre anni pi\u00f9 tardi fu condannato a 18 mesi con la condizionale per aver picchiato la moglie.\nHa anche presenziato ad alcune serie TV inglesi."}
{"id": "1810523", "revid": "256896", "url": "https://it.wikipedia.org/wiki?curid=1810523", "title": "Knowledge Process Outsourcing", "text": ""}
{"id": "1810524", "revid": "729019", "url": "https://it.wikipedia.org/wiki?curid=1810524", "title": "Nick Kennedy", "text": "Biografia.\nPrima di dedicarsi al rugby, scoperto intorno ai vent'anni, Kennedy pratic\u00f2 il calcio e, con un certo successo, anche la pallacanestro: alto 203\u00a0cm., infatti, si dedic\u00f2 a quest'ultima disciplina durante la frequenza universitaria a Portsmouth, al termine della quale si laure\u00f2 in scienze dello sport.\nCome rugbista, i suoi inizi furono da ala e solo in seguito evolvette come uomo di mischia.\nNel 2001 fu ingaggiato dal e un anno dopo, nel novembre 2002, esord\u00ec in prima squadra, in un \"match\" di Premiership contro .\nNel 2007 fu chiamato per la selezione \u201cA\u201d dell'Inghilterra (gli England Saxons), con i quali nel 2008 partecip\u00f2 al Sei Nazioni di categoria; nella primavera 2008 fu chiamato da Brian Ashton nella rosa della Nazionale inglese in vista del \"tour\" neozelandese di giugno.\nEsord\u00ec in Nazionale inglese nel 2008 in occasione di un incontro con i Pacific Islanders, e nel biennio successivo fu presente complessivamente 7 volte nella formazione allenata dal nuovo C.T. Martin Johnson; la pi\u00f9 recente apparizione in maglia bianca fu del 2009.\nNel 2012, terminata un'esperienza decennale con i London Irish, Kennedy firm\u00f2 un ingaggio con la formazione francese del Tolone, in Top 14; con tale squadra giunse fino alla finale di campionato 2012-13, sconfitta da Castres, e si aggiudic\u00f2 la Heineken Cup; alla fine della stagione, per motivi personali, chiese di rescindere il contratto e di poter tornare in Inghilterra, dove fu ingaggiato dagli Harlequins.\nDopo una sola stagione nella squadra londinese Kennedy annunci\u00f2 il suo ritiro dalle competizioni a 32 anni per diventare direttore della scuola rugby dei ."}
{"id": "1810527", "revid": "124607616", "url": "https://it.wikipedia.org/wiki?curid=1810527", "title": "24 Ore di Spa", "text": "La 24 Ore di Spa \u00e8 una gara di durata tenuta annualmente in Belgio nel Circuito di Spa-Francorchamps. Concepita da Jules de Their e Henri Langlois Van Ophem appena un anno dopo la 24 Ore di Le Mans, la corsa \u00e8 stata organizzata dal locale Automobile Club \"Royal Automobile Club Belgium\" (RACB).\nLa prima edizione si tenne nel 1924 con circuito di 15\u00a0km su strade pubbliche, fra le citt\u00e0 di Francorchamps, Malmedy e Stavelot. Nel 1953 si pass\u00f2 alla versione di 14\u00a0km. Dal 1979 viene invece utilizzata la versione di 7\u00a0km.\nLa 24 Ore di Spa ha fatto parte del Campionato Europeo Turismo dal 1966 al 1973. L'evento ha fatto parte anche del Campionato Mondiale Sportprototipi nel 1953 e 1981."}
{"id": "1810528", "revid": "3732", "url": "https://it.wikipedia.org/wiki?curid=1810528", "title": "3000 metri", "text": ""}
{"id": "1810531", "revid": "124042722", "url": "https://it.wikipedia.org/wiki?curid=1810531", "title": "Rebel (wrestler)", "text": "Per tre anni \"cheerleader\" dei Dallas Cowboys, ha recitato anche nel cortometraggio \"Sweet Friggin' Daisies\" di Jesse Wigutow (2002).\nBiografia.\nBrooks ha giocato i tornei del 2004 e del 2005 della Legends Football League con le New York Euphoria. Sul campo ha dimostrato un carattere determinato, fino ad arrivare a una piccola rissa con Jamie Eifert durante il Lingerie Bowl del 2004. Nel 2008 il sito ufficiale della Lingerie Football League l'ha definita \"League defensive MVP\" (miglior giocatrice di difesa della lega).\nCarriera.\nTotal Nonstop Action (2014\u20132016).\nNel mese di aprile 2014 fa alcune apparizioni misteriose ad Impact Wrestling, show principale della TNA insieme al wrestler Knux. Successivamente debutta con il ring name di Rebel nella puntata di \"Impact Wrestling\" dell'8 maggio, dove insieme a Crazzy Steve e The Freak accompagna sul ring Knux che sconfigge il suo avversario Kazarian. Attualmente Tanea \u00e8 la valletta dei Menagerie, stable di cui fanno parte anche Knux, Crazzy Steve e The Freak, stabilendosi dunque come \"face\". Nell'episodio di \"IMPACT!\" del 10 settembre, avviene il suo debutto sul ring, dove insieme a Crazzy Steve e Knux vengono sconfitti da Velvet Sky, Jessie Godderz e Robbie E. Nell'episodio di \"IMPACT!\" del 17 settembre, perde una Knockout Battle Royal N\u00b01 Contender Match, vinta da Havok. Nell'episodio di \"IMPACT!\" del 15 ottobre, Rebel insieme a Crazzy Steve e Knux battono il trio formato da Angelina Love, DJ Z e Jessie Godderz. Nell'episodio di \"IMPACT!\" del 22 ottobre, affronta Angelina Love, ma il match termina in No Contest quando Havok la attacca brutalmente. Nell'episodio di \"IMPACT!\" del 12 novembre, Rebel, Knux e Crazzy Steve vincon un Three on Four Handicap Match contro DJ Z, Jessie Godderz, Angelina Love e Velvet Sky. Nell'episodio di \"IMPACT!\" del 7 gennaio 2015, perde una Championship Knockout Battle Royal, vinta da Taryn Terrell. Nell'episodio di \"IMPACT!\" del 15 maggio, insieme a Brooke vengono sconfitte da Jade e Marti Bell. Nella puntata di \"Xplosion\" del 20 maggio, Rebel e Knux hanno sconfitto Angelina Love e Jesse Godderz. Nell'episodio di \"IMPACT!\" del 22 maggio, perde contro Marti Bell. Nella puntata di \"Impact\" del 26 agosto, Rebel effettua un \"turn-heel\" attaccando Velvet Sky ed alleandosi con le Dollhouse (Jade e Marti Bell). Nella puntata di \"Impact\" del 30 settembre, le Dollhouse hanno sconfitto Madison Rayne e Velvet Sky. Nella puntata di \"Impact\" del 5 gennaio 2016, le Dollhouse sono state sconfitte da Gail Kim, Madison Rayne e Velvet Sky; nel post match, arriva Awesome Kong che si allea con le Dollhouse attaccando le rivali. Nella puntata di \"Impact\" del 23 febbraio, le Dollhouse hanno sconfitto Gail Kim, Maria e Velvet Sky. Nella puntata di \"Xplosion\" del 5 marzo, Rebel \u00e8 stata sconfitta da Madison Rayne. Nella puntata di \"Impact\" del 22 marzo, Rebel prende parte ad un Triple threat match insieme alle sue amiche Jade e Marti Bell per determinare la prima sfidante all'Impact Knockout's Championship, ma il match \u00e8 stato vinto da Jade. Nella puntata di \"Xplosion\" del 26 marzo, Rebel e Marti Bell sono state sconfitte da Madison Rayne e Velvet Sky. In seguito, la Dollhouse cessa di esistere in seguito alla vittoria del titolo da parte di Jade. Nella puntata di \"Impact\" del 19 aprile, Rebel prende parte ad un Ladder match per decretare il nuovo capo della divisione delle knockout, ma \u00e8 stato vinto da Maria. Il 14 settembre 2016, Rebel annuncia di aver lasciato la compagnia.\nOhio Valley Wrestling (2016\u20132017).\nIl 3 settembre 2016, durante \"OVW Saturday Night Special\", Rebel e Paredyse hanno sconfitto Jessie Belle Smothers e Shane Andrews. Nella puntata del 10 settembre, Rebel ha perso un n\u00b01 contender match per il titolo perdendo contro Jessie Belle. Nella puntata del 5 novembre, Rebel ha sconfitto Maria James conquistando l'OVW Women's Championship per la prima volta. Nella puntata del 12 novembre, Rebel ha difeso con successo il titolo contro Callie. Nella puntata del 19 novembre, Rebel ha difeso con successo il titolo anche contro ODB. Nella puntata del 10 dicembre, Rebel e Mitch Huff sono stati sconfitti da Maria James e Robbie Walker. Nella puntata del 18 marzo 2017, Rebel ha difeso con successo il titolo contro Hanna. Nella puntata del 22 marzo, Rebel \u00e8 stata sconfitta da Madi Maxx, perdendo il titolo dopo 140 giorni di regno. Rebel fa il suo ritorno il 5 agosto durante un OVW Saturday Night Special - War Zone, competendo in un fatal-four way steel cage match insieme a Cali, Mickie Knuckles e Paredyse, che \u00e8 stato vinto da Cali.\nRitorno in TNA (2017\u20132018).\nIl 4 marzo 2017 Rebel fa il suo ritorno in TNA durante il \"One Night Only - Victory Road 2017: Next Knockout\", dove \u00e8 stata sconfitta in un incontro singolo da ODB. Nella puntata di \"Impact\" del 23 marzo, Rebel \u00e8 stata sconfitta nuovamente da ODB. Nella puntata di \"Impact\" del 6 aprile, Rebel ha preso parte ad una Gauntlet Battle Royal match per determinare la n\u00b01 contender all'Impact Knockout's Championship detenuto da Rosemary, ma \u00e8 stata eliminata. Nella puntata di \"Impact\" del 6 luglio, Rebel fa nuovamente il suo ritorno affrontando e perdendo contro Sienna. Nella puntata di \"Impact\" del 14 giugno 2018, Rebel fa il suo ritorno dove \u00e8 stata sconfitta da Taya Valkyrie. Nella puntata di \"Impact\" del 5 luglio, Rebel \u00e8 stata sconfitta anche da Katarina. Nella puntata di \"Impact\" del 26 luglio, Rebel \u00e8 stata sconfitta da Tessa Blanchard. Il 14 settembre, al \"Xcite/Impact Wrestling One Night Only: Night Of The Dummies\", Rebel \u00e8 stata sconfitta da Alisha Edwards. Nella puntata di \"Xplosion\" del 22 settembre, Rebel ha sconfitto la damigella non morta, seguace di Su Yung.\nWonder Ring Stardom (2018\u20132019).\nIl 3 maggio 2018 Rebel, Jessicka Havok e Tessa Blanchard hanno sconfitto Hiroyo Matsumoto, Jungle Kyona e Natsuko Tora. Il 6 maggio, Rebel e Hiroyo Matsumoto hanno sconfitto Hetzza e Kaori Yoneyama. Il 7 maggio, Rebel ha perso un triple threat match vinto da Hana Kimura, che includeva anche Hetzza. Il 14 maggio, Rebel ha perso un altro triple threat match da HZK, che includeva anche Hana Kimura. Il 20 maggio, Rebel ha perso un triple threat match vinto da Hana Kimura, che includeva anche Mayu Iwatani. Il 21 maggio, Rebel \u00e8 stata sconfitta da Io Shirai. Il 4 giugno, Rebel \u00e8 stata sconfitta da Hana Kimura. L'11 giugno, Rebel e Shanna hanno sconfitto Hiromi Mimura e Konami. Il 17 giugno, Rebel ha perso un triple threat match vinto da Hana Kimura, che includeva anche Natsuko Tora. Il 21 giugno, Rebel e il Team Jungle (Kaori Yoneyama e Natsuko Tora) sono state sconfitte da Hiromi Mimura, Konami e Yoko Bito.\nAll Elite Wrestling (2019\u2013presente).\nNell'agosto 2019, ha firmato un contratto con la All Elite Wrestling, ricoprendo per\u00f2 il ruolo da makeup artist e parrucchiera per la divisione femminile. La Brooks fa il suo debutto televisivo durante la puntata di \"AEW Dynamite\" del 29 aprile 2020, dove compare come makeup artist di Britt Baker, che la chiama intenzionalmente sbagliando \"Reba\". Successivamente, inizia a ricoprire il ruolo di manager della Baker, accompagnandola tramite il golf cart nei pressi dell'arena in seguito al suo infortunio al ginocchio, nonostante sembri forzata nel svolgere i compiti assegnati, stabilendosi dunque come heel. In seguito alla faida fra Dr. Britt Baker DMD e Big Swole, la dentista annuncia nella puntata di \"AEW Dynamite\" del 29 luglio che trover\u00e0 un'avversaria per la sua rivale, e in caso dovesse vincere, accetter\u00e0 di sfidarla in un incontro; la settimana seguente, nella puntata di \"AEW Dynamite\" del 5 agosto, la Baker annuncia che Reba \u00e8 la prescelta, la makeup artist viene dunque costretta a prendere parte al match, e dopo una buona prestazione, viene per\u00f2 sconfitta."}
{"id": "1810540", "revid": "124630624", "url": "https://it.wikipedia.org/wiki?curid=1810540", "title": "Peter Freeman", "text": "Biografia.\n\u00c8 cresciuto a Torino, dove ha studiato. Dal 1974 ha militato in Lotta Continua, fino allo scioglimento dell'organizzazione avvenuto al congresso di Rimini del 1976. Successivamente ha partecipato al movimento del 1977, animando i circoli del proletariato giovanile di Torino.\n\u00c8 stato tra i fondatori, nel 1986, dell'Associazione culturale Hiroshima Mon Amour di Torino.\nNel 1988 ha cominciato a collaborare con il quotidiano il manifesto, del quale \u00e8 stato in seguito redattore, poi caporedattore, fino al 1999. Appassionato di rugby, ha seguito per \"il manifesto\" tutti i tornei del Sei Nazioni e le coppe del mondo del 2007 in Francia e del 2011 in Nuova Zelanda. Ha inoltre scritto per il mensile \"AllRugby.\" Per le edizioni Manifesto Libri ha pubblicato nel 2012 il libro \"Quello strano rimbalzo\". \u00c8 stato collaboratore di \"In movimento\", l'inserto mensile de Il manifesto dedicato alla montagna.\nHa collaborato a \"Pubblico Giornale\".\nPer la televisione ha lavorato per la Rai. \u00c8 stato autore di \"Blob\", \"Schegge\", \"Vent'anni prima\"."}
{"id": "1810542", "revid": "112466661", "url": "https://it.wikipedia.org/wiki?curid=1810542", "title": "Gran Premio di Spagna 1979", "text": "Il Gran Premio di Spagna 1979 \u00e8 stata la quinta prova della stagione 1979 del Campionato mondiale di Formula 1. Si \u00e8 corsa domenica 29 aprile 1979 sul Circuito di Jarama. La gara \u00e8 stata vinta dal francese Patrick Depailler, su Ligier-Ford Cosworth; per il vincitore si tratt\u00f2 del secondo, e ultimo, successo nel mondiale. Ha preceduto sul traguardo l'argentino Carlos Reutemann e lo statunitense Mario Andretti, entrambi su Lotus-Ford Cosworth.\nVigilia.\nSviluppi futuri.\nIl 20 aprile si tenne a Londra una riunione della FISA, organismo che aveva sostituito dal 1979 la Commissione Sportiva Internazionale, con lo scopo di redigere i nuovi regolamenti tecnici per le stagioni future. Jean-Marie Balestre, presidente della FISA, rigett\u00f2 la proposta fatta dalla FOCA per la creazione di una commissione di gestione della Formula 1, che sarebbe stata composta da tre membri nominati dalla FOCA, tre dalla FISA, tre dagli organizzatori dei gran premi e due dagli sponsor. Balestre minacci\u00f2 la creazione di un campionato mondiale di Formula 1 alternativo, al quale avrebbero partecipato le grandi case automobilistiche; minacci\u00f2 inoltre di squalificare piloti e team che sarebbero rimasti fedeli al campionato gestito dalla FOCA. La FISA chiese anche delle delucidazioni all'Automobile Club britannico in merito alla natura giuridica della FOCA; inoltre la FISA evidenzi\u00f2 come un campionato gestito dalla FOCA potesse violare le leggi \"antitrust\".\nVenne ufficializzato l'esordio dell'Alfa Romeo nel Gran Premio del Belgio, quello successivo a quello di Spagna. Venne prospettato l'abbandono dell'attivit\u00e0 agonistica, gi\u00e0 nel corso della stagione 1979, di Niki Lauda. L'austriaco sment\u00ec la notizia affermando di voler proseguire almeno fino al termine della stagione 1980.\nDurante una conferenza stampa la FISA annunci\u00f2 anche la tenuta del Gran Premio d'Italia sul tracciato di Imola. La CSAI, dal suo canto, non avall\u00f2 l'accordo per l'alternanza che era stato sottoscritto fra i due circuiti.\nAspetti tecnici.\nMolte furono le novit\u00e0 per la prima gara iridata in Europa della stagione. La casa tedesca Kauhsen fece l'esordio assoluto con la WK. La Lotus port\u00f2 per la prima volta la 80, affidata al solo Mario Andretti; anche la Renault present\u00f2 una nuova vettura, la RS10, utilizzata dal solo Jean-Pierre Jabouille. Infine vi fu l'esordio per la Merzario A2 e la Williams FW07. La McLaren port\u00f2 una versione B della M28 per John Watson. La Wolf riutilizz\u00f2 nuovamente la WR7, mentre l'Ensign ripresent\u00f2 la N177. Solo nelle prove la Copersucar-Fittipaldi impieg\u00f2 il modello F6, gi\u00e0 utilizzato in Sudafrica, per poi ripiegare sulla F5A.\nLa Lotus 80 per\u00f2 non soddisfaceva Mario Andretti, che dichiar\u00f2:\nAspetti sportivi.\nLa scuderia tedesca Willi Kauhsen Racing Team fece il suo esordio nel mondiale. L'unica vettura portata venne affidata a Gianfranco Brancatelli, pilota torinese all'esordio nel mondiale, con una certa esperienza in Formula 2. Inizialmente la Kauhsen aveva utilizzato come pilota, nei test, il belga Patrick N\u00e8ve.\nLa scuderia tedesca avrebbe dovuto gi\u00e0 fare il suo esordio nel corso del mondiale , utilizzando un telaio fornito dalla giapponese Kojima. La partecipazione, che avrebbe dovuto iniziare dal Gran Premio del Belgio 1978, poi non si era concretizzata per una diatriba fra la scuderia tedesca e lo sponsor Toshiba.\nPer il 1979 la Kauhsen era stata multata di 30.000 dollari per aver pagato i diritti d'iscrizione con un assegno poi risultato non coperto; una volta saldata la multa la scuderia tedesca venne ammessa a partecipare al mondiale, anche se senza la possibilit\u00e0 di marcare punti validi per la classifica piloti e la Coppa Costruttori.\nQualifiche.\nResoconto.\nNella prima giornata di prove, caratterizzata da un teso vento, il tempo migliore fu fatto segnare da Gilles Villeneuve su Ferrari, in 1'14\"87. Il canadese precedette il compagno di scuderia Jody Scheckter e Jacques Laffite, su Ligier. Le prove iniziarono con due ore di ritardo per la richiesta della FOCA di controllare attentamente l'apparato di pronto soccorso presente sul tracciato.\nAl sabato le condizioni climatiche variarono rispetto al giorno precedente, con meno vento e una temperatura pi\u00f9 elevata. Ci\u00f2 favor\u00ec le vetture gommate Goodyear, che aveva anche portato delle gomme da tempo che duravano solo due giri. La prima fila venne monopolizzata dalle due Ligier di Jacques Laffite e Patrick Depailler: questa fu la terza \"pole position\" per la casa francese in stagione. Si miglior\u00f2 anche Mario Andretti, che si pose quarto dietro a Gilles Villeneuve.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via, la testa della gara venne presa da Patrick Depailler, che precedeva Jacques Laffite, Gilles Villeneuve, Carlos Reutemann, Jody Scheckter e Mario Andretti.\nL'argentino della Lotus pass\u00f2 Villeneuve nel corso del secondo giro, ma il canadese tent\u00f2 di riprendersi subito la posizione. Sulla sua vettura per\u00f2 salt\u00f2 la prima marcia, col canadese che fin\u00ec fuori pista, ma fu capace di riprendere la gara, anche se solo al quarto posto. Pochi giri dopo e, a causa di un testacoda, Gilles Villeneuve perse altre posizioni, finendo nelle retrovie.\nPatrick Depailler era capace di tenere un ritmo di gara di un secondo al giro pi\u00f9 rapido del suo compagno di scuderia, e primo inseguitore, Jacques Laffite. Laffite si ritir\u00f2 al giro 15, a causa di un guasto all'impianto elettrico. Ora scalava in seconda posizione Carlos Reutemann, seguito da Jody Scheckter, Mario Andretti, Niki Lauda e Jean-Pierre Jarier. Questi ultimi quattro piloti dettero vita a un lungo duello per il terzo posto.\nLa classifica rimase congelata fino al quarantacinquesimo giro quando Niki Lauda fu capace di passare Andretti. L'austriaco della Brabham, quindici giri dopo, fu capace di passare anche Jody Scheckter, e porsi al terzo posto. Tre giri dopo, per\u00f2, un guasto al motore della sua monoposto, lo costrinse al ritiro. Dalle retrovie, intanto, stava rinvenendo Gilles Villeneuve, che al giro 58 aveva compiuto un \"pit stop\": con gomme nuove il canadese fece segnare tempi molto veloci e, dopo il ritiro di Lauda, si pose all'ottavo posto.\nAl giro 67 Mario Andretti scalz\u00f2 Scheckter dal podio virtuale, mentre Villeneuve conquist\u00f2 ancora una posizione, passando Jochen Mass.\nPatrick Depailler si aggiudic\u00f2 il secondo e ultimo gran premio di F1, valido per il mondiale, della sua carriera, precedendo le due Lotus. Questa fu anche la centoventesima vittoria per una vettura a motore Ford Cosworth.\nRisultati.\nI risultati del gran premio furono i seguenti:"}
{"id": "1810544", "revid": "599013", "url": "https://it.wikipedia.org/wiki?curid=1810544", "title": "Leonardo Ricci", "text": ""}
{"id": "1810553", "revid": "339392", "url": "https://it.wikipedia.org/wiki?curid=1810553", "title": "Tanea Brooks", "text": ""}
{"id": "1810559", "revid": "1534511", "url": "https://it.wikipedia.org/wiki?curid=1810559", "title": "Filtro HEPA", "text": "Con il termine filtro HEPA (dall'inglese High Efficiency Particulate Air filter) si indica un particolare sistema di filtrazione ad elevata efficienza di fluidi (liquidi o gas).\n\u00c8 composto da foglietti filtranti di microfibre (generalmente in borosilicato) assemblati in pi\u00f9 strati, separati da setti in alluminio. I foglietti filtranti in microfibra hanno il compito di bloccare le particelle solide inquinanti (o particolato) presenti nella corrente fluida da trattare. Le particelle solide possono essere infatti nocive per la salute oppure possono pregiudicare la qualit\u00e0 del prodotto finale che si desidera ottenere.\nI filtri HEPA fanno parte della categoria dei cosiddetti \"filtri assoluti\", a cui appartengono anche i filtri ULPA (\"Ultra Low Penetration Air\"). Il termine \"filtro assoluto\" \u00e8 giustificato dal fatto che i filtri HEPA e ULPA hanno una elevata efficienza di filtrazione. In particolare, i filtri HEPA presentano un'efficienza di filtrazione compresa tra l'85% (H10) e il 99,995% (H14), mentre i filtri ULPA presentano un'efficienza di filtrazione tra il 99,9995% (U15) e il 99,999995% (U17). \nVengono classificati in base all'efficienza di filtrazione delle particelle di 0,3 \u00b5m, in accordo alle norme UNI EN 1822. Sono infatti raggruppati in 5 classi (da H10 ad H14) con caratteristiche prestazionali crescenti.\nSono collaudati con il metodo della dispersione di un aerosol di dioctilftalato (DOP test):\nl'efficienza calcolata \u00e8 &gt; del 99,999 % con particelle con diametro 0,3 \u00b5m (penetrazione 0,001%).\nImpieghi.\nI filtri HEPA hanno moltissime possibilit\u00e0 di utilizzo ad esempio possono essere impiegati nei laboratori di analisi, sale operatorie, in ambito chimico e in ambito farmaceutico, come elemento filtrante negli aspirapolvere, nei climatizzatori d'aria e nelle cappe a flusso laminare e nelle mascherine di protezione.\nPossono assumere diverse posizioni lungo il percorso di filtraggio, anche in serie.\nHanno la capacit\u00e0 di formare un flusso laminare o turbolento di aria sterile che viene utilizzata nei processi farmaceutici di sterilizzazione.\nEfficienza e standard.\nNormativa europea.\nLa normativa europea per la classificazione dei filtri EN 1822-1:2009 richiama le classi:\nSigle in uso nel mercato.\nAlcuni prodotti vengono nominati come \"HEPA-type\", \"HEPA-like\", \"HEPA-style\" anche \"99% HEPA\" senza soddisfare i requisiti degli standard HEPA, inoltre non sono testati da laboratori indipendenti, anche se di qualit\u00e0 inferiore possono avvicinarsi ad un filtraggio secondo gli standard HEPA pi\u00f9 bassi.\nAlcune aziende per evitare equivoci usano il nome \"True HEPA\" (vero HEPA) per dare la certezza ai consumatori dell'uso di veri filtri certificati secondo gli standard HEPA.\nEPA / HEPA-Filter.\nLa valutazione del mezzo filtrante presenta un indice di minor efficienza o massima penetrazione, per una specifica dimensione delle particelle. La certificazione della classe si basa sulle prove richieste dalla normativa EN 1822 e sono indicate nelle seguenti tabelle:\nFiltro abitacolo per autoveicoli.\nAlcune automobili nel settembre 2013 montavano filtri abitacolo classificati \"like HEPA\" ma questi filtri non sono performanti allo stesso livello dei filtri HEPA, perch\u00e9 l'efficienza non \u00e8 certificata dalle industrie produttrici di automobili in modo trasparente rendendo cos\u00ec difficile comprenderne le reali potenzialit\u00e0 di filtraggio, infatti non applicano il sistema MERV. Per il momento solo le automobili Tesla, Model S e Model X, sono dotate di un filtro abitacolo HEPA."}
{"id": "1810566", "revid": "709565", "url": "https://it.wikipedia.org/wiki?curid=1810566", "title": "Sinner (Joan Jett)", "text": "Sinner \u00e8 il decimo album di Joan Jett, pubblicato nel 2006 per l'etichetta discografica Blackheart Records."}
{"id": "1810568", "revid": "1310927", "url": "https://it.wikipedia.org/wiki?curid=1810568", "title": "Victor Correia", "text": ""}
{"id": "1810574", "revid": "729019", "url": "https://it.wikipedia.org/wiki?curid=1810574", "title": "Tom Palmer", "text": "Biografia.\nPrima della maggiore et\u00e0 Tom Palmer pratic\u00f2 rugby a livello giovanile in diverse parti del Regno Unito e del mondo: inizi\u00f2 a giocare a minirugby a 5 anni a Londra, poi la sua famiglia si trasfer\u00ec dapprima in Kenya, dove Palmer trascorse la prima infanzia, poi a Edimburgo, in Scozia, dove all'et\u00e0 di 16 anni gioc\u00f2 nella rappresentativa scolastica.\nDopo il diploma, e prima di andare a studiare all'universit\u00e0 di Leeds, intraprese un periodo di studio di 18 mesi a Otago, in Nuova Zelanda: in quel frangente fu anche convocato per la rappresentativa nazionale studentesca di quel Paese.\nAdocchiato da Phil Davies mentre giocava nella rappresentativa universitaria di Leeds, fu quasi subito (1997) ingaggiato per i mentre era ancora uno studente.\nIn virt\u00f9 della sua frequenza scolastica a Edimburgo si guadagn\u00f2 anche alcune presenze nella selezione scozzese U-19.\nTitolare in prima squadra dal 1998, ne divenne presto un punto fisso, tanto da essere tuttora il giocatore con la pi\u00f9 lunga militanza nel Leeds dopo Mike Shelley.\nNel 2000 fu chiamato nell'Inghilterra \u201cA\u201d e nel 2001 disput\u00f2 con tale selezione la Churchill Cup, divenendo una presenza regolare sin da allora di tale selezione; nel 2001 esord\u00ec anche in Nazionale inglese maggiore, durante un \"tour\" nordamericano, a San Francisco contro gli .\nTrascorsero quasi 5 anni prima di essere chiamato nuovamente nell' senior; fu nel 2006, impiegato in una serie di \"match\" di avvicinamento alla cui, tuttavia, non prese parte.\nPassato nel frattempo agli , nel 2007 si laure\u00f2 con il suo nuovo club campione d'Europa vincendo la Heineken Cup e l'anno successivo anche la Premiership.\nNel maggio 2008 Palmer fu incluso da Brian Ashton nella rosa della Nazionale inglese in vista del \"tour\" neozelandese di giugno; nel febbraio 2009 fu ufficializzato dai London Wasps il trasferimento di Tom Palmer allo a partire dalla stagione 2009-10.\nPrese parte, a 32 anni, alla prima Coppa del Mondo della sua carriera, nel 2011 in Nuova Zelanda e, a febbraio 2012, fu ufficializzato il suo ritorno agli Wasps a partire dalla stagione successiva; terminati i due anni di contratto con cui si era impegnato, nel 2014 si trasfer\u00ec al , con cui vinse la Challenge Cup 2014-15.\nDel giugno 2015 \u00e8 la notizia che Palmer, svincolato dal club inglese, ha siglato un accordo per militare in Pro12 con la \"franchise\" italiana del dalla stagione 2015-16."}
{"id": "1810575", "revid": "200568", "url": "https://it.wikipedia.org/wiki?curid=1810575", "title": "Sevan (Armenia)", "text": "Sevan () \u00e8 una citt\u00e0 di circa 21.600 abitanti (2007) della provincia di Gegharkunik in Armenia.\nStoria.\nFu fondata come villaggio da russi esiliati nel 1842 sulle rive dell'lago omonimo con il nome di Elenovka e mantenne tale nome fino al 1935."}
{"id": "1810576", "revid": "1310927", "url": "https://it.wikipedia.org/wiki?curid=1810576", "title": "Emil Jula", "text": "\u00c8 morto a soli quarant'anni, a causa di un infarto."}
{"id": "1810579", "revid": "729019", "url": "https://it.wikipedia.org/wiki?curid=1810579", "title": "381/40 AVS", "text": "Il cannone ferroviario 381/40 AVS (Armstrong, Vickers e Schneider), denominato anche cannone da 381 ASEV. Mod. 1914, \u00e8 stata la pi\u00f9 potente arma di questo tipo costruita in Italia. Entrato in servizio all'inizio del 1917, venne ritirato dal servizio negli anni successivi, mentre la sua bocca da fuoco fu riutilizzata per la difesa costiera in torre corazzata.\nSviluppo.\nAllo scoppio della prima guerra mondiale, il Regio Esercito aveva circa 150 cannoni pesanti, numero drammaticamente insufficiente: si cerc\u00f2 di ovviare al problema ricorrendo ampiamente alle artiglierie di marina delle postazioni costiere, mosse grazie ad affusti di fortuna. Le artiglierie ferroviarie erano completamente assenti.\nIl Regio Esercito si interess\u00f2 a questo tipo di armi solo dopo aver ricevuto in prestito, dall'esercito francese, alcuni cannoni ferroviari da 340/45. Avendo avuto l'opportunit\u00e0 di constatarne l'efficacia in azione, si decise di incaricare l'Ansaldo di progettare un affusto ferroviario per installarvi un cannone di grande potenza. I pezzi prescelti per l'installazione furono i 381/40 Mod. 1914 che la ditta stessa aveva allestito per le navi da battaglia \"Francesco Caracciolo\", la cui costruzione era stata sospesa all'inizio delle ostilit\u00e0.\nIl primo di questi cannoni venne approntato all'inizio del 1917.\nTecnica.\nIl cannone utilizzato era il 381/40 da marina, che era sistemato su un'installazione ferroviaria appositamente progettata. Tale installazione era inserita in un treno armato del Regio Esercito cos\u00ec composto:\nL'installazione ferroviaria vera e propria era lunga 24,78 metri, e pesava 212 tonnellate. Dal punto di vista tecnico, era composta da diverse parti:\nFunzionamento.\nIl funzionamento di questo cannone era piuttosto complesso. Infatti, vista la potenza del pezzo, il sistema di tiro era su binario, che doveva essere appositamente predisposto.\nIl puntamento di direzione veniva effettuato muovendo tutta l'installazione sul binario stesso, che aveva un raggio in curva di 150 metri. Il settore di direzione era di 38\u00b0, ma era possibile rettificarlo di un ulteriore grado una volta posizionato il complesso.\nL'elevazione era invece compresa tra 0 e 25\u00b0, e veniva ottenuta tramite un congegno a vite doppia.\nI proiettili utilizzati erano navali, del peso di 875 kg, che potevano essere sparati ad una gittata compresa tra i 13 ed i 24 km grazie a tre cariche ulteriori, utilizzate come esplosivo di propulsione. La celerit\u00e0 di tiro era di un proiettile ogni cinque minuti.\nPer aumentare la stabilit\u00e0 durante il tiro, la parte centrale dell'affusto poggiava direttamente sul binario grazie a dei ceppi di legno, che venivano manovrati da 12 martinetti posti sui lati dell'affusto (sei per lato).\nUtilizzo.\nIl cannone ferroviario 381/40 AVS entr\u00f2 in servizio all'inizio del 1917. Complessivamente, ne vennero approntati quattro, al costo (enorme per l'epoca) di due milioni di lire l'uno. Questi cannoni vennero utilizzati durante la prima guerra mondiale sull'Isonzo e dopo la battaglia di Caporetto sul Piave nonch\u00e9 sulla linea Thiene-Rocchette presso Chiuppano nel Vicentino. Dopo la dismissione dei 381/40 AVS, le bocche da fuoco smontate furono impiegate per difendere il porto di Genova nel conflitto successivo, armando nello specifico la batteria di Arenzano e la Batteria Monte Moro."}
{"id": "1810583", "revid": "216538", "url": "https://it.wikipedia.org/wiki?curid=1810583", "title": "Il professore matto 2", "text": ""}
{"id": "1810589", "revid": "287204", "url": "https://it.wikipedia.org/wiki?curid=1810589", "title": "Adiabene", "text": "L'Adiabene (in greco \u02be\u0391\u03b4\u03b9\u03b1\u03b2\u03ae\u03bd\u03b7, dal siriaco \"\u1e24adyab\") fu un antico regno della Mesopotamia indipendente o semi-indipendente. Non aveva sbocchi sul mare ma si affacciava sul Tigri. Si trattava di una terra fertile e coltivata, che confinava con l'Armenia mesopotamica (Gordiene) a nord e con l'altopiano iranico ad Oriente. L'Adiabene godeva di un clima pienamente mediterraneo, con estati secche ed inverni miti e piovosi. Fu brevemente occupato anche dai Romani. L'imperatore romano Settimio Severo (145-211 dC) \u00e8 definito Adiabenico nell'iscrizione del suo arco nel Foro Romano.\nLo Stato.\nL'Adiabene sub\u00ec molte dominazioni, fra le quali la pi\u00f9 significativa fu quella dei Parti. Lo Stato era retto da un re ed aveva come capitale Arbela (attuale Arbil, Iraq orientale). \nLo Stato fu giudaizzato nel I secolo d.C. da una confraternita di rabbini ebrei (forse farisea). Fu la regina Elena di Adiabene a convertirsi al giudaismo. Nella diaspora infatti si diffuse molto il Talmud.\nAlcuni studiosi moderni sostengono che l\"'Assyria Provincia\" di Traiano si estendeva a nordest del fiume Tigri, in una regione in passato nota come Adiabene, e finanche includesse l'Atropatene nel nordovest persiano.\nIl breve periodo di occupazione romana, caratterizzato dall'inizio del cristianesimo ad Adiabene, fu seguito da vari secoli di dominio persiano (come provincia sasanide) che durarono fino alla conquista araba.\nPopolazione.\nLa popolazione dell'Adiabene era multietnica: nel I secolo a.C. vi erano etnie greco-macedoni e partiche. Nel III secolo d.C. invece si contavano aramei, sasanidi di religione zoroastriana e manichea, ed anche molte comunit\u00e0 cristiane. La religione cristiana fu fondamentale per la seconda conversione del regno.\nIl primo vescovo dell'Adiabene fu Pkidha che venne nominato nel 104 e rimase alla guida della diocesi fino al 114.\nLe citt\u00e0 importanti.\nLe uniche citt\u00e0 importanti del regno erano la capitale, Arbela dove era concentrata la maggior parte della popolazione e tutte le etnie presenti nel regno, Ninive (ridotta a piccola cittadina) e Gaugamela."}
{"id": "1810592", "revid": "125130369", "url": "https://it.wikipedia.org/wiki?curid=1810592", "title": "Turlupin", "text": "Aveva iniziato la sua carriera come cantambanco assieme agli amici Gros-Guillaume e Gaultier-Garguille, che usavano esibirsi poco distante dal Pont Neuf.\nRecitava indossando un ampio mantello e un cappello a larghe tese. Il volto era quasi nascosto da baffi e barba. Dopo aver montato un piccolo palco nella piazza di qualche paese, rallegrava la gente minuta con le sue farse, volgari e di cattivo gusto. Riusc\u00ec per\u00f2 con il tempo a calcare tutti i principali palcoscenici dei teatri comici di Francia.\nSolo in seguito riusc\u00ec ad entrare nella compagnia del Th\u00e9\u00e2tre de l'h\u00f4tel de Bourgogne, dove dal 1615 al 1625 recit\u00f2 assieme ai suoi due compagni.\nIl suo personaggio era quello del servo astuto e scroccone. \nDei tre personaggi \u00e8 quello che pi\u00f9 si avvicina alle maschere italiane, in particolar modo a Brighella, in quanto inventore di mille tranelli.\nEgli infatti \u00e8 famoso per la costruzione di scherzi e trappole, in cui cadono Gros-Guillaume e Gaultier-Garguille.\nTurlupin era molto apprezzato dal pubblico plebeo che si riconosceva nella crudelt\u00e0 della sua satira e restava affascinato dalla complicata costruzione delle \"turlupinades\".\nDal suo pseudonimo derivarono numerosi vocaboli: \"turlupin\" prese a indicare il pagliaccio che assieme a Brighella \u00e8 l'emblema della commedia dell'arte, mentre \"turlupinades\" erano detti gli scherzi e le freddure (ma anche i giochi di parole e gli equivoci che ne derivavano), cos\u00ec come \"turlupiner\" voleva dire beffare. Con il passare del tempo, dall'innocente canzonatura, il termine ha assunto il pi\u00f9 pesante significato di imbrogliare o raggirare qualcuno approfittando della sua buona fede o ingenuit\u00e0. Anche in italiano, col medesimo significato, \u00e8 entrato nell'uso comune il termine \"turlupinare\".\nNonostante Henri Le Grand fosse diventato famoso interpretando questo personaggio cos\u00ec satirico e vicino alla fantasia popolare, egli non disdegnava ruoli pi\u00f9 impegnativi e solenni nelle tragedie regolari. In queste occasioni per\u00f2 assumeva lo pseudonimo di Belleville."}
{"id": "1810594", "revid": "83531", "url": "https://it.wikipedia.org/wiki?curid=1810594", "title": "Gran Premio del Belgio 1979", "text": "Il Gran Premio del Belgio 1979 \u00e8 stata la sesta prova della stagione 1979 del Campionato mondiale di Formula 1. Si \u00e8 corsa domenica 13 maggio 1979 sul Circuito di Zolder. La gara \u00e8 stata vinta dal sudafricano Jody Scheckter, su Ferrari; per il vincitore si tratt\u00f2 dell'ottavo successo nel mondiale. Ha preceduto sul traguardo i francesi Jacques Laffite su Ligier-Ford Cosworth e Didier Pironi su Tyrrell-Ford Cosworth.\nVigilia.\nSviluppi futuri.\nPer l'annosa questione della sede del Gran Premio d'Italia 1979 la CSAI cerc\u00f2 una soluzione proponendo che l'alternanza fra circuiti includesse anche l'Autodromo del Mugello, che avrebbe cos\u00ec dovuto ospitare la gara nel 1981. La proposta per\u00f2 trov\u00f2 il contrasto della FOCA.\nAspetti tecnici.\nL'Alfa Romeo present\u00f2 il modello 177, che venne gommato dalla Goodyear, anche se inizialmente venne prospettato l'impiego di gomme Michelin. Il nome della vettura derivava dal fatto che il progetto era nato nel 1977: con la nascita delle \"wing car\" la casa di Arese per\u00f2 fu costretta a modificare la vettura, e annunci\u00f2 anche la nascita di un modello pi\u00f9 aggiornato, pronto per la parte finale della stagione.\nMario Andretti torn\u00f2 a impiegare una Lotus 79, mentre la McLaren affid\u00f2 a Patrick Tambay nuovamente il vecchio modello M26. La Wolf schier\u00f2 per Hunt una WR8. L'Arrows invece continu\u00f2 a utilizzare l'A1B, non essendo ancora pronto il nuovo modello, che avrebbe dovuto debuttare a Zolder. Il tema della sicurezza delle vettura a effetto suolo spinse i piloti a fissare una riunione per il 25 maggio, nel corso del successivo Gran Premio di Monaco.\nAspetti sportivi.\nCon al volante Bruno Giacomelli (pilota con gi\u00e0 con 6 gran premi alle spalle nel biennio - alla McLaren) l'Alfa Romeo torn\u00f2 in Formula 1 direttamente come costruttore. L'ultima apparizione risaliva al Gran Premio di Spagna 1951. L'Alfa torn\u00f2 nel campionato utilizzando la struttura dell'Autodelta, nome ufficiale della scuderia al mondiale. La scelta di rientrare anche come costruttore venne criticata da Niki Lauda, pilota della Brabham, scuderia le cui vetture erano motorizzate dall'Alfa.\nDa questo Gran Premio la Tyrrell ottenne l'appoggio della Candy, azienda italiana produttrice di elettrodomestici. Il nome della scuderia divenne \"Candy Tyrrell Team\".\nNei test effettuati la settimana precedente il gran premio, il miglior tempo venne fatto segnare da Patrick Depailler in 1'21\"62.\nQualifiche.\nResoconto.\nLa prima giornata di prove ufficiali fu caratterizzata da pioggia e freddo. Il tempo migliore fu di Gilles Villeneuve in 1'24\"06 che precedette Jean-Pierre Jabouille di 36 centesimi. Inizialmente era stato attribuito il terzo tempo a Bruno Giacomelli, ma si tratt\u00f2 solo di un errore di comunicazione: il pilota della Alfa aveva chiuso col sedicesimo tempo. La pioggia, che aveva flagellato le prove libere del mattino, cess\u00f2 ma la pista rimase ancora umida.\nAl sabato Jacques Laffite ottenne ancora una volta la \"pole\", la quinta nel mondiale, la quarta stagionale, precedendo di soli 7 centesimi l'altro pilota della Ligier, Patrick Depailler. Il sabato vide l'arrivo del sole e ci\u00f2 favor\u00ec le case fornite dalla Goodyear: la seconda fila venne conquistata da Nelson Piquet e da Alan Jones. La qualit\u00e0 degli pneumatici per\u00f2 variava: ad alcuni team, che considerava pi\u00f9 competitivi, la casa statunitense forniva delle gomme da qualifica, che consentivano un risparmio di tempo calcolato in due secondi al giro. Niki Lauda termin\u00f2 solo tredicesimo ed ebbe dei contrasti per la qualit\u00e0 della sua vettura con Bernie Ecclestone, patron della Brabham. le qualifiche registrarono anche un incidente tra Mario Andretti e Jochen Mass, ma senza danni ai piloti. Anche Depailler usc\u00ec dal tracciato, rovinando la sua monoposto.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via Patrick Depailler conquist\u00f2 la vetta della gara, precedendo Alan Jones, Nelson Piquet, Jacques Laffite, Mario Andretti e Clay Regazzoni, Jody Scheckter e Gilles Villeneuve. Nel secondo giro Scheckter pass\u00f2 Clay Regazzoni alla \"Kleine Chicane\": la ruota anteriore destra della Williams colp\u00ec la ruota posteriore sinistra della vettura del ferrarista. La gomma dell'elvetico si afflosci\u00f2, la vettura rallent\u00f2 di colpo tanto da essere tamponata dall'altro ferrarista, Villeneuve, che si trovava subito dietro. Regazzoni fu costretto al ritiro, mentre il canadese rientr\u00f2 ai box per sostituire l'ala anteriore. Ripart\u00ec al ventitreesimo e ultimo posto. Due giri dopo Scheckter pass\u00f2 anche Andretti, che scontava dei problemi all'impianto frenante.\nNelson Piquet perse diverse posizioni per un problema agli pneumatici: venne prima passato da Laffite poi dallo stesso Scheckter e da Mario Andretti, prima della sosta ai box. La classifica vedeva cos\u00ec sempre in testa Patrick Depailler, seguito da Jones, Laffite, Scheckter, Andretti e Carlos Reutemann.\nAlan Jones, pressato dal rimontante Laffite, attacc\u00f2 Depailler all'esterno, in fondo al rettilineo dei box, ma il francese resistette, costringendo l'australiano ad allargare. Ci\u00f2 permise a Laffite di portarsi in seconda posizione. L'australiano veniva poi pressato da Jody Scheckter: questo consentiva al duo della Ligier di guadagnare un buon margine.\nAl giro 19 Jacques Laffite pass\u00f2 Depailler che, poco dopo, al giro 21 venne passato anche da Jones. Al ventiquattresimo giro Laffite manc\u00f2 una marcia cos\u00ec Jones pot\u00e9 portarsi al comando della gara. Altri soli tre giri e fu il turno di Depailler a risorpassare Laffite, alla \"chicane\". Al giro 27 si ritir\u00f2 Andretti. La classifica vedeva perci\u00f2 primo Jones, seguito dal duo della Ligier, poi Jody Scheckter, James Hunt, Jean-Pierre Jarier e Didier Pironi. Villeneuve si trovava in undicesima posizione, dopo una lunga rimonta. Intanto, al giro 23, Niki Lauda si era ritirato, ma la sua vettura aveva perso dell'olio, che aveva reso la pista particolarmente scivolosa per le monoposto gommate dalla Goodyear.\nAl trentanovesimo giro sfum\u00f2 la possibile vittoria per la Williams di Alan Jones, a causa un guasto all'impianto elettrico. Un giro dopo, James Hunt si ritir\u00f2 per un'uscita di pista; ci\u00f2 coinvolse anche Jarier che venne superato da Pironi e dovette poi rientrare ai box.\nAl quarantaseiesimo giro Depailler, \"leader\" della gara, a causa dell'afflosciamento di una gomma, arriv\u00f2 lungo alla curva dopo i box ed usc\u00ec di pista: il pilota francese si frattur\u00f2 anche la mano destra, mettendo in dubbio la sua presenza nel successivo Gran Premio di Monaco. Al 52\u00ba passaggio Villeneuve sorpass\u00f2 Riccardo Patrese, dopo diversi tentativi (col padovano che venne criticato per le manovre condotte) e si port\u00f2 in quarta posizione. Jody Scheckter, grazie a degli pneumatici ancora in buono stato, ridusse il \"gap\" su Jacques Laffite, tanto da passare in testa al giro 53. Gilles Villeneuve pass\u00f2 poco dopo anche Pironi, conquistando il terzo posto ma fin\u00ec la benzina e fu classificato settimo, a un giro dal vincitore.\nA poche centinaia di metri dal traguardo il canadese fin\u00ec il carburante e si ferm\u00f2 all'ingresso della corsia dei box. Vinse Jody Scheckter davanti a Jacques Laffite, Didier Pironi (al primo podio iridato), Carlos Reutemann e Riccardo Patrese.\nRisultati.\nI risultati del gran premio furono i seguenti:"}
{"id": "1810595", "revid": "1543377", "url": "https://it.wikipedia.org/wiki?curid=1810595", "title": "Squilla empusa", "text": "Squilla empusa \u00e8 un crostaceo marino.\nComportamento.\nHa una caratteristica molto particolare: riesce a spaccare le conchiglie dei molluschi di cui si ciba con un colpo di chela, mossa alla velocit\u00e0 di 10 m/s."}
{"id": "1810596", "revid": "767487", "url": "https://it.wikipedia.org/wiki?curid=1810596", "title": "North Bay", "text": "North Bay (in inglese \"Baia del Nord\") \u00e8 una citt\u00e0 di 53.966 abitanti in Ontario, Canada. \u00c8 l'ottantaseiesima citt\u00e0 pi\u00f9 popolosa dello stato nordamericano.\nLa citt\u00e0 si trova a circa 300 chilometri dalla capitale Ottawa, in direzione ovest-nord-ovest. Si trova sulla sponda nordorientale del lago Nipissing e il nome \u00e8 proprio relazionato alla sua posizione geografica.\nL'economia si basa sul commercio di prodotti agricoli e legname. Sono inoltre presenti nel suo territorio industrie alimentari, meccaniche, conciarie e del legno.\nNorth Bay \u00e8 stata fondata nel 1891. Negli anni sessanta vi \u00e8 stato costruito un centro sotterraneo della NORAD, il Comando di Difesa Aerospaziale del Nord-America. \u00c8 sede dell'Universit\u00e0 Nipissing.\nTra i personaggi pi\u00f9 rilevanti nati a North Bay si ricordano il cestista Gord Aitchison, medaglia d'argento alle Olimpiadi di Berlino 1936, la sciatrice Kate Pace, oro ai Mondiali di sci alpino 1993 e la supermodella Carrie Salmon."}
{"id": "1810597", "revid": "78273", "url": "https://it.wikipedia.org/wiki?curid=1810597", "title": "Beachvolley", "text": ""}
{"id": "1810599", "revid": "156341", "url": "https://it.wikipedia.org/wiki?curid=1810599", "title": "Gazzetta dello sport", "text": ""}
{"id": "1810600", "revid": "16590080", "url": "https://it.wikipedia.org/wiki?curid=1810600", "title": "Gian Paolo Pansa", "text": ""}
{"id": "1810601", "revid": "767487", "url": "https://it.wikipedia.org/wiki?curid=1810601", "title": "To Watch the Storms", "text": "To Watch the Storms \u00e8 un album del chitarrista britannico Steve Hackett, pubblicato nel 2003."}
{"id": "1810602", "revid": "438678", "url": "https://it.wikipedia.org/wiki?curid=1810602", "title": "The Runaways (gruppo musicale)", "text": "The Runaways \u00e8 stato un gruppo musicale femminile statunitense formato a Los Angeles nel 1975 per iniziativa del produttore Kim Fowley.\nDella band facevano parte Joan Jett e Lita Ford; entrambe poi intrapresero la carriera solista ottenendo un grande successo durante gli anni ottanta. Sebbene non molto popolari durante il periodo di attivit\u00e0, le Runaways si rivelarono una grande forza d'ispirazione per la scena rock femminile che segu\u00ec.\nLa loro reputazione fu poi rivalutata, quando iniziarono ad essere citate come la prima all-female band che riusc\u00ec a colpire il pubblico suonando un rock &amp; roll potente e diretto. Le componenti erano ancora adolescenti (alcune di loro dovevano anche imparare a suonare lo strumento dopo aver superato le audizioni) e la loro musica, grezza e improvvisata, combinava chiaramente l'heavy metal americano (di band come Aerosmith e Kiss) con il nascente punk rock, genere che si stava affermando proprio in quegli anni.\nStoria.\nLe origini delle Runaways risalgono al 1975 quando, ad un party organizzato da Alice Cooper, il manager Kim Fowley incontr\u00f2 la cantautrice adolescente Kari Krome. Fowley rimase impressionato dalle doti della ragazza e inizi\u00f2 a progettare la formazione di una band per lei. Un'amica della Krome, la chitarrista di Filadelfia e allora diciassettenne Joan Jett (nata Joan Larkin), aveva gi\u00e0 un gruppo con la batterista Sandy West (Sandy Pesavento), e una volta trascinate nel progetto le due nuove reclute, Fowley inizi\u00f2 a gestire il trio. Tuttavia presto fu evidente che la Krome non possedeva particolari doti da cantante, e fu sostituita da Michael \"Micki\" Steele (Sue Thomas) che, in origine bassista, aveva imparato a suonare lo strumento dal bassista degli Steppenwolf Nick St.Nicholas.\nDal settembre 1975 la nuova formazione si esib\u00ec attorno ai club del circuito e incise alcune demo, intitolate \"Born To Be Bad\" nel tardo 1975. La chitarrista sedicenne Lita Ford, britannica, si present\u00f2 alle audizioni dopo aver visto l'annuncio su un giornale, ed entr\u00f2 in formazione, dopo che Fowley le aveva chiesto di coprire il posto vacante di bassista. Tuttavia, scoperto che il suo strumento principale era la chitarra solista, il produttore le offr\u00ec immediatamente questo ruolo. La Ford rimase nel gruppo appena tre giorni, prima di abbandonare il progetto a causa di alcuni sgradevoli atteggiamenti di Fowley. Poco tempo dopo le ragazze del gruppo insistettero nel volerla richiamare, e con il suo ritorno, Lita fu di fatto la musicista che port\u00f2 il sound heavy metal nella formazione.\nCon l'entrata della nuova cantante Cherie Currie, la Steele usc\u00ec (riemerger\u00e0 la decade successiva nel gruppo pop femminile The Bangles) e fu sostituita dopo qualche settimana con la provvisoria Peggy Foster, da Jackie Fox (Jacqueline Fuchs), la quale, in origine chitarrista, dovette adattarsi a suonare il basso. Una volta consolidata la formazione, non pass\u00f2 molto tempo prima che le Runaways riuscissero a firmare un contratto discografico; a consentirlo furono il guardaroba provocante di Cherie Currie (\"lingerie\"), ma soprattutto i contatti del loro manager Kim Fowley. Dopo aver concluso un accordo con la Mercury Records nel febbraio 1976, la formazione inizi\u00f2 le registrazioni per il debutto discografico.\nL'omonimo \"The Runaways\" fu realizzato qualche mese dopo. Questo primo lavoro non fu molto considerato, anche a causa della reputazione di Fowley, che appariva come un manipolatore. Inoltre, indipendentemente dal fatto che fosse poco costosa e facile da sfruttare, la band - adolescenti che suonavano e che cantavano il sesso, il bere e la vita di strada - era considerata tab\u00f9 per l'America di quegli anni.\nIl coinvolgimento di Fowley (alcuni videro il suo come un controllo totale del gruppo) rese facile ai giornalisti e alle radio ignorare la formazione e la miriade di temi scomodi da loro promossi. La copertina dell'album inoltre provoc\u00f2 alcuni attriti nella formazione, poich\u00e9 ritraeva solo Cherie Currie (ma all'interno c'erano anche le altre ragazze). Per alcune fonti le parti di basso in questo album furono suonate dall'ex bassista dei Silverhead Nigel Harrison (pi\u00f9 tardi membro dei Blondie). Nonostante la buona campagna promossa da Fowley, verso la fine del 1976 le Runaways erano riuscite a mala pena ad apparire nelle classifiche, anche se nello stesso periodo suonarono il loro primo show al leggendario locale punk di New York CBGB.\nIl seguito discografico, \"Queens of Noise\", fu realizzato ai primi del 1977. Questo fu maggiormente sponsorizzato, riuscendo a posizionarsi meglio nelle classifiche grazie alle pressioni da parte dell'etichetta, alle radio e all'apparizione di alcuni session player come Steven T., che suon\u00f2 nel brano \"Johnny Guitar\". Inoltre la Currie condivise il ruolo di front woman con la Jett, che cant\u00f2 in buona parte delle incisioni. Malgrado lo scarso successo in patria, le Runaways partirono per il tour in Giappone nel giugno di quell'anno e furono inaspettatamente accolte con il tutto esaurito e da un pubblico entusiasta che non le considerava negativamente come nel loro paese (il brano \"Cherry Bomb\" scal\u00f2 le classifiche giapponesi). Dato il grande successo, durante il tour nipponico fu realizzato il primo live album del gruppo, intitolato \"Live In Japan\"; usc\u00ec comunque solo in Giappone. Anche questa volta alcuni sostennero che le tracce di basso fossero state ri-registrate in studio a Hollywood dal loro road manager Kent J. Smythe.\nNonostante questo timido successo, le relazioni tra alcune componenti cominciarono a deteriorarsi, in parte a causa di abusi di varie sostanze, in parte a causa della pessima gestione da parte del management. La Fox abbandon\u00f2 nel bel mezzo del tour giapponese, costringendo Joan Jett a passare al basso per completare il giro dei concerti. Inizialmente circolarono voci su un tentato suicidio della Fox, ma furono poi smentite. Il quartetto torn\u00f2 a Los Angeles nel luglio del 1977, ma prima della fine dell'anno anche la Currie annunci\u00f2 l'uscita, in parte a causa di alcuni diverbi con Fowley. La cantante realizz\u00f2 un disco solista nel 1978, \"Beauty's Only Skin Deep\". Nello stesso anno la ex frontwoman ottenne un ruolo nel film \"A donne con gli amici\" (titolo originale \"Foxes\"), interpretato da Jodie Foster e Scott Baio. La pellicola usc\u00ec nel 1980. Cherie Currie fu rimpiazzata nel ruolo di cantante da Joan Jett, mentre alla Ford fu temporaneamente assegnato il basso per le sessioni in studio. La Fox fu poi sostituita definitivamente da Vicki Blue.\nIl terzo album \"Waitin' for the Night\" fu realizzato verso la fine del 1977, e fall\u00ec. A questo punto, Fowley inizi\u00f2 a perdere interesse nella band, e l'abbandon\u00f2 all'inizio dell'anno successivo. Tocc\u00f2 a Joan Jett prendere in mano le redini, risultando l'effettiva leader, ma iniziarono ad emergere differenze musicali: la Jett era pi\u00f9 legata alle radici del punk e del glam rock, mentre la West e la Ford erano indirizzate verso l'hard rock.\nNel tardo 1978 fu pubblicato \"And Now... The Runaways\", prodotto da John Alcock, una raccolta di materiale irrealizzato che includeva anche un brano con Lita Ford al microfono dal titolo \"\"I'm A Million\", mentre la batterista Sandy West figur\u00f2 voce principale in \"Right Now\"\", scritta dalla MacGranaghan. La formazione del gruppo accreditata in questa occasione era composta da Jett, Ford, MacGranaghan e West. L'album fu diffuso solo per il mercato europeo e giapponese. Solo in seguito fu ridistribuito sul territorio statunitense, con un ordine dei brani differente, e reintitolato \"Little Lost Girls\". Kath Love annunci\u00f2 la propria uscita dopo un concerto di capodanno, e fu sostituita da Laurie McAllister; Joan Jett abbandon\u00f2 il gruppo nell'aprile 1979, mentre la Blue la segu\u00ec, annunciando l'intento di formare un nuovo progetto con il suo nuovo ragazzo dell'epoca. Le Runaways, senza pi\u00f9 leader e bassista, si sciolsero poco tempo dopo.\nDopo lo scioglimento.\nInizialmente la coppia West/Ford tent\u00f2 di formare un gruppo che seguisse le orme tracciate dalla band, ma ebbe breve durata e fu repentinamente sciolto dopo che Lita Ford decise di intraprendere la carriera solista orientandosi nell'heavy metal. La chitarrista, divenuta anche cantante, incise una serie di album di grande successo durante gli anni '80 e '90, divenendo un'esponente di punta della scena hard rock e hair metal. La Ford e Joan Jett furono le Runaways che ebbero maggior successo e longevit\u00e0 artistica.\nNel 1979 Joan Jett produsse il primo album della punk rock band di Los Angeles The Germs, intitolato \"(GI)\". In seguito la bassista Vicki Blue entr\u00f2 in gruppo ideato da Kim Fowley chiamato The Orchids. Jackie Fox termin\u00f2 gli studi di legge e divent\u00f2 avvocato. Cherie Currie nel 1980 si un\u00ec alla sorella Marie pubblicando un altro album intitolato \"Messin' With the Boys\". Nello stesso anno emerse una compilation delle Runaways dal titolo di \"Flaming Schoolgirls\", realizzata dalla Mercury in Germania e ripubblicata per la Cherry Red sotto il nome di \"Runaways &amp; Cherie Currie\". Quest'album fu pubblicato per iniziativa di Kim Fowley senza il consenso della band, e includeva materiale inedito tratto delle sessioni del disco \"Queens of Noise\", tra cui le reinterpretazioni di \"\"Strawberry Fields Forever\" e \"Here Comes the Sun\", e alcuni brani scartati dal live album \"Live in Japan\" del 1977.\nJoan Jett collabor\u00f2 per un breve periodo con gli ex membri dei Sex Pistols Steve Jones e Paul Cook con cui registr\u00f2 alcune demo tra cui \"You Don't Own Me\" (cover di Lesley Gore) e \"Don't Abuse Me\", brani che figurarono nel suo primo album solista omonimo del 1980. La Jett lavor\u00f2 anche in una prima versione della reinterpretazione dei The Arrows \"I Love Rock 'n' Roll\"\", che inizialmente apparve come singolo b-side nelle primissime realizzazioni della chitarrista solo nei Paesi Bassi. Questo brano, reinciso e incluso nel suo secondo disco, intitolato proprio \"I Love Rock 'n Roll\" del 1982, divenne poi una grandissima hit, rimanendo primo per 7 settimane nella primavera del 1982. Nell'album \"I Love Rock 'n' Roll\" fu inclusa anche la reinterpretazione delle Runaways \"\"You're Too Possessive\". La musicista incise anche altre cover delle Runaways; \"Don't Abuse Me\" era una traccia inedita accreditata poi nel suo debutto omonimo, \"I Love Playin' With Fire\", nel terzo disco intitolato semplicemente \"Album\", la famosa traccia \"Cherry Bomb\" era il brano d'apertura nel quarto album \"Glorious Results of a Misspent Youth\" (1984), mentre \"Wait for Me\"\" fu re-incisa per l'album \"Notorious\" (1991).\nNel 1984 Cherie Currie e Vicki Blue si unirono con il batterista dei M\u00f6tley Cr\u00fce Tommy Lee per un progetto che non riusc\u00ec mai a prendere vita.\nIn questo periodo Joan Jett fece causa a \"Playboy\" per alcune foto nuda in una vasca da bagno. La Jett ritir\u00f2 la causa dopo che fu rivelato che la ragazza era un'altra ex componente Runaways, la bassista Laurie McAllister.\nNel 1994 la Marilyn Records pubblic\u00f2 una raccolta delle Runaways, su autorizzazione di Kim Fowley, intitolata \"Born To Be Bad\", che raccoglieva alcune demo della band prodotte da Fowley, prima che firmassero per la Mercury, risalenti all'aprile 1975.\nNel tardo 1997 fu diffusa la notizia che le Runaways avrebbero ricominciato con un nuovo disco, e con una formazione composta da Cherie Currie, Lita Ford, Joan Jett, Vicki Blue e Sandy West. Jackie Fox non riusc\u00ec a prendere parte a questa formazione per la sua carriera di avvocato ormai avviata. Anche questo progetto fin\u00ec per essere accantonato.\nDurante il 1998 la Currie registr\u00f2 una reinterpretazione di \"Cherry Bomb\" con la sua band, i The Street Walkin' Scheetas, e fu pubblicato come singolo dalla Alive/Total Energy Records.\nSandy West mor\u00ec il 21 ottobre 2006 dopo una lunga battaglia contro il cancro.\nNel 2010 fu pubblicato un film dedicato alle Runaways, intitolato proprio \"The Runaways\" con Kristen Stewart e Dakota Fanning.\nIl 25 agosto 2011 Laurie McAllister mor\u00ec. La notizia fu resa nota sul sito delle Runaways.\nLe nuove Runaways.\nA met\u00e0 degli anni ottanta il produttore Kim Fowley ricevette un nastro contenente un brano, \"Day of Age\", registrato nei Mandrell Recording Studios di Auckland dalla tredicenne neozelandese Gayle Welch. Lui pass\u00f2 il nastro al famoso disc jockey Rodney Bingenheimer; il brano ottenne un grande successo radiofonico, che spinse Fowley a costruire una band intorno a Welch. La band fu chiamata \"The Runaways\", e comprendeva Welch (voce), \"Kathy DiAmber\" (voce), Missy Bonilla (voce), Denise Pryor (voce), Bill Millay (chitarra) e David Carr (tastiere, drum machine). Durante il 1987 fu pubblicato l'album di debutto di questa formazione, \"Young and Fast\", per la Allegience Records. Questa pubblicazione scaten\u00f2 alcune polemiche perch\u00e9 nonostante il nome la formazione non aveva niente a che fare con le \"vecchie\" Runaways, sia nello stile musicale che nei temi.\nIl progetto \"nuove Runaways\" si rivel\u00f2 un fallimento: \"Young and Fast\" fu un flop commerciale, a cui fece seguito \"I Was a Teenage Runaway\" (pubblicato solo in Giappone), anch'esso segnato da scarse vendite. La band si sciolse poco dopo."}
{"id": "1810604", "revid": "716642", "url": "https://it.wikipedia.org/wiki?curid=1810604", "title": "Chelmsford City Football Club", "text": "Il Chelmsford City F.C. \u00e8 un club calcistico inglese di Chelmsford, Essex, recentemente approdato in Conference South. I colori sociali sono rosso e bianco ed il terreno di gioco \u00e8 il Melbourne Stadium.\nStoria.\nIl club nacque nel 1878 ed a partire dal 1922 inizi\u00f2 a giocare sul terreno di New Writtle Street.\nAmmessa alla Southern League, alla prima stagione sotto la direzione di Billy Walker la squadra arriv\u00f2 al quarto turno di FA Cup, eliminando Darlington e Southampton prima di arrendersi fuori casa al Birmingham City F.C. di fronte a pi\u00f9 di 44000 spettatori, mentre in campionato si piazz\u00f2 al decimo posto.\nAllo scoppio della Seconda guerra mondiale, nella stagione 1939-1940 il Chelmsford vinse la Eastern Section e raggiunse, perdendola, la finale di Southern League Cup. Grazie all'opera di Arthur Rowe la squadra si rimise poi in sesto, vincendo il campionato nella stagione 1945-1946 ed assicurandosi la Coppa di Lega. Nella stagione 1969-1970 ha raggiunto la semifinale di FA Trophy.\nNella stagione 1972-1973 nella FA Cup il Chelmsford elimin\u00f2 in scioltezza Hillingdon Borough (2-0) e Telford United (5-0) prima di cedere per 1-3 all'Ipswich Town di fronte a 15.557 spettatori. Nel 1974 la giunta comunale non approv\u00f2 un ambizioso piano di ristrutturazione dello stadio, che avrebbe comportato una spesa di 500.000 sterline. Nel 1983 il club partecipa alla Coppa Anglo-Italiana, perdendo con il punteggio di 4-2 la semifinale contro il e successivamente anche la finale per il terzo e quarto posto contro i connazionali del con il punteggio di 6-5 dopo i calci di rigore.\nUna grave crisi finanziaria protrattasi a lungo negli anni fece s\u00ec che nel 1993 un gruppo di tifosi guidato da Trevor Wright si proponesse per l'acquisto del club, dopo l'abbandono da parte di Dennis Wakeling, che aveva perso al riguardo la battaglia legale. Il vecchio stadio di New Writtle Street venne messo all'asta. Fortunatamente, non tard\u00f2 a manifestarsi la solidariet\u00e0 e l'aiuto logistico di clubs vicini quali Maldon Town e Billericay Town distanti entrambi dieci miglia.\nNell'aprile del 2000 gli organi ispettivi della Dr. Martens League riconobbero al nuovo stadio i requisiti per ospitare incontri di categoria superiore.\nLe squadre rivali, a livello locale, sono Braintree Town F.C., Grays Athletic e Thurrock F.C.."}
{"id": "1810605", "revid": "287204", "url": "https://it.wikipedia.org/wiki?curid=1810605", "title": "Runaways (gruppo musicale)", "text": ""}
{"id": "1810606", "revid": "77594", "url": "https://it.wikipedia.org/wiki?curid=1810606", "title": "Palazzo Vescovile (San Miniato)", "text": "Il Palazzo Vescovile di San Miniato \u00e8 la residenza del vescovo di San Miniato.\nStoria e descrizione.\nLa struttura originale \u00e8 riferibile a due torri del XIII secolo la torre Palleoni e quella dei Capitani del Popolo. Numerosi i rifacimenti nel corso dei secoli: nel 1489 il palazzo fu concesso ai canonici del Duomo di San Miniato e fu edificata la scalinata che lo divide dal Palazzo dei Vicari. Nel 1622 fu adibito a sede della Curia sanminiatese, assumendo in larga parte le forme attuali. Nel 1746 furono abbattute le due torri duecentesche e fu fatto il portale in pietra e le due rampe d'accesso. Nel 1977 l'ultima ristrutturazione che ha definitivamente sancito lo stato attuale.\nLa facciata su piazza del prato del Duomo, presenta, negli archi a sesto acuto, i resti delle antiche costruzioni duecentesche e trecentesche, mentre quella che affaccia su piazza della Repubblica, mostra un aspetto pi\u00f9 antico e rustico.\nLa cappella dell'Assunta e di San Giovanni Battista, situata all'interno del palazzo, \u00e8 completamente affrescata da Anton Domenico Bamberini con l'aiuto della sua bottega."}
{"id": "1810620", "revid": "124061610", "url": "https://it.wikipedia.org/wiki?curid=1810620", "title": "Nelson David Cabrera", "text": "Carriera.\nNazionale.\nCon la maglia della nazionale boliviana viene convocato per la Copa Am\u00e9rica Centenario negli Stati Uniti."}
{"id": "1810622", "revid": "1528507", "url": "https://it.wikipedia.org/wiki?curid=1810622", "title": "Esternalizzazione dei processi intellettivi", "text": "L'esternalizzazione dei processi intellettivi o \"knowledge process outsourcing\" (KPO) \u00e8 una forma di esternalizzazione, nella quale le attivit\u00e0 inerenti conoscenze specifiche o competenze intellettive vengono svolte da un'entit\u00e0 esterna detta esternalizzatore, da un'altra azienda o da una sussidiaria che pu\u00f2 trovarsi nella stessa nazione o all'estero per abbassarne i costi. A differenza dell'esternalizzazione di processi pratici (BPO) questa tipologia di esternalizzazione comprende attivit\u00e0 a valore aggiunto espletate da personale di alta formazione che incrementano il capitale intellettuale dell'azienda che esternalizza. \nQuesta pratica inoltre consente all'esternalizzatore, in accordo con le linee guida dell'azienda, di intraprendere le azioni decisionali di business a basso livello, quelle che tipicamente vengono tralasciate a beneficio del business plan principale, ma a discapito dell'economia di possibile sviluppo.\nCampi di applicazione.\nIl KPO si applica a diverse attivit\u00e0 complementari dell'azienda: dalla ricerca e sviluppo all'assistenza legale, dalla tutela di marchi e brevetti alla formazione del personale fino ad arrivare alla gestione dei servizi commerciali e di marketing."}
{"id": "1810625", "revid": "767487", "url": "https://it.wikipedia.org/wiki?curid=1810625", "title": "Carlos Andrade Souza", "text": "Il 17 aprile 2012 rinnova il suo contratto con la Fluminense fino al 2014."}
{"id": "1810630", "revid": "6923", "url": "https://it.wikipedia.org/wiki?curid=1810630", "title": "Underwriters Laboratories", "text": "Underwriters Laboratories Inc. (UL) \u00e8 un'organizzazione indipendente di certificazioni di sicurezza. Fondata nel 1894, ha sede a Northbrook. Underwriters Laboratories sviluppa standard e test per prodotti, materiali, componenti e strumenti con particolare riguardo alla sicurezza. Inoltre valuta e certifica l'efficienza produttiva di un'azienda tramite un programma di analisi della gestione. A South Bend si trovano dei laboratori di analisi per bevande e campioni d'acqua, mentre la succursale UL Environment valuta i prodotti dal punto della loro sostenibilit\u00e0 ambientale.\nUL \u00e8 una delle aziende che hanno ricevuto l'approvazione della Occupational Safety and Health Administration per poter svolgere tali test di sicurezza.\nStoria.\nUnderwriters Laboratories Inc. fu fondata nel 1894 da William Henry Merrill, un ingegnere elettrico di Boston. A 25 anni Merrill visit\u00f2 il palazzo dell'elettricit\u00e0 alla Fiera Colombiana di Chicago. Viste le potenzialit\u00e0 della corrente elettrica, Merrill a Chicago fond\u00f2 la Underwriters Laboratories. Merrill svilupp\u00f2 standard, test, apparecchiature per scoprire pericoli. Accanto alla sua attivit\u00e0, lavor\u00f2 per la National Fire Protection Association come tesoriere (1903\u20131909) e presidente (1910\u20131912) e fu un membro effettivo del Chicago Board and Union Committee. Nel 1916, Merrill divenne il primo presidente della UL. La UL pubblic\u00f2 il suo primo standard, \u201cTin Clad Fire Doors,\u201d nel 1903. Successivamente marchiarono estintori. Nel 1905, UL crearono un servizio di etichettatura (Label Service) per la certificazioni di taluni prodotti nelle aziende, da ispezionare. Una caratteristica UL ancora attuale. La UL ha diversi laboratori che servono pi\u00f9 di 100 nazioni ed ha diverse sedi anche in Italia. Esegue certificazioni in ambito elettrico, antincendio, sostanze pericolose, qualit\u00e0 dell'acqua, qualit\u00e0 del cibo, sostenibilit\u00e0 ambientale.\nStandard UL.\nSustainability Standards\nStandards for Electrical and Electronic Products\nLife Safety Standards\nStandards for Building Products\nStandards for Industrial Control Equipment\nStandards for Plastic Materials\nStandards for Wire and Cable\nStandards for Canada developed by ULC Standards, a member of the UL family of companies"}
{"id": "1810632", "revid": "59975", "url": "https://it.wikipedia.org/wiki?curid=1810632", "title": "Trans Siberian Orchestra", "text": ""}
{"id": "1810633", "revid": "339392", "url": "https://it.wikipedia.org/wiki?curid=1810633", "title": "Edizioni anastatiche", "text": ""}
{"id": "1810636", "revid": "1310927", "url": "https://it.wikipedia.org/wiki?curid=1810636", "title": "Almen Abdi", "text": "Caratteristiche tecniche.\nCentrocampista completo, che svolge un buon lavoro di interdizione senza disdegnare la fase offensiva. \u00c8 in possesso di una buona visione di gioco ed \u00e8 dotato di un notevole tiro dalla distanza. Pu\u00f2 essere schierato in tutti i ruoli di centrocampo e, all'occorrenza, seconda punta con mansioni di assist-man.\nCarriera.\nClub.\nZurigo.\nNel 2003 arriva alla squadra svizzera dello Zurigo. Nella stagione 2004-2005 gioca 9 partite senza segnare. La squadra si aggiudica la Coppa nazionale: elimina Kickers Lucerna 4-1, FC Herisau 7-2, Neuch\u00e2tel Xamax 2-0, Bellinzona 2-0, Young Boys 3-1 e Lucerna in finale per 3-1. In quanto vincitore della coppa nazionale si qualifica alla Coppa UEFA nonostante il quinto posto dello Zurigo in campionato. In Europa gli elvetici sconfiggono il Legia Varsavia 1-0 a Varsavia e 4-1 a Zurigo. In seguito si faranno estromettere dal Br\u00f8ndby perdendo 2-0 a Br\u00f8ndby e vincendo 2-1 in casa.\nIn campionato lo Zurigo domina insieme al e conclude il campionato a 78 punti gli stessi dei rossoblu ma la vittoria va allo Zurigo che ottiene un biglietto per la Champions League. In Coppa lo Zurigo elimina l'FC Wiesendangen 6-0, l'FC Wangen bei Olten 1-0, l'FC Herisau 4-2 e l'FC Meyrin giungendo alla semifinale: qui incontrano i rivali del Grassopher che vinceranno il derby di Zurigo per 6-5 escludendo lo Zurigo dalla vittoria del trofeo. In Champions lo Zurigo incontra il Fu\u00dfballclub Red Bull Salzburg: non basta il 2-1 in casa, perch\u00e9 gli austriaci rimontano e passano il turno grazie al 2-0 di Salisburgo. \u00c8 il duello Zurigo-Basilea a decidere la leadership in campionato: la vittoria andr\u00e0 al club di Zurigo per un solo punto. Abdi in questa stagione realizza 5 reti su 30 incontri.\nIn Coppa Svizzera lo Zurigo umilia letteralmente l'FC Ph\u00f6nix Seen 11-0, Abdi realizzer\u00e0 all'87' l'undicesima rete; nel turno successivo Abdi realizzer\u00e0 una doppietta nel 5-1 sull'FC Wangen bei Olten; agli ottavi lo Zurigo elimina l'Yverdon 5-2 e ai quarti il San Gallo 1-0; in semifinale Abdi apre le marcature contro il Lucerna che rimonter\u00e0 il 2-1 dello Zurigo vincendo 3-2 al 92'. In Champions il Be\u015fikta\u015f esclude lo Zurigo al terzo turno per 3-1. La squadra viene mandata in Coppa UEFA dove incontra l'Empoli che viene eliminato dallo Zurigo per 4-2 (2-1 ad Empoli e 3-0 a Zurigo); ai gironi viene messo assieme a Bayer Leverkusen, Spartak Mosca, Sparta Praga e Tolosa. Giunge al terzo posto ed arriva cos\u00ec ai sedicesimi di finale: l'HSV vince 3-1 a Zurigo e si porta a casa il passaggio del turno. In campionato lo Zurigo si fa superare da Basilea e Young Boys, giunge terzo e si qualifica per la Coppa UEFA. Abdi realizza 7 gol in 31 incontri. In Coppa Svizzera la squadra elimina l'FC Herrliberg 6-0, il Concordia Basilea 7-6 dopo i calci di rigore, Kriens 3-0 per poi farsi estromettere dal Thun 2-1 dopo i supplementari. In Coppa UEFA gli elvetici battono lo Sturm Graz grazie ai calci di rigore (4-2) dopo il 2-2. L'avventura del club svizzero si conclude al primo turno: il Milan vince 4-1 ed elimina lo Zurigo.\nNella stagione 2008-09 Abdi viene portato in una zona pi\u00f9 offensiva e d\u00e0 il meglio di s\u00e9: infatti realizza 19 reti in 32 partite di Axpo Super League, raggiungendo il secondo posto nella classifica marcatori. Assieme ai compagni di reparto \u00c9ric Hassli (17 reti) ed Alexandre Alphonse (13 reti) forma l'attacco pi\u00f9 prolifico del campionato, infatti sono 49 le reti dei tre sulle 80 della squadra. Inoltre Abdi risulta essere assieme al compagno Hassli il miglior assist-man del torneo con 11 assist. Lo Zurigo vincer\u00e0 il campionato con due giornate di anticipo su Young Boys e Basilea. In Coppa nazionale lo Zurigo sconfigge l'FC Widnau 6-0, l'FC Schaffhausen 1-0, il Wil 1-0, ma perdono per 1-0 contro il Basilea ai quarti di finale. Il 22 luglio 2009 Abdi subisce un infortunio che lo costringe un mese fuori dai campi di calcio.\nIn Champions League affronta il Maribor che dopo aver vinto in Svizzera per 3-2 perde in casa per 3-0; l'avventura degli elvetici non si frena contro il Ventspils (5-1) e prosegue nella fase a gironi: pescano Milan, Real Madrid e Marsiglia. Lo Zurigo incontra subito il Real Madrid che parte subito in vantaggio e apparentemente chiude il punteggio sul 3-0; tuttavia lo Zurigo si riprende realizzando 2 reti in 2 minuti e portandosi sul 3-2, nel finale il Real Madrid allungher\u00e0 sul 5-2. Nella seconda giornata gli svizzeri vanno a giocare a Milano dove trova un successo per 1-0. Lo Zurigo trover\u00e0 3 sconfitte nelle successive 3 partite ed un pareggio in casa contro il Milan. Nella stagione seguente gioca 8 incontri prima di passare a gennaio 2010 al Le Mans, club francese della Ligue 1, per 300.000 euro.\nLe Mans e Udinese.\nGioca 13 incontri ma non pu\u00f2 evitare la retrocessione in Ligue 2. Viene acquistato in estate dall'Udinese squadra italiana di Serie A. A Udine viene schierato in pi\u00f9 occasioni nella stagione ma solo il 22 settembre 2010 contro il Bologna Abdi ha giocato tutta la sfida partendo da titolare. Spesso parte dalla panchina e in poche occasioni \u00e8 stato schierato titolare e poi sostituito nel secondo tempo.\nWatford.\nIl 31 luglio 2012 si trasferisce, in prestito, al Watford, societ\u00e0 di propriet\u00e0 di Giampaolo Pozzo.\nIl 19 luglio 2013 viene ufficializzato il suo acquisto da parte del Watford, con cui firma un contratto valido fino al 2016..\nStatistiche.\nPresenze e reti nei club.\n\"Statistiche aggiornate al 29 agosto 2018.\""}
{"id": "1810637", "revid": "339392", "url": "https://it.wikipedia.org/wiki?curid=1810637", "title": "Ristampe anastatiche", "text": ""}
{"id": "1810639", "revid": "74801", "url": "https://it.wikipedia.org/wiki?curid=1810639", "title": "Tursi", "text": "Tursi (: ; \"Turse\" in dialetto tursitano) \u00e8 un comune italiano di abitanti della provincia di Matera in Basilicata, elevato a citt\u00e0 con decreto del presidente della Repubblica Carlo Azeglio Ciampi il 4 maggio 2006. Nel comune vi ha sede la comunit\u00e0 montana Basso Sinni.\nIl centro urbano si \u00e8 sviluppato a cominciare dal V secolo nell'intorno del castello, nel 1561 era tra i pi\u00f9 popolosi e nel 1601 era la citt\u00e0 della provincia del regno con il maggior numero di fuochi, ne contava 1799, prima di Melfi 1772, Venosa 1095, Potenza 1082 e Tricarico 1073.\nNel 968, in epoca bizantina, Tursi divenne capoluogo del thema di Lucania, e sede vescovile di rito greco. Dall'inizio del XVIII secolo e fino alla riforma borbonica del 1816 (eccetto che nel 1799, quando fu annesso al dipartimento del Crati, ossia alla Calabria cosentina), Tursi \u00e8 stato il primo dei quattro ripartimenti dell'allora provincia di Basilicata, vi aveva sede il regio percettore di Basilicata e i suoi confini, estesi fino al mar Ionio, comprendevano la torre di Trisaja, a sud della foce del fiume Sinni, una delle sette torri costiere del Regno di Napoli a protezione della costa jonica lucana.\nLa citt\u00e0 a vocazione prevalentemente agricola, \u00e8 conosciuta per le sue arance (\"i partajall\"), in modo particolare per una variet\u00e0 chiamata \"Arancia Staccia\" coltivata esclusivamente tra i territori di Tursi e Montalbano Jonico.\nGeografia fisica.\nTerritorio.\nIl territorio tursitano, di prevalenza collinare, confina a nord col fiume Agri e con il comune di Montalbano Jonico, a est con il comune di Policoro, a sud con il fiume Sinni e i territori di Rotondella, mentre a ovest con i territori di Sant'Arcangelo, Colobraro e Stigliano. Il settore urbano presenta un'altitudine che varia dai del vecchio centro storico che gravita attorno al castello, ai della moderna piazza Maria SS di Anglona, ai dei rioni pi\u00f9 in basso.\nIl nucleo abitativo del centro storico (Rabatana) \u00e8 difeso naturalmente da tre voragini, di oltre centro metri, di origine franosa; il \"fosso della Palmara\" (\"a Iaramma\") a nord, il \"fosso di San Francesco\" (\"u f\u00f2ss d'San Francisch\") a est e il \"fosso della Cattedrale\" (\"u f\u00f2ss da Catr'd\u00e9\") a ovest. Il borgo, nel corso dei secoli, si \u00e8 sviluppato nella vallata sottostante alla Rabatana assumendo una forma allungata. Il centro abitato dista poco meno di dalla costa jonica lucana, ma la frazione Panevino verso il confine est del territorio, ne dista poco pi\u00f9 di . In base alla composizione del terreno, l'abitato ha un rischio sismico di zona 2 relativa a una sismicit\u00e0 medio-alta dell'attuale indice di classificazione.\nIdrologia.\nLa citt\u00e0 \u00e8 situata al centro di due dei 4 fiumi della Basilicata, l'Agri e il Sinni, originariamente navigabili. In et\u00e0 contemporanea i corsi dei rispettivi fiumi sono stati interrotti da due bacini artificiali, la diga di Gannano con una capacit\u00e0 di invaso complessiva di 2,6 milioni di m\u00b3, nei pressi della frazione Caprarico, interrompe il corso del fiume Agri e la diga di Monte Cotugno, il pi\u00f9 grande bacino artificiale in terra battuta d'Europa, nei pressi del comune di Senise, interrompe il corso del fiume Sinni.\nDa una sorgente posta sulla collina a est di Tursi scende il torrente Pescogrosso, quest'ultimo prende il nome dagli enormi massi ritrovati lungo il suo corso. Il torrente taglia in senso longitudinale la citt\u00e0 a un'altitudine di e continuando il suo percorso verso est per una decina di chilometri sfocia, come affluente, nel fiume Sinni.\nGeologia e morfologia.\nIl territorio appartiene al Cenozoico antico ed \u00e8 formato da rocce marnose, massa sedimentaria friabilissima costituita da argilla e calcare, di aspetto terroso e di colore giallo ocra. Le continue frane, determinate dall'estrema plasticit\u00e0 di tali rocce a ogni pioggia, hanno modificato costantemente nel tempo la morfologia del territorio stesso. La natura mutevole del terreno, piena di calanchi, ha donato al territorio un curioso impatto paesaggistico.\nClima.\nLa stazione meteorologica pi\u00f9 vicina \u00e8 quella di Montalbano Jonico. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a , mentre quella del mese pi\u00f9 caldo, agosto, \u00e8 di .\nOrigini del nome.\nMolti storici concordano che il toponimo Tursi derivi da \"Turcico\", un uomo d'armi di origini bizantine, comandante della zona, il quale ampli\u00f2 verso valle l'antico borgo saraceno, \"Rabatana\", donando alla nuova zona il nome di \"Toursicon\",\"Tursikon\" o \"Tursicon\". Di certo per\u00f2 \u00e8 la prima menzione documentata che risale al 968 nella \"Relatio de legatione Constantinopolitana\" del vescovo Liutprando da Cremona, quando la citt\u00e0 viene citata proprio con i nomi di \"Turcico\" e \"Torre di Turcico\".\nSuccessivamente, con la pronuncia francese sotto il dominio normanno, divenne dapprima \"Tursico\", poi \"Tursio\" e infine Tursi. Difatti, nella bolla papale redatta da papa Alessandro II nel 1068 la citt\u00e0 viene menzionata sotto il toponimo \"Torre di Tursio\".\nUn secolo pi\u00f9 tardi, nel 1154, il geografo arabo Muhammad al-Idrisi durante la realizzazione della Tabula Rogeriana per conto di Ruggero II di Sicilia, nel testo \"Kitab nuzhat al-mushtaq fi'khtiraq al-'afaq\", conosciuto come il \"libro del re Ruggero\", indica la citt\u00e0 sotto il toponimo di \"Tursah\".\nStoria.\nOrigini.\nScavi archeologici eseguiti nel territorio comunale, pi\u00f9 precisamente nei siti di Valle Soriano e di Anglona, hanno accertato l'esistenza di insediamenti risalenti alla prima et\u00e0 del ferro e della preistorica Pandosia. Gli abitanti di queste zone erano denominati Enotri, in particolare per\u00f2 gli abitanti stanziati nell'intorno dei fiumi Agri e Sinni, venivano chiamati Coni o \"Choni\". Successivamente, durante la colonizzazione ellenica dello stivale, la citt\u00e0 degli Enotri, Pandosia, venne colonizzata da parte degli Ioni.\nPandosia, \u00e8 considerata la pi\u00f9 antica citt\u00e0 della Siritide, difatti, l'Antonini basandosi su passi della \"Genealogie\" di Ferecide di Atene e su passi della \"Storia antica di Roma\" di Dionigi di Alicarnasso, ipotizza che fu fondata da Enotro, uno dei 23 figli di Licaone, molti secoli prima di Roma, e che lo stesso signoreggi\u00f2 su tutta l'orientale parte della Lucania. Il Romanelli, basandosi su quanto emerso dalle tavole di Eraclea e dal \"Naturalis Historia\" di Plinio il Vecchio, afferma che la Pandosia di Lucania sia il luogo in cui perse la vita Alessandro il Molosso, re d'Epiro e zio materno di Alessandro Magno, avvenuta nel 330 a.C., in una battaglia contro il popolo dei lucani.\nNel 281 a.C. l'area nella quale sorger\u00e0 Tursi, fu campo di battaglia tra i Romani e Pirro re d'Epiro, che corso in aiuto dei tarentini si accamp\u00f2 tra Heraclea e Pandosia. Questa battaglia pass\u00f2 alla storia principalmente per l'utilizzo di elefanti da guerra, ancora sconosciuti ai soldati della repubblica romana. Nel 214 a.C. fu teatro di un'ennesima battaglia nel corso della seconda guerra punica tra i Romani e Annibale, re dei Cartaginesi, per conquistare il dominio sul mediterraneo.\nPandosia venne distrutta tra l'81 a.C. e il 72 a.C. durante le guerre sociali condotte dal generale romano Lucio Cornelio Silla. Dalle rovine di Pandosia sorse, poco prima dell'era cristiana, Anglona (\"Anglonum\"). Lo storico Placido Troyli, esaminando le antiche fabbriche presenti nel territorio, fa derivare l'origine della citt\u00e0 di Tursi, come filo diretto, dal decadimento di Pandosia, difatti, i ritrovamenti di zona \"Murata\", nel sito archeologico di contrada castello, indicano la preesistenza di un \"Oppidum\".\nNel 410 i Visigoti di Alarico I invadono l'Italia, dal nord-est e saccheggiando citt\u00e0 dopo citt\u00e0 si dirigono verso la Calabria per poi risalire e saccheggiare Roma. Durante il loro corso, nel metapontino, costruirono una torre sulla collina a met\u00e0 strada tra i fiumi Agri e Sinni, per meglio controllare le vallati circostanti. Nei loro saccheggi, semidistrussero Anglona, originando una piccola migrazione degli abitanti sopravvissuti ai saccheggi, verso rifugi rupestri presenti attorno alla torre, dando cos\u00ec inizio a un primordiale insediamento della citt\u00e0.\nMedioevo.\nAttorno all'826, durante le campagne belliche degli islamici, in tutto il territorio meridionale dell'Italia ci furono numerose e violente incursioni arabe. I loro eserciti provenienti dal nordafrica erano in prevalenza di origine saracena.\nInizialmente queste incursioni erano destinate a depredare i villaggi e a fare prigionieri da utilizzare come schiavi nei centri dell'impero islamico. In seguito, superata l'iniziale differenza religiosa e culturale con le popolazioni autoctone, gli invasori attorno all'850 conquistarono gran parte della pianura metapontina e decisero di acquartierarsi, in zone dominanti e strategiche, per meglio controllare gli scambi commerciali all'interno del territorio.\nDa esperti agricoltori di colture aride e abili artigiani, quali erano, i saraceni riuscirono in breve tempo a intrecciare pacifici rapporti con gli abitanti locali. Il fiorente scambio rese possibile lo sviluppo dei piccoli presidi militari \"rib\u0101\u1e6d\" in veri e propri quartieri residenziali attualmente denominate \"rabatane\", tra i pi\u00f9 importanti ci sono ancora oggi quello di Tursi, di Tricarico e di Pietrapertosa.\nNei successivi anni, i saraceni, abitarono il borgo, lo ingrandirono e furono proprio loro a dargli il nome, a ricordo del loro borgo arabo \"Rabh\u00e0di\". L'impronta saracena \u00e8 ancora oggi presente nelle costruzioni, negli usi, nei costumi, nel cibo e nel dialetto della Rabatana.\nNell'890 i Bizantini sotto il comando di Niceforo Foca il vecchio riconquistarono i territori che una volta appartenevano all'Impero Romano d'Occidente e riuscirono, durante le guerre arabo-bizantine, a scacciare definitivamente l'impronta araba dalle terre lucane. Negli anni di dominio bizantino, il castello venne ingrandito e fortificato e il centro ebbe uno sviluppo sia demografico sia edilizio.\nIl borgo cominci\u00f2 a estendersi verso la valle sottostante. L'intero centro prese il nome di \"Toursikon\", dal suo fondatore Turcico. Verso la fine del X secolo l'imperatore Basilio I costitu\u00ec prima il thema di Langobardia e il thema di Calabria e successivamente, nel 968 il thema di Lucania con capoluogo \"Toursikon\", completando cos\u00ec il piano di ellenizzazione della chiesa del Catepanato. Infatti, nella \"Relatio de legatione Constantinopolitana\", scritta lo stesso anno, Liutprando da Cremona riferisce che in quel tempo il patriarca Polieucte di Costantinopoli ricevette dall'imperatore Niceforo II Foca l'autorizzazione a erigere la sede metropolita di Otranto, dando al metropolita Pietro la facolt\u00e0 di consacrare i vescovi suffraganei di Acerenza, di Tursi (\"Turcico\"), di Gravina, di Matera e di Tricarico. Non \u00e8 chiaro per\u00f2 se queste disposizioni abbiano avuto reale effetto, in quanto le \"Notitiae Episcopatuum\" del patriarcato ecumenico di Costantinopoli menzionano una sola sede suffraganea di Otranto, quella di Tursi. Tursi divenne cos\u00ec sede della diocesi di rito greco con cattedra vescovile presso la chiesa di san Michele Arcangelo dove nel 1060 si svolse il sinodo dei vescovi. Il primo vescovo noto di Tursi \u00e8 il greco Michele, documentato in un atto testamentario del 1050.\nSuccessivamente, verso la fine dell'anno Mille, una grossa migrazione dei Normanni, nelle vesti di pellegrini diretti verso luoghi sacri della cristianit\u00e0 e nelle vesti di mercenari pronti a combattere per un pezzo di terra, giunse nel sud Italia. Fu facile inserirsi nelle lotte interne tra Longobardi e Bizantini, ottenendo ben presto terre e benefici. I Normanni contribuirono notevolmente alla crescita della citt\u00e0, proprio come fecero successivamente gli Svevi prima e gli Angioini poi.\nEt\u00e0 moderna.\nTra il XIII secolo e il XIV secolo la vicina Anglona sub\u00ec numerosi incendi, in particolare nel 1369 l'intero abitato fu dato alle fiamme. L'incendio fu cos\u00ec forte e devastante che ne decret\u00f2 il declino. Il trasferimento dei cittadini dall'abitato di Anglona, per volont\u00e0 della regina Giovanna I, port\u00f2 a una significativa trasformazione di Tursi, che fino ad allora era solo riconducibile alla fortezza Rabatana. Si diede cos\u00ec inizio a una massiccia attivit\u00e0 costruttiva fuori dal ponte della Rabatana, unico accesso al fulcro dell'abitato. Nel XVI secolo Tursi era tra le citt\u00e0 pi\u00f9 popolose della regione, con oltre diecimila abitanti. Nel 1543 vennero unite la diocesi di Anglona e quella di Tursi costituendo la diocesi di Anglona-Tursi, che dal 1546 ebbe cattedra a Tursi.\nNel 1552 Carlo V, imperatore del Sacro Romano Impero assegn\u00f2 all'ammiraglio e statista Andrea Doria il Principato di Melfi. Alla sua morte, nel 1560 il titolo pass\u00f2 al nipote, il principe di Melfi Gianandrea Doria. Successivamente, nel 1594, Carlo Doria eredita dal padre la contea, poi ducato, divenendo il primo duca di Tursi. In quegli anni Carlo Doria fece costruire, a sue spese, nel rione Rabatana un'enorme scalinata in pietra (\"petrizza\"), tuttora utilizzata, che ha la particolarit\u00e0 di possedere lo stesso numero di gradini della scalinata presente all'interno di Palazzo Tursi a Genova.\nIn un documento del 1616 si evidenzia una disputa tra due famiglie nobili di Tursi, i Picolla e i Brancalasso nell'elezione del nuovo Camerlengo della Rabatana. Questa testimonianza porta alla luce l'esistenza di una carica pubblica dell\"Universitas\" di Tursi, preposta in particolar modo alla sicurezza della Rabatana ponendo l'accento alla netta separazione oltre che fisica anche politico-istituzionale tra il borgo e il resto dell'abitato.\nNel gennaio del 1735 il sovrano Carlo III di Borbone \u00e8 in visita alle terre lungo la costa ionica. La provincia di Basilicata allora comprendeva 117 comuni e 4 ripartimenti: Tursi, Maratea, Tricarico e Melfi. Nel 1769 i Doria persero i terreni che furono acquistati dalle nobili famiglie dei Donnaperna, Picolla, Panevino, Camerino e Brancalasso.\nEt\u00e0 contemporanea.\nNel 1848 durante la primavera dei popoli, Tursi vide il manifestarsi di moti demaniali che consentirono l'occupazione di vasti territori della mensa vescovile e dei demani \"Pisone\", \"Monaca\", \"Pozzo di Penne\", \"Pantano\" e \"Stigliano\". Il territorio tursitano si dimostr\u00f2 una zona calda per i moti demaniali, dovuto alla vasta area agraria e coltivabile di cui disponeva l'abitato, tra le pi\u00f9 ampie della zona. Difatti nel 1860 al primo manifestarsi di agitazioni, il vescovo di Anglona-Tursi, Gennaro Acciardi, fuggi dalla citt\u00e0 per rifugiarsi a Napoli. Da li, diramando una \"pastorale contro il nuovo ordine politico\", fu il promotore di un moto reazionario.\nDurante il 1861 con l'unit\u00e0 d'Italia nei boschi tra Policoro, Nova Siri, Rotondella e Tursi si attestano i primi fatti di brigantaggio. La banda del brigante Scaliero di Latronico, proprio nei pressi di Tursi, incroci\u00f2 un drappello della guardia nazionale. Nella colluttazione perse la vita il milite Giuseppe Buglione. Altre bande nella zona dei boschi erano quelle del brigante Alessandro Marino, figlio naturale del barone Villani di Castronuovo, e la banda del brigante Antonio Franco di Francavilla in Sinni, entrambe si unirono nel 1862. Negli anni successivi, proprio il Marino verr\u00e0 fucilato a Tursi nel 1864 dopo essere stato catturato durante uno scontro a fuoco con la guardia nazionale di Chiaromonte.\nQuesti episodi e alcune incursioni a danno dei contadini locali, costrinsero il municipio di Tursi ad avanzare pi\u00f9 volte, nei confronti della sottoprefettura un'ingente richiesta di truppe; che vennero sempre respinte. Tant'\u00e8 che nei mesi successivi il sindaco Egidio Lauria scrisse direttamente al prefetto di Potenza, il quale sollecit\u00f2 il sottoprefetto nel disporre l'invio, a Tursi, sotto i suoi ordini, di un battaglione in arme. In realt\u00e0 il sottoprefetto aveva da tempo carenza di truppe e impossibilitato all'invio di nuovi battaglioni non pot\u00e9 mai adempire alla richiesta del prefetto. Per questo, l'anno seguente, su ulteriore sollecitazione del sindaco, la sottoprefettura si mosse diversamente chiedendo ai carabinieri di Rotondella, alle truppe di Colobraro e alla guardia nazionale di Tursi di collaborare tra loro e organizzarsi con il sindaco, cos\u00ec da intraprendere azioni mirate contro le bande.\nNei primi anni del novecento, molti giovani tursitani persero la vita sul fronte durante la prima guerra mondiale. Nella seconda guerra mondiale i militi tursitani presero parte alla campagna italiana di Russia.\nSimboli.\nStemma.\nLa torre, rappresentata cilindrica e a tre piani, ricorda quella dell'antico castello e delle origini attorno a esso. Il sole simboleggia la luce e la vita, i due rami di alloro la gloria e la prevalenza su Anglona, gli alberi di ulivo rappresentano la ricchezza della terra.\nIl sito Comuni italiani descrive cos\u00ec lo stemma:\nBlasonatura stemma\nBlasonatura gonfalone\nSociet\u00e0.\nEvoluzione demografica.\nIl comune conta, al 31 dicembre 2019, abitanti cos\u00ec ripartiti: maschi e femmine. Le famiglie sono , le convivenze registrate 2 e la media di componenti per famiglia \u00e8 2,2 (di poco inferiore alla media nazionale di 2,5, e in perfetta media con l'analogo valore regionale).\nIl comune, negli ultimi decenni ha conosciuto, come molti comuni del mezzogiorno, una lieve e costante decrescita della popolazione dovuta principalmente alla diminuzione costante del tasso di natalit\u00e0 una delle principali cause del valore negativo sul tasso di crescita del paese. Va preso in considerazione il fatto che molti giovani decidono di cercare lavoro o di perfezionare gli studi universitari fuori dai confini del paese e una volta laureati difficilmente trovano un mercato del lavoro capace di assorbire figure professionali specializzate.\nL'evoluzione demografica del comune \u00e8 molto pi\u00f9 ampia. Infatti gi\u00e0 dal 1277 si contavano abitanti (240 fuochi) fino ad arrivare al massimo boom demografico nel 1561 quando si contavano abitanti ( fuochi), per poi avere un lento e costante calo fino al 1853 quando si contavano abitanti.\nEtnie e minoranze straniere.\nI dati ISTAT al 31 dicembre 2019 rilevano una popolazione straniera residente di 412 abitanti di cui 218 maschi e 194 femmine. La cittadinanza straniera rappresenta il 8,55% della popolazione residente tursitana. Le comunit\u00e0 maggiormente rappresentate sono la Romania con 187 persone, pari al 3,82% della popolazione residente tursitana e al 45% della popolazione straniera tursitana; e l'Albania con 156 persone, pari il 3,18% sulla popolazione residente tursitana e al 37% della popolazione straniera tursitana.\nLingue e dialetti.\nIl dialetto parlato a Tursi \u00e8 incluso nel sistema dei dialetti meridionali intermedi in particolare nella zona dei dialetti lucani. Tuttavia il territorio comunale risulta ricadere nell'area linguistica della piana di metaponto. Le principali differenze linguistiche di Tursi si evidenziano con una diversit\u00e0 fonetica dovuta alla trasformazione della vocale a in e all'interno delle parole e della terminazione per s di molte altre, come ad esempio: \"v\u00e8v ala ch\u00e8s\" (vado a casa), \"qu\u00e0nn t\u00f2rns?\" (quando torni?), \"lass'm st\u00e8\" (lasciami stare).\nTra i maggiori esponenti dialettali tursitani annoveriamo i poeti Vincenzo Cristiano e Albino Pierro, quest'ultimo pi\u00f9 volte candidato al premio Nobel per la Letteratura. Le poesie di Pierro sono state tradotte in oltre 13 lingue per questo \u00e8 stato necessario pubblicarne un dizionario di lessico tursitano-italiano.\nReligione.\nNel 968 venne istituita a Tursi la sede vescovile e fino all'inizio del XII secolo la diocesi adott\u00f2 il rito bizantino. Nel 1110 la sede vescovile di Tursi venne trasferita ad Anglona, poich\u00e9 meglio disposta strategicamente e per la presenza, sulla collina, di un edificio religioso particolarmente importante, il santuario di Santa Maria Regina di Anglona. La diocesi assunse il nome di diocesi di Anglona. Successivamente, con la decadenza della citt\u00e0 di Anglona e lo sviluppo di Tursi, papa Paolo III per dirimere le liti tra la curia e la camera baronale, col decreto concistoriale dell'8 agosto 1545, diretto al vescovo Berardino Elvino, sanc\u00ec il trasferimento della sede vescovile di Anglona nella citt\u00e0 di Tursi. Sede della cattedra fu la chiesa di San Michele Arcangelo, otto mesi dopo, lo stesso pontefice con la bolla del 26 marzo 1546, trasferi definitivamente la cattedra episcopale a Tursi, nella chiesa dell'Annunziata e ordin\u00f2 ai vescovi di mantenere il titolo di diocesi di Anglona-Tursi.\nL'8 settembre 1976, a seguito della creazione della regione ecclesiastica Basilicata assunse il nome di diocesi di Tursi-Lagonegro. Anglona, invece, divenne sede titolare di diocesi. Suo primo vescovo titolare dal 1977 al 1991 \u00e8 stato Andrea Cordero Lanza di Montezemolo poi divenuto cardinale.\nLa diocesi ha 82 parrocchie e una superficie di . Nel 2014 contava battezzati su abitanti, pari al 99,1% di battezzati della popolazione totale.\nTradizioni e folclore.\nMolte tradizioni tursitane si rifanno ad avvenimenti religiosi. La pi\u00f9 conosciuta \u00e8 la Festa della Madonna di Anglona che ricorre ogni 8 settembre. La domenica dopo Pasqua, invece, la statua settecentesca che raffigura la Madonna viene portata a spalla per un percorso di oltre 10\u00a0km, dal santuario di Anglona alla cattedrale dell'Annunziata di Tursi e il 1\u00ba maggio nel tragitto inverso. Il 26 maggio ricade la festa patronale dedicata a San Filippo Neri.\nLa sera del 18 marzo \u00e8 tradizione bruciare le frasche, creando cos\u00ec grandi fal\u00f2. La gente del luogo chiama l'evento \"u umnn\u00e0rie\" riferito al fal\u00f2 di San Giuseppe.\nNel periodo natalizio, dagli anni settanta, viene allestito il presepe vivente tra i vicoli del rione Rabatana.\nCultura.\nIstruzione.\nBiblioteche.\nLa biblioteca comunale dispone di un patrimonio bibliografico di circa volumi e opuscoli, con una sezione dedicata alla storia del territorio. Fondata nel 1970 \u00e8 ubicata in un plesso della struttura che ospita la scuola secondaria di primo grado. Pi\u00f9 antica \u00e8 la biblioteca vescovile, fondata nel 1800 e situata in pieno centro, nel palazzo seicentesco della curia vescovile. Dispone di oltre testi antichi, tra cui manoscritti medievali e rinascimentali sulla storia del territorio e della diocesi. Infine, nel centro storico, ubicata presso il palazzo Pierro, \u00e8 presente la biblioteca e il parco letterario \"A. Pierro\", dove sono presenti molti dei libri utilizzati dal poeta Albino Pierro nei suoi anni di vita e l'intera collezione delle sue opere originali.\nScuole.\nIn citt\u00e0, nel rione Santi Quaranta, ha sede l'ITCG \"M. Capitolo\" (Istituto Tecnico Commerciale per Geometri e Tecnici del Turismo). Nel rione Sant'Anna \u00e8 presente anche un Istituto Professionale. Mentre in via Roma \u00e8 presente l'Istituto Comprensivo Statale \"Albino Pierro\" comprende tutti gli istituti di primo e di secondo grado inferiore.\nMusei.\nNel Museo archeologico nazionale della Siritide di Policoro, sono custoditi ed esposti numerosi ritrovamenti del territorio tursitano. Nella seconda sezione del museo, incentrata sull'et\u00e0 del bronzo, \u00e8 possibile trovare un corredo funerario di Pandosia rinvenuto nei pressi di Anglona, mentre nella quinta sezione \u00e8 possibile trovare resti dell'et\u00e0 del ferro appartenute a popolazioni enotrie e lucane.\nCinema.\nA Tursi nel 2007 furono girate molte scene del film \"Modo armonico semplice\", diretto da Salvatore Verde, e in Rabatana, alcune scene di \"Nine Poems in Basilicata\", diretto da Antonello Faretta con John Giorno. Paesaggi e parti del territorio sono prensenti inoltre nella fiction \"Imma Tataranni - Sostituto procuratore\" trasmessa dal 2019 su Rai 1 .\nCucina.\nLa cucina \u00e8 stata influenzata dalla povert\u00e0 e dalla vita contadina. Per questo originariamente il pane era fatto in casa. A oggi, molti panifici locali fanno ancora il pane casereccio e per questo troviamo: \"a pitta\" (una specie di ruota piana) e \"u piccill\u00e8te\" (una sorta di ciambellone bianco a forma di volante), tra le focacce troviamo \"a caccall\u00e8t\" che pu\u00f2 essere dolce, con l'uva sultaninala, e salata con i ciccioli. La focaccia classica \u00e8 chiamata volgarmente \"vrusc\u00e8te\" ed \u00e8 generalmente condita con pomodori e peperoni. Nelle sere invernali, davanti al focolare si consuma la \"ffella-rusch\", una fetta di pane abbrustolita al fuoco e condita con strutto o un filo d'olio, sale e \"pup\u00e0cce pis\u00e8t\" (peperone macinato), ricavato macinando i \"pup\u00e0cce crusk\" (peperoni secchi e croccanti).\nIl piatto pi\u00f9 tipico, \u00e8 quello dei \"frizzuli ca' millica\" o \"maccaruni ca' millica\", ossia maccheroni lavorati col ferro a sezione quadrata (da calza o di ombrello) e conditi con sugo di pomodoro e mollica di pane fritta. Tra i primi piatti troviamo anche i \"raskatelle pup\u00e0cce e pummid\u00f2re\", cavatelli col sugo di pomodori e peperoni freschi.\nQuando si uccideva il maiale, nulla andava perduto, a cominciare dal sangue che serviva per la preparazione del sanguinaccio. Le parti meno nobili, quali le cotiche, il lardo, le interiora venivano utilizzate, nella preparazione delle \"frittole\" (ciccioli) e della \"nnuglia\" che era detto salame pezzente poich\u00e9 fatto con gli scarti della carne. Questi alimenti sono usati principalmente come contorni, o cucinati insieme con le verdure, nella preparazione della \"minestra maritata\".\nDopo il maiale, la carne pi\u00f9 consumata era quella ovina, usata per la preparazione dei \"Gghiommaricchie\", degli involtini di interiora fatti solitamente alla brace o infornati in una teglia con le patate. Nel periodo pasquale \u00e8 usanza fare i \"cavz\u00f2n\" (calzoni tipici ripieni di salsiccia, o di verdure o di patate), mentre nel periodo natalizio si preparano le \"crispelle\" (morbide ciambelle di pasta lievitata e fritte in abbondante olio, o panzerottini fritti ripieni con peperoni secchi e alici), i \"panz\u00e8rott\" e \"uand\" (panzerottini fritti ripieni di crema ai ceci, e dolci tipo chiacchiere). Tra i vini troviamo il Matera DOC.\nTra gli altri piatti tipici tursitani troviamo: \"cicorj\u00e8 e f\u00e8v\" - cicorie e fave, \"finucch' e fasul\" - minestra di finocchi e fagioli, \"Mugn\u00e8m chi\u00e8n\" - Melanzane ripiene, \"Past\u00f9rej\" - Spezzatino di pecora e/o capretto in umido, \"raskatelle ca' millica\" - pasta fatta in casa (cavatelli) conditi con sugo di pomodoro e mollica di pane fritta, zuppa di lumache, insalata d'arance.\nGeografia antropica.\nUrbanistica.\nI primi insediamenti nel territorio di Tursi risalgono alla prima et\u00e0 del ferro, accertati da scavi archeologici nei pressi della frazione Anglona. Successivamente, nella stessa zona, si svilupp\u00f2 tra il XV secolo a.C. e l'VII secolo a.C., grazie agli Enotri prima e agli Ioni poi, la citt\u00e0 di Pandosia.\nL'attuale nucleo storico cittadino verr\u00e0 costruito molti secoli pi\u00f9 tardi, quando nel 410 i Visigoti si stanziarono sulla collina dove costruirono una torre per meglio controllare le vallati circostanti. Saccheggiando i villaggi limitrofi, gli abitanti sopravvissuti si rifugiarono attorno al castello dando origine al primo borgo abitato della citt\u00e0.\nSolo quattrocento anni dopo per\u00f2 il primordiale borgo prender\u00e0 la forma attuale. Difatti sotto il dominio saraceno l'abitato prender\u00e0 il nome di Rabatana e lo stile urbanistico arabo-musulmano che lo differenzia ancora oggi dal resto della citt\u00e0. Nei secoli successivi, ci sar\u00e0 una leggera impronta bizantina e normanna nel castello e nelle nuove abitazioni, che costringer\u00e0 l'abitato a espandersi verso la vallata sottostante, creando una netta distinzione all\u2019interno del borgo. Questa divisione risultava ben visibile sia da un lato urbanistico, da una \"citt\u00e0 alta\" e una \"citt\u00e0 bassa\", sia da un lato socio-politico dovuta dalla presenza di un camerlengo della Rabatana.\nIl primordiale nucleo situato a oriente del castello come insediamento rupestre, si \u00e8 evoluto con la costruzione di un \"rib\u00e2t\" sotto il dominio saraceno, mantenendo la sua \"facies\" rupestre ai quali si aggiunsero connotati della cultura araba nella tipologia e nell\u2019organizzazione del tessuto urbano, nella rete viaria e nelle tecniche di canalizzazione delle acque. L'agglomerato urbano della Rabatana, incentrato attorno alla collegiata di Santa Maria Maggiore con l\u2019ospedale di Santa Maria Maddalena era munito di vie labirintiche e compatte che alternano ripidi pendii ad abbozzati pianori e si articolava nelle piccole circoscrizioni che costituivano una concentrazione di \"domus\" palaziate. Il borgo, come attesta una bolla papale di Paolo III del 1545, risultava diviso in tre zone principali in concomitanza con le tre chiese pi\u00f9 importanti del paese: La Rabatana, con la chiesa di Santa Maria Maggiore, risultava essere la parte pi\u00f9 alta del abitato, la quale comprendeva il castello e la borgata intorno alla chiesa, detta dei Massitani. Immediatamente sotto, collegata alla precedente da una mulattiera impervia, era edificata la chiesa di San Michele Arcangelo con intorno il borgo che prender\u00e0 il nome della chiesa stessa. Infine, nella parte pi\u00f9 bassa era collocata la cattedrale. Il primo collegamento tra la Rabatana e il resto dell'abitato, voluto fortemente dal duca Carlo Doria, fu un'enorme scalinata in pietra, detta \"petrizza\" e tuttora utilizzata, edificata nel 1594 che and\u00f2 a sostituire la precedente e impervia mulattiera.\nLa \"citt\u00e0 alta\" era naturalmente difesa da ripidissimi strapiombi, i \"petti\", rafforzati ulteriormente da strutture fortificate collegate al castello, nello specifico i due ponti levatoi (\"di suso\" e \"di mezo\") che confluivano verso le rispettive porte cittadine (\"porta di suso\" o di \"Santo Biaso\" e \"porta de la mendola\"). La \"citt\u00e0 bassa\", caratterizzata dalla pi\u00f9 diffusa presenza di costruzioni in alzato, si articolava tra numerose contrade fortemente integrate nell'ambiente naturale circostante con \"domus\" e casali immersi tra vigneti e oliveti e con la presenza di variegati mulini nei pressi dei ruscelli. La citt\u00e0, nel suo complesso, presenta una variegata tipologia edilizia che spazia dalle \"domus seu gripta\" e \"gripta cum planitie ante\" abitazioni di tipo rupestre per i ceti pi\u00f9 umili, alle \"domus terranee, seu catogi\", seminterrate nella roccia e composte da un solo vano polivalente, alle \"domus cum cammera terragna\", unit\u00e0 abitative del ceto medio, alle \"domus seu lamia terranea\", in muratura, alle \"domus mezane\", elevate al livello del calpestio, alle \"domus suprane\", con scale esterne, fino alle pi\u00f9 articolate \"domus palaziate\", per i ceti alti, abbellite con orti e giardini e dislocate attorno agli edifici religiosi.\nL'illustrazione effettuata dal De Silva delinea la veduta di Tursi da monte San Martino a , sulla sponda destra del torrente Pescogrosso e mostra come il nucleo sviluppatosi in epoca pre-normanna per fattori prevalentemente storici, morfologici e demici, si incentr\u00f2 nell'intorno del castello secondo un processo di incastellamento e si ampli\u00f2 successimentre, soprattutto tra il XV e il XVI secolo senza alcuna regolarit\u00e0 planimetrica, ma semplicemente a corona del Duomo consolidando una \"forma urbis\" moderna ed emarginandosi gradualmente dal nucleo storico. La veduta fa cogliere in modo prevalente il carattere agricolo della citt\u00e0, come succedeva per molti centri lucani di et\u00e0 moderna, nello specifico, la ruralit\u00e0 tursitana si rivela nella distribuzione dei quartieri, tra i quali si aprono agrumeti, orti e campi per il piccolo pascolo. Nel graduale popolamento delle campagne con le sparse residenze sub-urbane, vi nascevano quindi piccole cappelle e chiesette. In questo contesto evolutivo, verso la fine del XVI secolo, con la perdita delle funzioni militari che avevano qualificato il medioevo e la graduale trasformazione in area rurale di Tursi, l\u2019antico castello di impianto pre-normanno, divenne sempre pi\u00f9 marginale rispetto alla citt\u00e0, il quale con le sue torri cilindriche agli angoli dei baluardi, che avevano avuto una funzione di rilievo in epoca aragonese e nel periodo vicereale del Regno di Napoli, a fine seicento si innalza ormai solitario sul naturale strapiombo di arenaria.\nNei secoli successivi l'urbanizzazione dell'abitato \u00e8 continuata gradualmente verso la valle, sviluppandosi in base ai piani regolatori, fino a raggiungere l'attuale insediamento.\nSuddivisioni storiche.\nIl centro abitato \u00e8 suddiviso in diversi rioni, molti dei quali prendono il nome da una relativa chiesa o convento. Nella parte pi\u00f9 storica della citt\u00e0 vengono annoverati i rioni Rabatana, San Michele, San Filippo, Petto e Cattedrale edificati tra il X e il XVII secolo, i restanti, invece, sono di edificazione contemporanea.\nTra i pi\u00f9 storici troviamo la Rabatana che \u00e8 stato il primo rione abitato di Tursi. Sorto nella parte pi\u00f9 alta della citt\u00e0, attorno al castello, nel V secolo, \u00e8 stato edificato in un punto strategico per il controllo delle vallati sottostanti (valle del Sinni e valle dell'Agri). Il rione ancora oggi risulta quasi a s\u00e9 stante del resto dell'abitato, collegato di fatto solo dalla \"petrizza\". Nel rione sono presenti i resti del castello e la chiesa collegiata di Santa Maria Maggiore. A sud, dopo la \"petrizza\" si trova il rione San Michele che prende il nome dall'omonima chiesa, ed edificato attorno al X secolo. Come struttura molto simile al precedente, ha case addossate l'una sull'altra e strade strette costruite in pietra. Nel rione \u00e8 presente il palazzo Latronico, uno dei pi\u00f9 grandi palazzi di Tursi, la chiesa di San Michele, ex cattedrale della diocesi e la casa natale del poeta Albino Pierro, ora adibita a biblioteca e parco letterario. Scendendo ancora la vallata verso sud, si trova il rione San Filippo che prende anch'esso il nome dall'omonima chiesa. Costruito attorno al XVII secolo, fino agli anni sessanta era il centro del paese e disponeva di tutti gli uffici pubblici successivamente spostati nell'attuale centro citt\u00e0. In questo rione \u00e8 presente piazza Plebiscito, palazzo Brancalasso e la chiesa di San Filippo dedicata al culto del santo patrono. I viottoli, simili ai rioni precedente, sono in pietra e in prevalenza, stretti e ripidi. Il rione Petto o Pandosia edificato a est del precedente, prende il nome dall'estrema ripidit\u00e0 dei suoi viottoli. Le case del rione sono addossate le une sulle altre e quasi aggrappate alla ripida timpa sottostante. Il Petto collega il rione San Filippo al rione pi\u00f9 recente Santi Quaranta. Il rione Cattedrale, prende il nome dalla presenza della cattedrale, \u00e8 edificato a sud del rione San Filippo e ingloba di fatto la Catuba, zona esposta a ovest, e il Vallone, zona bassa e centrale della citt\u00e0. Nel rione sono presenti la cattedrale dell'Annunziata e il palazzo della curia diocesana che si affacciano sulla piazza Maria Santissima di Anglona, attuale centro della citt\u00e0. Sulla parte sud della piazza si affaccia anche l'attuale municipio e il monumento ai caduti.\nFuori dalla parte pi\u00f9 storica della citt\u00e0 troviamo il rione Costa, edificato a ovest del rione precedente. Nasce ai piedi della collina sulla quale spicca l'ex convento di San Rocco e prende il nome dalla posizione in cui \u00e8 sorto, leggermente collinare, con un dislivello in salita. \u00c8 separato orizzontalmente dal rione Piana tramite il corso principale detto via Roma. Lungo il corso sorgono la scuola media e la scuola elementare. Il rione Piana o Europa \u00e8 stato edificato nello stesso periodo del rione Costa, e conserva la stessa struttura di abitazioni, costruite prevalentemente in tufo, e di strade, pavimentate con lastroni di pietra di tipo pav\u00e9. Sorge lungo la sponda destra del torrente Pescogrosso. Prende il nome Europa dalle sue vie intitolate a stati europei e il nome Piana poich\u00e9 sorto in una zona estremamente pianeggiante. Nel 1983 il Pescogrosso strarip\u00f2 e molte abitazioni subirono gravi danni, solo successivamente vennero costruiti gli argini al torrente. Il rione Sant'Anna \u00e8 stato edificato negli primi anni settanta lungo la sponda sinistra del torrente Pescogrosso. Prende il nome dal vecchio convento di Sant'Anna, struttura adibita poi a Istituto Professionale. Il rione Santi Quaranta \u00e8 il pi\u00f9 recente della citt\u00e0, le costruzioni sono cominciate verso la fine degli anni settanta. Edificato in una zona pianeggiante detta la \"piana di Santi Quaranta\", prosegue verso est lungo il corso del torrente. Prende il nome dalla piana omonima nella quale secondo un'antica leggenda furono trucidati 40 martiri cristiani; ma pi\u00f9 probabilmente in ricordo ai Quaranta martiri di Sebaste. Nel rione \u00e8 presente lo stadio, una scuola materna e la sede dell'ITCG \"M. Capitolo\" (Istituto Tecnico Commerciale, per Geometri e tecnico Turistico).\nEconomia.\nAgricoltura.\nLa citt\u00e0 ha un'economia prevalentemente agricola, diffusissime sono le coltivazioni di agrumi e alberi da frutto.\nRinomate sono le arance di Tursi \"i partajall\" o \"portogallo\", importate attorno all'anno mille dai Saraceni, hanno subito, nel corso degli anni, una sorta di modifica genetica naturale che le ha rese uniche nella loro specie. Questo tipo di arancia denominata \"Arancia \"Staccia\"\" prende il nome da un antico gioco simile a quello delle bocce in cui si utilizzava la \"staccia\" (in lingua dialettale), una pietra piatta e levigata. Infatti l'arancia staccia \u00e8 pressoch\u00e9 piatta e schiacciata ai poli, matura in marzo, ha un peso medio molto alto e pu\u00f2 tranquillamente raggiungere un chilogrammo. La particolare buccia \u00e8 molto spessa e soffice, la polpa \u00e8 senza semi e il sapore \u00e8 squisito e impareggiabile. Questa particolare arancia \u00e8 presente solo nel territorio dei comuni di Tursi e il vicino Montalbano Jonico.\nL'enorme diffusione delle coltivazioni di agrumi, negli ultimi secoli, nella vallata sottostante ad Anglona, gli hanno di fatto conferito il nome di \"Vallone della Conca d'Oro\", in quanto \u00e8 stata una delle prime localit\u00e0 d'Italia per la coltivazione delle arance. Il 30 gennaio 2007 grazie al \"Consorzio per la Tutela e Valorizzazione dell'Arancia Staccia di Tursi e Montalbano Jonico\" il frutto ha ricevuto la denominazione D.O.P.\nMolto diffuse sono anche le coltivazioni del Percoco bianco (o \"Settembrino\") di Tursi di cui \u00e8 stata richiesta l'indicazione geografica protetta, IGP.\nSi coltiva anche la vite, da cui si ricava il Matera DOC e i peperoni da cui si ricava il classico \"Zafaran\" (\"pup\u00e0cce crusk\" in tursitano), anch'esso IGP.\nAllevamento.\nL'allevamento \u00e8 abbastanza diffuso, come nel resto dell'entroterra lucano. I principali allevamenti sono ovini e caprini con la conseguente produzione di pecorino, di formaggi caprini e di carne d'agnello e capretto.\nTurismo.\nIl turismo ha registrato un forte aumento nell'ultimo ventennio sull'intera provincia. In particolare, nel periodo 1999-2016, i dati risultano pi\u00f9 che triplicati su tutto il territorio provinciale. Le strutture tursitane pi\u00f9 visitate restano gli edifici storici, come il santuario di Santa Maria Regina di Anglona, elevato a basilica minore nel 1999, e l'ex convento francescano, entrambi monumenti nazionali.\nIl centro storico di Tursi, la Rabatana, riscontra un particolare afflusso di visitatori nei mesi estivi e soprattutto nel periodo natalizio, quando il rione viene utilizzato come sfondo per la rappresentazione del presepe vivente.\nInfrastrutture e trasporti.\nStrade.\nI principali collegamenti che interessano il comune sono la strada statale 598 di Fondo Valle d'Agri a nord, che costeggia il corso del fiume Agri e la strada statale 653 della Valle del Sinni a sud che costeggia il corso del fiume Sinni. Entrambe collegano il comune tramite la strada provinciale 154.\nFerrovie.\nLa localit\u00e0 \u00e8 servita dalla stazione di Policoro-Tursi, posta sulla ferrovia Jonica, originariamente denominata Tursi-Policoro, assunse il nome attuale nel 1961.\nSport.\nDal 2007 l'AcsTursi basket \u00e8 impegnata nel portare avanti uno dei primi sport della comunit\u00e0. Nel 2016 nasce la Asd Tursi Calcio 2008, dallo scioglimento della precedente squadra TursiRotondella. La squadra milita dall'anno di fondazione nella categoria di promozione lucana. Nello stesso anno parallelamente alla prima squadra, nasce anche la squadra giovanile Asd Academy Tursi.\nImpianti sportivi.\nTra gli impianti sportivi della citt\u00e0, troviamo il palasport intitolato a Pino Di Tommaso, lo Stadio Mimmo Garofalo, inaugurato il 3 giugno 2007 dagli allievi under 16 della , durante la prima partita dell'XI Coppa Gaetano Scirea. Lo stadio, situato in zona Pontemasone, ha una capienza di 500 spettatori, una tribuna coperta, spogliatoi e illuminazione notturna. In rione Santi Quaranta si trova il campo sportivo comunale, che viene utilizzato per gli allenamenti della societ\u00e0 calcistica e le partite delle squadre giovanili. Nello stesso quartiere, \u00e8 presente il campo da tennis \"Nicola Russo\" mentre in via Roma il campo di calcetto \"Tonino Parziale\"."}
{"id": "1810641", "revid": "339392", "url": "https://it.wikipedia.org/wiki?curid=1810641", "title": "Reprint", "text": ""}
{"id": "1810646", "revid": "599013", "url": "https://it.wikipedia.org/wiki?curid=1810646", "title": "Daniel Mobaeck", "text": ""}
{"id": "1810648", "revid": "156341", "url": "https://it.wikipedia.org/wiki?curid=1810648", "title": "After hours", "text": ""}
{"id": "1810656", "revid": "1310927", "url": "https://it.wikipedia.org/wiki?curid=1810656", "title": "Alexandre Alphonse", "text": "\u00c8 di origini guadalupesi.\nCarriera.\nClub.\nHa giocato in vari club francesi: Grenoble Foot 38, \u00c9toile-Carouge e La Chaux-de-Fonds.\nHa firmato con lo Zurigo il 10 ottobre 2005.\nIl 5 luglio 2016 viene annunciato il suo trasferimento al Servette, club con il quale ha firmato un contratto per una stagione con opzione per quella successiva. Fa il suo esordio con la squadra ginevrina, il 23 luglio, in occasione della prima partita di campionato sul campo del Neuchatel Xamax, sostituendo durante il secondo tempo Mirsad Hasanovic. Il 19 febbraio, in occasione della partita casalinga contro lo Sciaffusa, segna la sua prima rete ufficiale con la maglia del Servette.\nNazionale.\nHa partecipato alla Gold Cup con la Selezione guadalupese: ha giocato 3 partite ed ha segnato 1 rete il 19 luglio 2009 contro la Costa Rica."}
{"id": "1810657", "revid": "73843", "url": "https://it.wikipedia.org/wiki?curid=1810657", "title": "Beaghmore", "text": "Beaghmore \u00e8 un sito archeologico risalente all'et\u00e0 del bronzo, costituito da cerchi di pietre e da vari tumuli, ubicato a circa 13,5 chilometri a nord-ovest di Cookstown, nella contea di Tyrone, Irlanda del Nord. Il nome \"Beaghmore\" pu\u00f2 essere tradotto come \"La palude delle betulle\"; ci\u00f2 indica che un tempo la zona era un bosco, prima dell'avvento dei disboscamenti del neolitico.\nScavi archeologici.\nIl sito fu scoperto nei primi anni quaranta del XX secolo, durante uno scavo per la raccolta della torba. Furono rinvenute 1.269 pietre che costituivano il monumento. Fu scavato parzialmente negli anni 1945-1949 quando pass\u00f2 sotto la tutela statale. Fu nuovamente oggetto di scavo nel 1965.\nDai vari studi \u00e8 emerso che il sito fu frequentato dal neolitico fino all'et\u00e0 del bronzo; il cerchio di pietre e i tumuli risalgono al 2.000 - 1.200 a.C. Probabilmente non tutto il complesso \u00e8 stato ancora rinvenuto, si ritiene infatti che altre pietre siano ancora da scoprire nella torba. Sono stati rinvenuti utensili in selce e focolari che, datati tramite il radiocarbonio, hanno indicato come data quella del 2.900 - 2.600 a.C. Alcuni degli allineamenti di pietre che compongono il sito risalgono al neolitico. Lo scavo di uno dei tumuli ha restituito un'ascia in porcellanite (una mistura di argilla con una cospicua quantit\u00e0 di silice opalina dura come la selce che spesso si rinviene sul soffitto e sul pavimento di filoni di carbone bruciati) che probabilmente fu realizzata nel sito di Tievebulliagh, a 110 chilometri di distanza circa, nella contea di Antrim. Il tumulo pi\u00f9 grande del sito ha restituito una grande fossa con al centro un ramo di quercia.\nCaratteristiche.\nIl monumento \u00e8 costituito da sette bassi circoli di pietra di varie dimensioni, sei dei quali sono abbinati, dodici tumuli di pietra e dieci allineamenti di monoliti. I cerchi misurano tra i 10 e i 20 metri di diametro e sono associati con i precedenti tumuli funerari e da questi partono gli allineamenti di roccia. Le pietre sono piccole, poche superano il mezzo metro d'altezza, mentre i cerchi sono distorti e questo fatto suggerisce che devono essere allineati ad alcune tombe megalitiche circostanti. Il cerchio singolo si distingue dagli altri per essere stato realizzato con massi leggermente pi\u00f9 grandi. Inoltre il suo interno \u00e8 stato riempito con 800 piccole pietre che sono state collocate in posizione verticale ed \u00e8 conosciuto con il nome di \"I denti del drago\" (\"the dragon's teeth\"). La maggior parte di questi cerchi sono \"toccati\" in maniera tangente da piccoli allineamenti di rocce. Nel sito sono presenti anche una dozzina di piccoli tumili di pietra i quali custodiscono resti di cremazioni. Gli allineamenti di pietre partono dai cerchi e si irradiano in direzione nord-est.\nIl sito comprende anche un certo numero di lastre di roccia posate sotto il monumento, probabilmente posate molto prima della costruzione delle strutture ora visibili, e che potevano essere dei muri realizzati nel neolitico. Lo scavo ha rivelato che il sito fu utilizzato per la coltivazione e si pensa che il monumento sia stato eretto in risposta al deterioramento della fertilit\u00e0 del suolo e alla intrusione della torba. \nsuccessivamente ai moderni scavi \u00e8 stato necessario realizzare un sistema di canali di drenaggio per evitare che la palude interrasse nuovamente il sito.\nPossibile utilizzo.\nForse il sito potrebbe essere stato un punto focale per i raduni religiosi e/o sociali. Alcuni archeologi ritengono che i circoli sono stati costruiti in relazione al sorgere del sole al solstizio, o per registrare i movimenti del sole, della Luna o di altri eventi stellari. Tre allineamenti puntano verso il sorgere del sole al momento del solstizio e un altro \u00e8 allineato verso il sorgere della Luna allo stesso periodo. Tuttavia, la maggior parte dei resti di Beaghmore non hanno allineamenti precisi con eventi astronomici. I circoli sono di forma piuttosto irregolare e questo ha portato alcuni archeologi e astronomi a proporre che le pietre sono state erette in base a principi geometrici e che sia stata utilizzata la yarda megalitica, un antico standard di misura pari a circa 69 centimetri. Considerato il numero di tumuli presenti sul posto, \u00e8 probabile che il sito abbia avuto anche funzione cimiteriale. Comunque non tutti i tumuli conservano resti umani e si suppone che alcuni siano solo accumuli di pietre in eccedenza."}
{"id": "1810661", "revid": "15756", "url": "https://it.wikipedia.org/wiki?curid=1810661", "title": "Episodi di Digimon Adventure", "text": "Con un totale di cinquantaquattro episodi, la serie anime \"Digimon Adventure\", creata nel 1999 dalla Toei Animation, \u00e8 la pi\u00f9 lunga tra le serie anime dedicate all'universo del media franchise giapponese \"Digimon\" insieme alla sesta serie \"Digimon Fusion Battles\". La serie \u00e8 andata in onda in Giappone sul canale Fuji TV tra il 7 marzo 1999 ed il 26 marzo 2000. La serie fu diretta da Hiroyuki Kakud\u014d e prodotta da Keisuke Okuda, con la partecipazione di Takanori Arisawa per le musiche e di Katsuyoshi Nakatsuru per il design dei personaggi. La storia riguarda un gruppo di studenti di scuola elementare, conosciuti come i \"Digiprescelti\", che vengono trasportati in una dimensione parallela, Digiworld e finiscono per ritrovarsi coinvolti in un'impresa per salvare il mondo digitale dalle forze del male con l'aiuto di alcuni Digimon, che si dichiarano loro partner. Nel 2000, \"Adventure\" fu seguita da una nuova serie, \"Digimon Adventure 02\".\n\"Digimon Adventure\" fu trasmesso con doppiaggio inglese negli Stati Uniti su Fox Kids ed in Canada su YTV. La serie debutt\u00f2 il 14 agosto 1999 negli Stati Uniti. Quando fu pubblicata, la serie, nei primi tempi in Nord America, fu vista come un tentativo di copiare i celebri \"Pok\u00e9mon\" della Nintendo. Il magazine \"Entertainment Weekly\" defin\u00ec i Digimon come \"il peggiore accoppiamento possibile tra \"Pok\u00e9mon\" e Internet\" nel 2000. Nonostante le critiche, la serie si piazz\u00f2 prima, nel maggio 2000, nei sondaggi sugli ascolti della Nielsen, superando \"\" nelle fasce di ascoltatori 2\u201311 e 6\u201311. I rivenditori e le compagnie come ad esempio la societ\u00e0 dolciaria Jel Sert e la catena di negozi di giocattoli Toys \"R\" Us decisero di investire sulla popolarit\u00e0 della serie ed iniziarono a promuovere propri prodotti ad essa dedicati. Il motore di ricerca Lycos aveva la parola \"Digimon\" al quinto posto della classifica delle tendenze del 2000 e la parola si piazz\u00f2 trentacinquesima nella classifica delle parole con maggior numero di ricerche effettuate. Nel complesso, le licenze del materiale doppiato in inglese della serie erano gestite dalla Saban Entertainment, che era da poco stata acquistata dalla Walt Disney Company. \"Digimon Adventure\" \u00e8 stato oggetto di diversi cofanetti DVD prodotti dalla Bandai Visual e dalla Happinet in Giappone e dalla Alliance Entertainment in Nord America.\nLa canzone di K\u014dji Wada \"\"Butter-Fly\" \u00e8 la sigla di apertura nella serie giapponese, mentre quelle di Ai Maeda (presente nei crediti come AiM) \"I Wish\" e \"Keep On\"\" costituiscono i temi di chiusura. Il tema di apertura si avvale di una composizione originale creata da Paul Gordon.\nIn Italia, invece, il tema d'apertura \u00e8 costituito dalla canzone \"Digimon\" (testo di B. Tibaldi; musica di S. Lucato/A. Summa) ed \u00e8 eseguito dai Manga Boys. Della canzone esiste anche una versione remixata, chiamata \"Digimon (funky version)\", che venne usata come sigla di chiusura nelle ultime repliche ma che viene eseguita da Manuela Renda e Cristina Valenti.\nNell'episodio 25 inoltre la doppiatrice di Mimi, Michela Alborghetti, canta brevemente una strofa della canzone \"I Wish\" in italiano.\nEdizioni home video.\nGiappone.\n\"Digimon Adventure\" fu pubblicato in un cofanetto contenente nove DVD dalla Bandai Visual il 25 luglio 2006, con sei episodi all'interno di ogni disco. La Happinet distribu\u00ec inoltre un proprio cofanetto, contenente anch'esso nove dischi, il 21 dicembre 2007.\nSempre la Happinet, il 3 marzo 2015 distribu\u00ec 2 Box in Blu-ray Disc dell'intera saga.\nNord America.\nLa Alliance Entertainment ha distribuito \"Digimon Adventure\" in Nord America all'interno di un cofanetto contenente sei dischi DVD.\nItalia.\nIn Italia la serie completa fu distribuita da Rai Trade dal 2001 al 2002 in diciotto VHS contenenti tre episodi ciascuna.\nNel corso del 2000 usc\u00ec anche una videocassetta omaggio edita e distribuita nei negozi di giocattoli da Giochi Preziosi e GiG per la collana \"Videogiocando\", dove erano presenti varie pubblicit\u00e0 (di cui alcune a tema Digimon) e il primo episodio di \"Diabolik\" in forma ridotta."}
{"id": "1810670", "revid": "76963", "url": "https://it.wikipedia.org/wiki?curid=1810670", "title": "Laura Bridgman", "text": "Fu amica e mentore di Anne Sullivan, che da lei apprese l'alfabeto manuale e che lo insegn\u00f2 successivamente a Helen.\nEsistono tuttavia notizie riguardanti persone sordo-cieche che comunicavano attraverso il linguaggio tattile prima di lei, e la sordo-cieca Victorine Morriseau (1789-1832) era riuscita con successo ad imparare il francese in et\u00e0 scolare solamente qualche anno prima."}
{"id": "1810675", "revid": "767487", "url": "https://it.wikipedia.org/wiki?curid=1810675", "title": "Lista di adiacenza", "text": "In algebra computazionale, le liste di adiacenza sono una modalit\u00e0 di rappresentazione in memoria di grafi.\n\u00c8 probabilmente la rappresentazione pi\u00f9 immediata a cui \u00e8 possibile pensare e la pi\u00f9 semplice da implementare, anche se in generale non la pi\u00f9 efficiente in termini di spazio occupato.\nL'idea della rappresentazione \u00e8 semplicemente che ad ogni vertice formula_1 viene associata una lista contenente tutti e soli i vertici formula_2 tali che esista l'arco da formula_1 a formula_2.\nSupponendo di memorizzare tutte le coppie del tipo \"(n, L)\", dove \"L\" \u00e8 la lista di adiacenza del vertice \"n\"-esimo, si ottiene una descrizione univoca del grafo. In alternativa, se si stabilisce di ordinare le liste di adiacenza, non \u00e8 necessario memorizzare esplicitamente anche gli indici \"n\" dei vertici.\nEfficienza.\nSupponendo di avere un grafo con \"n\" vertici ed \"m\" archi (orientati) che li uniscono, e supponendo di memorizzare le liste di adiacenza nell'ordine (in modo da non dovere memorizzare esplicitamente gli indici), avremo che ogni arco compare in una ed una sola lista di adiacenze, e vi compare in quanto numero del vertice a cui punta. Si deve quindi memorizzare un totale di \"m\" numeri minori o uguali di \"n\", per un costo totale di\nQuesto costo \u00e8 in generale sub-ottimale (per \"m\" dell'ordine di \"n^2\", diventa circa formula_6, contro l'formula_7 della rappresentazione mediante matrice di adiacenza). Tuttavia pu\u00f2 essere un buon risultato se si deve memorizzare grafi sparsi (con \"m\" tipicamente dell'ordine di \"n\").\nNon esiste un modo ovvio di ottimizzare questa rappresentazione per grafi non orientati; ogni arco deve essere memorizzato nelle liste di adiacenza di entrambi i vertici che esso connette, dimezzando cos\u00ec l'efficienza. Lo stesso discorso vale se il grafo \u00e8 orientato ma abbiamo bisogno di un metodo efficiente per conoscere gli archi \"entranti\" in un certo vertice; in questo caso \u00e8 conveniente associare ad ogni vertice \"due\" liste: quella degli archi entranti e quella degli archi uscenti.\nPer quel che riguarda l'efficienza in termini di tempo, la rappresentazione per liste di adiacenza si comporta piuttosto bene sia nell'accesso che nell'inserimento, effettuando le operazioni principali in tempo formula_8.\nSparsit\u00e0.\n\u00c8 possibile vedere la rappresentazione per liste di adiacenza come una particolare rappresentazione sparsa della matrice di adiacenza, in cui ad ogni riga viene associata una lista contenente gli indici delle celle diverse da 0."}
{"id": "1810679", "revid": "287204", "url": "https://it.wikipedia.org/wiki?curid=1810679", "title": "Il caso della Stella d'Occidente", "text": "Il caso della Stella d'Occidente \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nPoirot riceve la visita di Mary Marvell, una famosa attrice statunitense che si trova a Londra. La donna ha ricevuto tre lettere, consegnate da un cinese, che le impongono di restituire il suo favoloso diamante, la Stella d'Occidente al luogo da cui \u00e8 stato preso \u2013 un idolo \u2013 prima della prossima luna piena. Suo marito, Gregory Rolf, ha comprato il prezioso da un cinese a San Francisco tre anni prima. La coppia soggiorner\u00e0 a Yardly Chase, casa di Lord e Lady Yardly quando la luna sar\u00e0 di nuovo piena, per discutere di un film, e Mary \u00e8 intenzionata a portare con s\u00e9 il diamante. Sia l'investigatore belga che Hastings ricordano dei pettegolezzi risalenti a tre anni prima che collegavano Lady Yardly e Rolf. Anche la nobile coppia possiede un diamante identico a quello della Marvell, preso sempre dall'idolo, che hanno chiamato Stella d'Oriente, che \u00e8 apparso proprio tre anni prima. Dopo che sia Mary che Poirot se ne sono andati via, Hastings riceve la visita di lady Yardly e \u201cdeduce\u201d che anche lei ha ricevuto delle lettere minatorie. La donna afferma anche che suo marito, in difficolt\u00e0 finanziaria, vuole vendere il diamante. Quando Poirot viene a conoscenza di questa cosa, riesce a farsi ricevere a Yardly Chase, quindi \u00e8 presente nel momento in cui un cinese irrompe nella casa e ruba il diamante a lady Yardly, o almeno cos\u00ec afferma la donna, che stava scendendo dalle scale quando \u00e8 stata aggredita dall'uomo. Il giorno dopo anche il gioiello di Mary viene trafugato dal suo hotel londinese. Poirot compie le sue indagini e restituisce la Stella d'Oriente agli Yardly, e poi racconta tutta la storia a Hastings. Non sono mai esistiti cinesi che portavano lettere, e neanche due diamanti \u2013 era tutta un'invenzione di Rolf. Tre anni prima, in America, l'uomo aveva avuto una relazione con lady Yardly e l'aveva ricattata per farsi consegnare il diamante da regalare poi a Mary Marvell, l'attrice che stava per sposare. Il diamante di lady Yardly era quindi un falso, e il marito l'avrebbe scoperto quando avesse cercato di venderlo, per questo la donna aveva implorato Rolf di fare qualcosa per evitare tutto questo, e l'uomo le aveva consigliato di fingere il furto, cosa che lady Yardly ha fatto subito dopo aver sentito da Hastings la storia delle minacce ricevute da Mary Marvell."}
{"id": "1810680", "revid": "767487", "url": "https://it.wikipedia.org/wiki?curid=1810680", "title": "Sansone e Dalila (van Dyck)", "text": "Dipinto di carattere mitologico che narra la storia di Sansone e Dalila. Van Dyck ha con ogni probabilit\u00e0 ripreso l'opera \"Sansone e Dalila\" di Rubens, suo maestro."}
{"id": "1810681", "revid": "599013", "url": "https://it.wikipedia.org/wiki?curid=1810681", "title": "Earl Campbell", "text": "Scelto come prima scelta assoluta del Draft NFL 1978 dagli Oilers, in precedenza aveva giocato a football per i Longhorns dell'Universit\u00e0 del Texas.\nConsiderato uno dei running back pi\u00f9 forti nella storia del football, sia che si parli di NCAA o che si parli di NFL, assieme a Paul Hornung ed O.J. Simpson \u00e8 l'unico vincitore dell'Heisman Trophy ad esser stato selezionato come prima scelta assoluta al Draft NFL ed indotto sia nella Pro Football Hall of Fame che nella College Football Hall of Fame, ed \u00e8 inoltre assieme ad Hornung, Simpson, Marcus Allen e Barry Sanders, tra i soli 5 giocatori che hanno vinto sia l'Heisman Trophy che il premio di MVP della NFL, rispettivamente i massimi riconoscimenti a livello individuale del football collegiale e professionistico.\nSoprannominato \"The Tyler Rose\" (it. La Rosa di Tyler) per via della provenienza da Tyler, sua citt\u00e0 natale nota a sua volta come la Capitale delle rose della Nazione per via della coltivazione di rose su vasta scala, nel 1981 Campbell \u00e8 stato nominato \"Official State Hero Of Texas\" (it. Eroe ufficiale dello stato del Texas) dal governo dello Stato del Texas, solamente il quarto texano nella storia a conseguire quest'altissima onorificenza dopo celebri patrioti come Davy Crockett, Stephen F. Austin e Sam Houston.\nPrimi anni.\nNato a Tyler, sesto di undici figli nati dal matrimonio tra B.C. ed Ann Campbell, Earl dovette ben presto fare i conti con una situazione familiare non agiata, dopo che suo padre, coltivatore di rose come molti a Tyler, venne a mancare per un attacco di cuore quando Earl aveva solo 11 anni. Sua madre prese in mano la guida della famiglia continuando a coltivare rose nel campo di famiglia e lavorando come domestica alcuni giorni a settimana, ma nel frattempo era fermamente determinata a dare ai suoi figli un solido futuro dopo aver impartito loro un'educazione secondo i principi del credo cristiano, da buona osservante qual era. In particolar modo ella era particolarmente apprensiva col turbolento ma atleticamente dotato Earl al quale, preso da parte dopo la sospensione per motivi disciplinari prima dell'ultima gara da junior ai tempi della Tyler High School, ramment\u00f2 che, se affrontato pi\u00f9 seriamente, il mestiere di giocatore di football americano avrebbe potuto essere un domani estremamente remunerativo.\nCampbell stravedeva per la stella dei Chicago Bears Dick Butkus, e come lui voleva giocare a tutti i costi nel ruolo di middle linebacker, tanto che quando l'allenatore lo spost\u00f2 nel ruolo di running back lui faceva cadere ogni volta l'ovale di proposito dopo aver superato la linea di scrimmage, cercando cos\u00ec di sabotare la scelta del coach che alla fine si vide costretto a proporgli di giocare sia in attacco che in difesa per riuscire a schierarlo con successo dietro il quarterback. Cos\u00ec dopo esser stato All-American middle linebacker nel 1972, l'anno seguente che era anche l'ultimo in high school, giocando a tempo pieno come running back guid\u00f2 gli imbattuti John Tyler Lions al Texas State 4A championship correndo per pi\u00f9 di 200 yard nella finale valevole per il titolo e chiudendo la stagione ad una superlativa media di 225 yard corse a partita per un totale di 2.224 yard e 28 touchdown. La vittoria, come ricorda lo stesso Campbell, serv\u00ec ad unire una citt\u00e0 che agli inizi degli anni settanta faceva ancora fatica a superare le barriere ideologiche della segregazione razziale.\nCarriera universitaria.\nIl reclutamento.\nLe prestazioni fatte registrare da Campbell durante gli anni dell'high school, attirarono l'attenzione degli scout universitari dell'intera nazione che avrebbero fatto carte false per assicurarsi le sue prestazioni, ma Campbell, per non allontanarsi troppo dalla famiglia, alla fine restrinse la scelta tra l'Universit\u00e0 del Texas e la vicina Universit\u00e0 dell'Oklahoma in una rosa di candidate che inizialmente includeva anche Baylor University, Universit\u00e0 dell'Arkansas ed Universit\u00e0 di Houston. Indeciso sino all'ultimo su quale delle due universit\u00e0 far ricadere la propria scelta, egli si rimise al volere divino la notte antecedente il National Signing Day: \"Dio\" - furono le sue testuali parole - \"se la tua volont\u00e0 \u00e8 quella che io frequenti l'Universit\u00e0 del Texas, allora durante la notte andr\u00f2 in bagno a far pip\u00ec. Altrimenti, se avr\u00f2 dormito durante la notte, allora sapr\u00f2 che la tua scelta per me sar\u00e0 l'Universit\u00e0 dell'Oklahoma\".\n1974-76: Le prime stagioni.\nNella sua prima partita con la maglia dei Longhorns, Campbell corse per 85 yard in 13 portate contro Boston College, quindi corse un paio di partite da 50 yard prima di rompere definitivamente il ghiaccio nel match che vedeva Texas opposta a Washington, contro cui Campbell corse per 125 yard ed un touchdown. In quella stagione egli corse per pi\u00f9 di 100 yard in altre 3 partite, totalizzando 928 yard e 6 touchdown su corsa che gli valsero il premio di Southwest Conference Newcomer of the Year e l'inserimento nel First-team All-SWC.\nL'anno seguente come sophomore, Campbell corse per 1.118 yard e 13 touchdown, venendo per la prima volta inserito nel First-team All-American e per la seconda stagione consecutiva nel First-team All-SWC. Egli aiut\u00f2 Texas a conseguire un record di 10-2 e ad ottenere un piazzamento al sesto posto a livello nazionale nel poll dell'Associated Press. Quell'anno arriv\u00f2 per Texas anche la prima ed unica vittoria ad un bowl durante la militanza tra le file dei Longhorns di Campbell, che tra l'altro port\u00f2 a casa anche il premio come giocatore offensivo della partita, vinta 38-21 su Colorado.\nNel 1976 Campbell cominci\u00f2 a dover fare i conti con gli infortuni che molto segneranno in seguito la sua carriera tra i professionisti. Fu un problema ai muscoli ischiocrurali che lo tenne fuori per quattro partite, dopo che nelle prime 6 gare della stagione aveva gi\u00e0 accumulato 522 yard ed un touchdown su corsa, giocando gi\u00e0 questi incontri con i primi fastidi ai muscoli della gamba. Egli rientr\u00f2 in tempo per disputare l'ultima gara dell'anno contro Arkansas, nella quale mise a referto 131 yard e 2 touchdown, ma la stagione dei Longhorns era stata oramai compromessa dall'assenza del loro giocatore pi\u00f9 importante, che non permise loro di fare meglio un 5-5-1. In questa difficile stagione Campbell ebbe comunque modo di mettere in mostra la sua classe cristallina, disputando per la prima volta da quando entrato al college una gara da pi\u00f9 di 200 yard nella settimana 2, quando contro North Texas corse per 208 yard ed un touchdown.\n1977: La vittoria dell'Heisman Trophy.\nLa stagione 1976 lasci\u00f2 strascichi non solo sul fisico di Campbell ma anche in seno alla squadra. Il capo-allenatore Darrell Royal venne infatti messo alla gogna mediatica per la stagione deludente appena conclusasi ed in particolar modo furono posti dubbi sulla sua capacit\u00e0 di relazionarsi con ragazzi molto pi\u00f9 giovani di lui. Nonostante l'appoggio ricevuto da tifosi e giocatori, Campbell incluso, Royal alla fine decise che era arrivato il momento di farsi da parte e si dimise. Il suo posto venne preso da Fred Akers, il quale parlando con Campbell in un colloquio privato gli confid\u00f2 che era sua intenzione cambiare il sistema offensivo dei Longhorns, passando dal \"wishbone attack\" alla \"straight-back formation\", che avrebbe coinvolto molto di pi\u00f9 il running back nella manovra d'attacco, nell'ordine delle 35-40 portate per match. A Campbell, che era ovviamente entusiasta dell'introduzione tecnica avendo gi\u00e0 giocato nella straight-back ai tempi della John Tyler HS con eccelsi risultati, Akers inoltre chiese anche di perdere peso, passando dalle 245 libbre che Earl faceva segnare in quel momento, a circa 220, peso forma ritenuto ideale per poter essere performante nel nuovo sistema offensivo.\nNonostante fosse lui il primo a non pensare di potercela fare a raggiungere la quota prefissata, Campbell si present\u00f2 al primo match stagionale facendo fermare l'ago della bilancia a 220 libbre esatte. In tale match egli condusse Texas ad una netta vittoria per 44-0 su Boston College, correndo per 87 yard ed un touchdown e ricevendo un passaggio da 15 yard. Fu quella la prima ed unica partita che Campbell chiuse con meno 100 yard corse nella sua stagione da senior. Non solo, facendo valere la propria fisicit\u00e0, meno imbrigliata con la straight-back formation, arriv\u00f2 a sfondare anche il muro delle 200 yard su corsa in due occasioni: nella settimana 6 quando con 213 yard ed un touchdown (su corsa da 58 yard) aiut\u00f2 Texas a battere SMU per 30-14, e nella settimana 11 quando contro Texas A&amp;M stabil\u00ec il proprio primato personale di 222 yard su corsa e 282 yard corse dalla linea di scrimmage, segnando 3 touchdown su corsa e ricevendo un touchdown da 60 yard. Texas era a quel punto della stagione imbattuta (11-0 il record), e dopo aver conquistato il Southwest Conference Championship si present\u00f2 al Cotton Bowl da favorita nei confronti di Notre Dame. Campbell da par suo allung\u00f2 il proprio ruolino di marcia a 11 incontri consecutivi corsi al di sopra delle 100 yard, correndone 116 in 29 portate, ma ad avere la meglio furono i Fighting Irish che si imposero per 38-10 facendo loro il Bowl ed insieme il titolo NCAA.\nA livello personale, quella di Campbell fu comunque una stagione indimenticabile nella storia del football collegiale: forte di un ruolino di marcia che recitava 1.744 yard corse in 11 gare per 18 touchdown, ben 800 delle quali guadagnate dopo un contatto con l'avversario, la Rosa di Tyler fece incetta di premi arrivando alla vigilia dell'assegnazione dell'Heisman Trophy come uno dei principali favoriti. Il premio tra l'altro veniva per la prima volta assegnato in una serata di gala in stile notte degli Oscar e numerosi erano i premi sportivi annunciati cos\u00ec come diverse erano le stelle dello sport a stelle e strisce presenti. L'evento inoltre ebbe un'eco mediatica accresciuta dalla trasmissione in diretta nazionale.\nIl penultimo premio ad essere annunciato era quello per il miglior running back a livello collegiale: Earl sperava che il suo nome non venisse pronunciato, perch\u00e9 era certo in cuor suo che in caso contrario gli sarebbe stata preclusa l'assegnazione dell'Heisman. Cos\u00ec, quando Reggie Jackson fece il suo nome, Campbell rimase come impietrito e dopo aver accettato il premio si rec\u00f2 nel backstage dove una voce gli disse: \"Guarda che \u00e8 meglio che torni al tuo posto, c'\u00e8 ancora un importante premio da assegnare.\". Seguendo il consiglio della voce, che non aveva ancora realizzato essere quella di O.J. Simpson, anch'egli annunciatore dei premi per l'occasione, Campbell stava cominciando a tornare al suo posto quando Jay Berwanger lo nomin\u00f2 vincitore dell'Heisman Trophy. Egli allora fece ritorno sul palco premiazione, mentre l'orchestra cominciava ad intonare The Eyes of Texas (l'inno dell'Universit\u00e0 del Texas), ed accettando il premio concluse: \"Io rappresenter\u00f2 quel che un vincitore dell'Heisman Trophy dovrebbe essere. Grazie mille.\".\nCarriera professionistica.\nHouston Oilers.\nLa stagione 1977 lo proiett\u00f2 evidentemente in cima alla lista delle preferenze delle franchigie della NFL in vista del Draft NFL 1978, in particolar modo in cima a quella degli Houston Oilers che volevano a tutti i costi assicurarsi il nuovo beniamino del Texas per dare una nuova dimensione al loro gioco su corsa. Tuttavia gli Oilers erano in possesso della 17\u00aa scelta assoluta e per poter arrivare a Campbell, avevano evidentemente bisogno di fare trade-up. Trade-up che si concretizz\u00f2 con i Tampa Bay Buccaneers, ai quali vennero ceduti il tight end Jimmie Giles, le scelte al primo (17\u00aa assoluta) e secondo giro (44\u00aa assoluta) del Draft NFL 1978 e quelle al terzo e quinto giro del Draft NFL 1979, per avere in cambio la 1\u00aa scelta assoluta utile per selezionare Campbell, che il 2 maggio 1978 divenne ufficialmente un giocatore degli Houston Oilers.\nCon la squadra texana egli firm\u00f2 un contratto di sei anni del valore di 1,4 milioni di dollari e pass\u00f2 dal numero 20 indossato ai tempi dei Longhorns al 34. Un suo neo-compagno di squadra, Bill Currier, indossava il numero 20 ed aveva sentito che l'anno precedente il running back dei Dallas Cowboys Tony Dorsett aveva pagato una somma in denaro ad un compagno di squadra per avere in cambio il numero di maglia indossato al college. Cos\u00ec pens\u00f2 di fare la stessa cosa, chiedendo a Campbell 15.000 dollari in cambio del proprio numero 20. Ma Campbell, che non ha mai avuto una venerazione per un determinato numero a differenza di molti giocatori, si mise a ridere e gli rispose: \"Non ho bisogno di alcun numero in questa maniera. Coach Bum Phillips mi ha detto che qualora lo volessi me lo darebbe. Io gli ho risposto che nessun numero mi ha mai portato in end zone.\".\nEarl inoltre ai tempi del college, promise alla madre che le avrebbe regalato una nuova casa se fosse stato abbastanza bravo a Texas, da poter giocare un domani tra i pro. Cos\u00ec, dopo aver firmato il ricco contratto con gli Oilers, egli tenne fede alla promessa fatta e la domenica di Pasqua, al termine della stagione da rookie di suo figlio, Ann Campbell e due dei suoi undici figli si trasferirono in una casa di mattoni, in stile ranch, con 4 camere da letto, un vialetto lastricato semicircolare ed un garage a due posti.\n1978: Giocatore e Rookie offensivo dell'Anno.\nL'impatto di Campbell in NFL fu immediato e nel contempo eccezionale. Nella gara del debutto egli mise subito a referto 15 portate per 137 yard ed un touchdown, nella gara persa dagli Oilers contro gli Atlanta Falcons 14-20. In quella partita Campbell fu protagonista di un episodio curioso: dopo aver ricevuto un passaggio corto dal quarterback Dan Pastorini egli corse per 73 yard e segnando un touchdown. Inizialmente fu accreditato di un touchdown su ricezione dagli statistici, ma in seguito, grazie ad una revisione della giocata ci si accorse che il passaggio non era in avanti ma indietro, il che significava che la giocata come un passaggio laterale, portando quindi la produzione totale di Campbell nel match a 137 yard corse. La settimana seguente continu\u00f2 a impressionare, chiudendo la seconda gara consecutiva al di sopra delle 100 yard corse (107), conducendo Houston ad una vittoria per 20-17 sui Kansas City Chiefs con 2 touchdown su corsa.\nNel prosieguo di stagione Campbell arriv\u00f2 a correre oltre le 100 yard in altre 5 occasioni nelle prime 13 gare della stagione regolare (in verit\u00e0 ne disput\u00f2 12 saltando il match contro i Cleveland Browns per il solito problema ai muscoli ischiocrurali), eguagliando il record di partite da 100 yard corse nella stagione da rookie stabilito da Don Woods e Franco Harris, ed arrivando a sfiorare le 200 in un memorabile Monday Night Football vinto dagli Houston Oilers, oramai ribattezzati Houston Earlers dai tifosi, 35-30 sui Miami Dolphins, contro i quali Earl \"si ferm\u00f2\" a quota 199 yard corse e segn\u00f2 ben 4 touchdown. Quel match venne considerato come l'inizio della \"Luv Ya Blue Era\".\nQuando ancora mancavano 3 partite alla fine della stagione regolare E.C., come venne chiamato sin dal primo scambio di battute da Bum Phillips, era non solo il chiaro favorito nella corsa al premio di rookie offensivo dell'anno ma era anche il candidato principale per il premio di MVP della NFL assieme al quarterback dei Pittsburgh Steelers Terry Bradshaw. Egli aveva inoltre gi\u00e0 ampiamente superato il record di yard corse da un rookie ritoccato nel da Woods.\nNelle ultime tre partite la sua produzione scese leggermente tanto che contro Steelers, New Orleans Saints e San Diego Chargers corse complessivamente per 185 yard segnando tuttavia un importante touchdown nel penultimo incontro della stagione regolare, nel quale Houston and\u00f2 a vincere a New Orleans per 17-12, raggiungendo cos\u00ec le 10 vittorie (10-6 il record finale) sufficienti per accedere ai playoff. Houston non accedeva ai playoff dal 1969, ultima stagione del campionato AFL. Nelle prime due partite di post-season Campbell corse complessivamente per 202 yard, segnando un touchdown sia contro i Miami Dolphins che contro i New England Patriots, ma ad un passo dalla prima finale di Super Bowl della franchigia, gli Oilers impattarono contro gli Steelers che gli sconfissero 34-5 nell'AFC Championship Game.\nNonostante la delusione per la sconfitta, il 1978 fu comunque un successo personale per la Rosa di Tyler, che fu nominato MVP della NFL (da Pro Football Writers of America e Newspaper Enterprise Association ma non dall'Associated Press), Giocatore offensivo dell'Anno della NFL, Rookie offensivo dell'Anno della NFL, fu inserito nel First-team All-Pro dall'Associated Press, convocato per il Pro Bowl e fu il primo rookie a guidare la lega in yard corse (1.450 il totale della stagione regolare) dal , anno in cui a primeggiare fu il grande Jim Brown.\n1979: MVP della NFL.\nCampbell si present\u00f2 alla prima gara della stagione in piena forma, guidando gli Oilers ad una vittoria per 29-27 in casa dei Washington Redskins con una prestazione da 166 yard corse e 2 touchdown, segnando con una corsa da 3 yard la marcatura che decise l'incontro a due minuti dalla fine, mentre la settimana seguente corse ad un minimo in carriera di 38 yard in 16 portate contro gli Steelers.\nCampbell comunque si riprese gi\u00e0 a partire dalla settimana 3, quando mise a referto la 2\u00aa di 11 gare chiuse al di sopra delle 100 yard corse. Particolarmente degne di nota (e decisive per l'esito delle rispettive partite) furono le prestazioni contro i Cincinnati Bengals, ai danni dei quali a Cincinnati mise a referto 158 yard ed un touchdown su corsa nella vittoria per 30-27, e contro i Baltimore Colts a Baltimora, dove Campbell con 3 touchdown e 146 yard corse contribu\u00ec al 28-16 finale che port\u00f2 gli Oilers sul momentaneo record di 5-2. Ma fu probabilmente la prestazione nel match in programma il Giorno del Ringraziamento contro i Dallas Cowboys, nella quale trascin\u00f2 Houston ad una vittoria per 30-24 con 195 yard corse e 2 touchdown, quella pi\u00f9 memorabile del suo 1979.\nGrazie alle sue prestazioni, quell'anno gli Oilers conseguirono un record di 11-5, accedendo per il secondo anno consecutivo ai playoff. Nel primo incontro Campbell contribu\u00ec con 50 yard ed un touchdown su corsa al 13-7 finale contro i Denver Broncos e dopo aver saltato l'AFC Divisional Game contro i San Diego Chargers, and\u00f2 a sbattere ancora una volta contro la famigerata Steel Curtain degli Steelers. Nella finale di conference l'eccezionale difesa allestita da Chuck Noll limit\u00f2 Campbell ad un nuovo minimo in carriera di 15 yard corse in 17 portate, contribuendo cos\u00ec in maniera determinante alla sconfitta degli Oilers per 13-27. \"Ascolta, se Earl avesse corso bene con la palla, noi non avremmo vinto la partita\", furono le parole di Joe Greene, \"Io ero al 100%, ma sfortunatamente lo erano anche gli Steelers. Correre contro questa squadra non \u00e8 come correre contro qualsiasi altra. Spuntano fuori cos\u00ec velocemente che non hai tempo di trovare un buco [in cui infilarti]. Il loro inseguimento \u00e8 come una corsa contro 15 ragazzi\", il pensiero di Campbell.\nAd ogni modo, come l'anno precedente, Campbell fece incetta di premi e riconoscimenti al termine della stagione, conquistando in particolare il premio di MVP della NFL assegnato dall'AP che gli era sfuggito nella stagione precedente e laureandosi per la seconda stagione consecutiva leader in yard corse della NFL, con un ruolino di marcia che recitava 1.697 yard e 19 touchdown su corsa complessivi nell'arco dei 16 incontri di stagione regolare.\n1980: Terza affermazione consecutiva alla guida della lega in yard corse.\nCampbell non diede segni di cedimento dopo due stagioni gi\u00e0 molto logoranti, ma al contrario continu\u00f2 a progredire nella stagione . In realt\u00e0 la stella degli Oilers ebbe una partenza non facile, faticando nel primo incontro della stagione contro i soliti Steelers, ai danni dei quali corse per 58 yard ed un touchdown, e contro i Colts, contro i quali corse per un nuovo minimo di 11 yard in carriera. Dopo aver saltato il secondo incontro in carriera, vinto dagli Oilers 13-10 a Cincinnati, contro i Seahawks corse ancora per 50 yard in 12 portate.\nDa quel momento in poi inizi\u00f2 il suo inarrestabile inseguimento alla terza palma consecutiva di leader della NFL in yard corse, partendo da Kansas City, dove contro i Chiefs corse per 178 yard ed un touchdown, non sufficienti agli Oilers per aver ragione dei padroni di casa, capaci di imporsi per 21-20. In seguito arriv\u00f2 a correre per oltre 200 yard in ben 4 gare, un record NFL: nella settimana 7 contro i Tampa Bay Buccaneers, ai danni dei quali mise a referto 203 yard corse, la settimana seguente contro i Bengals ad Houston, dove corse per 202 yard e due touchdown, nella settimana 11 contro i Chicago Bears, 206 le yard messe a referto, miglior risultato in carriera, e contro i Minnesota Vikings nell'ultimo incontro della stagione, nel quale corse per 203 yard ed un touchdown.\nAncora una volta egli riusc\u00ec a guidare Houston ai playoff, ma questa volta furono gli Oakland Raiders l'ostacolo insuperabile degli Oilers: in quella partita Campbell corse per 91 yard e mise a segno l'unica marcatura della sua squadra (27-7 il risultato finale), ma al di l\u00e0 dei numeri non fu mai un fattore nell'arco dell'incontro. A livello personale per Campbell fu un'altra stagione ricca di soddisfazioni: forte di ben 1.934 yard corse durante la stagione regolare (a quel momento secondo miglior risultato di tutti i tempi dietro solo le 2.003 yard corse da O.J. Simpson nel ), egli fu il primo giocatore a vincere per 3 volte (consecutive) il premio di Giocatore offensivo dell'Anno della NFL, fu per il terzo anno consecutivo eletto MVP della NFL dalla Newspaper Enterprise Association e fu per il terzo anno consecutivo leader della NFL in yard corse, un'impresa centrata in precedenza solo da Jim Brown.\n1981-84: Il progressivo declino.\nDopo l'ennesimo insuccesso ai playoff (in tutte e tre le stagioni persero con i futuri vincitori del Super Bowl), Bum Phillips venne sollevato dall'incarico il 31 dicembre 1980 in quello che pass\u00f2 alla storia tra i fans degli Oilers come \"The New Year's Massacre\" (it. Il Massacro del Nuovo Anno), e la guida degli Oilers venne affidata da Bud Adams all'assistente allenatore Ed Biles. Biles opt\u00f2 per l'infausta scelta di abbandonare la \"single back formation\" ed adottare un \"pro-set offense\" con due split back, e chiese a Campbell di ricevere maggiormente fuori dal backfield. \"Speriamo di allargare il nostro gioco su corsa e mettere Earl nella condizione di fare altre cose. Raramente pu\u00f2 un solo giocatore controllare la partita. Earl giocher\u00e0 ancora un ruolo importante nei nostri piani, ma non costituir\u00e0 l'intero attacco.\" furono le parole di Biles.\nCampbell inizi\u00f2 bene la stagione correndo per 122 yard in 27 portate nel match vinto dagli Oilers 27-20 contro i Los Angeles Rams, ma quella fu la prima di sole 3 gare in cui corse per 100 o pi\u00f9 yard, a fronte delle 7 nella stagione del debutto, delle 11 del 1979 e delle 10 messe a referto nella stagione precedente. Egli corse al di sotto di tale cifra in ognuna delle ultime 10 gare della stagione regolare e gli Oilers chiusero con un record di 7-9 mancando dopo 3 anni l'accesso ai playoff. Inoltre come risultato del nuovo impiego nello scacchiere tattico dell'attacco di Houston, Campbell totalizz\u00f2 36 ricezioni, lo stesso numero accumulato nelle intere 3 stagioni precedenti, mentre le 1.376 yard e 10 touchdown totalizzati su corsa furono sufficienti per strappare la quarta convocazione consecutiva al Pro Bowl ma non l'inserimento nelle formazioni All-Pro n\u00e9 tantomeno la quarta palma di leader della NFL in yard corse.\nAncora peggio and\u00f2 nel quando, complice anche lo sciopero dei giocatori e il conseguente accorciamento della stagione regolare a 9 partite, Campbell totalizz\u00f2 appena 538 yard corse, risultato che per la prima volta in carriera lo fece balzar fuori dalla classifica dei 10 migliori running back della lega. In quella stagione l'unica gara corsa al di sopra delle 100 yard fu quella contro Seattle, che non a caso fu l'unica vittoria degli Oilers in quella stagione. Campbell guid\u00f2 i suoi con 30 portate per 142 yard e segn\u00f2 il touchdown nel drive decisivo con una corsa da 12 yard. Nelle seguenti partite gli Oilers rimediarono solo sconfitte e Campbell non corse mai per pi\u00f9 di 66 yard.\nNel Campbell torn\u00f2 a correre ad alti livelli, nonostante un'altra stagione fallimentare per Houston chiusa sul 2-14. Egli come nelle prime stagioni torn\u00f2 a correre per 100 o pi\u00f9 yard in 7 gare e torn\u00f2 a ricevere la convocazione per il Pro Bowl (quinta ed ultima in carriera) dopo aver totalizzato 1.301 yard su corsa e 12 touchdown che lo proiettarono al 7\u00ba posto tra i migliori running back della lega in tale stagione. A dir la verit\u00e0 il bottino sarebbe potuto essere anche pi\u00f9 cospicuo, ma salt\u00f2 la gara di settimana 2 contro i Raiders per un problema al ginocchio rimediato nel primo match della stagione (perso da Houston 41-39 nonostante una prestazione di Campbell da 123 yard corse e 3 touchdown), e la gara di settimana 9 contro i Browns. Inoltre, gi\u00e0 nel mese di novembre, la stella degli Oilers aveva fatto registrare le prime avvisaglie di malcontento per la situazione in cui versava la squadra, chiedendo per la prima volta la cessione nel suo show televisivo: \"Credo che la miglior cosa sarebbe per me essere fuori di qui e giocare a football lontano da Houston\", le sue parole.\nCampbell comunque inizi\u00f2 la stagione ancora tra le file degli Oilers, che dopo aver ingaggiato il quarterback Warren Moon si aspettavano di ritrovare la competitivit\u00e0 delle stagioni passate. Con essi disput\u00f2 le prime 6 gare della stagione regolare nelle quali per\u00f2 risent\u00ec del serio infortunio al ginocchio, subito durante la pre-stagione, e non venne mai schierato come titolare. Sino a quel momento egli aveva totalizzato 96 portate per 278 yard e 4 touchdown.\nNew Orleans Saints.\nIl 9 ottobre 1984 venne ceduto ai New Orleans Saints in cambio della scelta di questi ultimi al primo giro del Draft NFL 1985: Earl venne a sapere la notizia dalla sua stazione radio preferita di musica country, mentre si trovava in macchina e tornava a casa dopo aver portato suo figlio a tagliare i capelli. Egli era amareggiato e furioso con gli Oilers, in particolar modo con Bud Adams, per non essere stato avvertito delle trattative ed aver appreso la notizia solo dalla radio. Quella notte svuot\u00f2 il proprio armadietto da solo, ripensando a tutti i bei momenti vissuti nel periodo della \"Luv Ya Blue Era\". Ad ogni modo a New Orleans si riun\u00ec a Bum Phillips, il suo storico capo-allenatore nei tempi felici di Houston, che nella conferenza stampa di annuncio al pubblico dell'avvenuta operazione disse: \" Ho sempre pensato che Earl fosse un grande running back e, ovviamente, sono felice di riaverlo a disposizione. Non ho mai avuti troppi buoni giocatori. Lui ci consegna un diavolo di backfield. Dubito che lui e George [Rogers] giocheranno nello stesso backfield in troppe occasioni, ma potrebbero. Earl \u00e8 un tailback da I-formation, questo \u00e8 ci\u00f2 che lui sa fare meglio.\". Proprio per la convivenza con Rogers, Campbell chiuse la stagione 1984 con statistiche ancor pi\u00f9 basse rispetto a quelle fatte registrare a Houston, correndo 50 volte per 190 yard e nessun touchdown.\nNel , con la partenza di Rogers, Campbell trov\u00f2 pi\u00f9 spazio giocando 12 volte su 16 come titolare, ma era chiaro a tutti che la Rosa di Tyler fosse al canto del cigno della sua carriera. La sua produzione fu difatti modesta, 158 portate per 643 yard ed un solo touchdown, ma ci\u00f2 non gli imped\u00ec comunque di regalare al pubblico un ultimo sprazzo della sua classe, correndo nel match vinto contro i Minnesota Vikings per 160 yard ed un touchdown in 35 portate, lui che non segnava un touchdown da quando era ancora un giocatore degli Oilers e che non aveva mai corso per 50 o pi\u00f9 yard nelle precedenti 18 partite.\nNon pago delle 9.407 yard sino a quel momento raggiunte, Campbell si present\u00f2 al training camp della stagione col desiderio di tagliare il prestigioso traguardo delle 10.000 yard corse in carriera: \"Dovrei dire che \u00e8 qualcosa di molto importante per me. Ma non \u00e8 solo questo, io penso che sarebbe qualcosa di importante per quei ragazzi che mi aiuteranno a raggiungerlo\", era il pensiero di Earl. Le cose per\u00f2 andarono diversamente e il 18 agosto 1986, completamente logoro nel fisico e dopo due partite di pre-stagione nelle quali aveva fatto molta fatica totalizzando 78 yard in 25 portate, egli convoc\u00f2 una conferenza stampa nella quale sorprese i Saints annunciando il proprio ritiro: \"Sono un uomo, non un ragazzino. Credo che questa sia la miglior cosa, non solo per me ma anche per i Saints\", le parole di commiato di Campbell.\nEredit\u00e0.\nDefinito come un \"one-man demolition team\", ovvero un giocatore in grado di piegare da solo le difese avversarie, Campbell \u00e8 considerato uno dei migliori \"power back\" nella storia del football. Joe Greene, uno dei pi\u00f9 grandi defensive tackle della storia, disse che Campbell era in grado di infliggere pi\u00f9 danni in una squadra che ogni altro running back contro cui avesse mai giocato. Il suo stile di corsa irruente e dirompente, che port\u00f2 Bum Phillips a dire di lui che \"non aveva alcun rispetto per il proprio corpo e per quello degli altri giocatori\", lo si pu\u00f2 intuire dalle statistiche: nelle prime 4 stagioni (e nel 1983) egli port\u00f2 palla in 1.404 occasioni delle 2.187 totali, mentre nella seconda met\u00e0 di carriera fu vittima di infortuni che lo portarono ad un sensibile calo prestazionale. Altre testimonianze del suo modo di interpretare il gioco, arrivano dalle parole della safety dei Cowboys Cliff Harris, uno dei pi\u00f9 temuti colpitori a Campbell coevi, che di lui disse \"Tutto quel che puoi fare \u00e8 chiudere gli occhi e sperare che non ti distrugga il casco\", cos\u00ec come arrivano da quelle della safety dei Buffalo Bills Bill Simpson, che di Campbell disse \"Placcare Earl \u00e8 come fermare un treno fuori controllo\".\nPer questo suo modo di interpretare il proprio ruolo, egli pag\u00f2 un prezzo molto alto a livello fisico, tanto che nel 2009 fu ricoverato per la sua quinta operazione alla schiena dopo che gli era stata diagnosticata la stenosi spinale, e quando c'\u00e8 da camminare a lungo preferisce l'ausilio della sedia a rotelle. Il suo stile di corsa molto logorante a livello fisico non gli imped\u00ec comunque di essere molto prolifico quando era in attivit\u00e0, tanto che al momento del suo ritiro aveva totalizzato 9.407 yard su corsa, risultato che lo posizionava al 7\u00ba posto nella classifica di tutti i tempi relativa alle yard corse.\nNumerosi sono stati i running back accostati a Campbell nel corso degli anni, in particolar modo quelli che fanno di dirompenza e/o implacabilit\u00e0 le loro caratteristiche peculiari, come ad esempio Jerome Bettis, Adrian Peterson, Marshawn Lynch o pi\u00f9 recentemente Eddie Lacy e Andre Williams, quest'ultimo definito \"Little Earl\" proprio da Campbell durante la cerimonia di premiazione dell'Heisman Trophy 2013 (andato a Jameis Winston n.d.r.).\nIl 27 luglio 1991 Campbell fu indotto, al primo anno di eleggibilit\u00e0, nella Pro Football Hall of Fame, terzo membro pi\u00f9 giovane di sempre (assieme al suo idolo da giovane Dick Butkus ed in seguito assieme anche a Barry Sanders) a ricevere questo prestigiosissimo onore. Egli fu inoltre indotto nell'Hall of Fame degli Oilers/Titans il 9 dicembre 1999, mentre gi\u00e0 il 13 agosto 1987 aveva visto ritirare il suo numero 34 dagli ancora Houston Oilers. Numerosi furono anche gli onori ricevuti dal mondo del college, tra i quali spiccano senz'altro l'induzione nella College Football Hall of Fame nel 1990 e l'installazione di una statua di 2,7 metri, raffigurante Earl con la maglia dei Longhorns, posta dinanzi al Royal-Memorial Stadium il 9 settembre 2006. A partire dal 2013 in suo onore \u00e8 stato istituito l'Earl Campbell Tyler Rose Award. Il premio viene consegnato al miglior giocatore offensivo della Division I NCAA che rispetta uno o pi\u00f9 di uno dei seguenti criteri: essere nato in Texas, essersi diplomato in un'high school del Texas, aver giocato in un junior college o college situato nel Texas. Il giocatore deve inoltre aver dato prova di quei tratti salienti che hanno caratterizzato Earl Campbell durante la sua carriera: integrit\u00e0, performance, lavoro di squadra, sportivit\u00e0, leadership e tenacia. Nel 1999 era stato classificato da Sporting News al 33\u00ba posto nella lista dei 100 migliori giocatori nella storia del football mentre nel 2010 fu inserito al 55\u00ba posto nella medesima classifica redatta da NFL.com. La ABC nel 2007 l'aveva inoltre inserito al 12\u00ba posto nella classifica dei 25 migliori giocatori nella storia del football collegiale.\nRecord.\nRecord atenei.\nNell'arco della sua carriera collegiale, Campbell stabil\u00ec o eguagli\u00f2 i seguenti record atenei dei Longhorns:\nRecord NFL.\nNell'arco della sua carriera professionistica, Campbell stabil\u00ec o eguagli\u00f2 i seguenti record di lega:\nRecord di franchigia.\nNell'arco della sua carriera professionistica, Campbell stabil\u00ec o eguagli\u00f2 i seguenti record di franchigia degli Oilers/Titans:\nRecord del Pro Bowl.\nNell'arco della sua carriera professionistica, Campbell stabil\u00ec o eguagli\u00f2 i seguenti record dell'All-Star Game della NFL:\nVita privata.\nCampbell \u00e8 dal 1980 marito di Reuna, di un anno pi\u00f9 giovane di lui, conosciuta ai tempi dell'high school e sposata con rito cristiano battista. Dalla loro unione sono nati due figli, Earl Christian II e Tyler.\nDopo essersi ritirato dal mondo del football egli ha aperto una propria attivit\u00e0 di successo, la Earl Campbell Meat Products, Inc., di cui \u00e8 presidente, azienda che vende vari tipi di carne e salse da barbecue. Egli \u00e8 inoltre assistente speciale del Direttore Atletico dell'Universit\u00e0 del Texas. Al suo secondogenito Tyler, oggi a fianco del padre nella direzione dell'azienda, quando giocava a football per la San Diego State University venne diagnosticata la sclerosi multipla, evento che lo ha portato assieme al padre a divenire ambasciatore della National MS Society, per la quale organizzano raccolte fondi per la ricerca.\nDai problemi derivati dal football Campbell eredit\u00f2 anche problemi di dipendenza da alcool ed antidolorifici (dopo il quinto intervento alla schiena inizi\u00f2 a mischiare l'uso di Vicodin e Oxycontin con la Budweiser), tanto da essere spinto dai figli ad entrare in un centro di riabilitazione dal quale \u00e8 uscito con successo nel 2009. Il programma di recupero che durava 28 giorni, fu completato con successo da Earl in 44."}
{"id": "1810682", "revid": "1652134", "url": "https://it.wikipedia.org/wiki?curid=1810682", "title": "Manlio Bacigalupo", "text": "Carriera.\nManlio faceva parte di una lunga stirpe di fratelli calciatori. Un fratello, Valerio, giocher\u00e0 in Serie A con il \"Grande Torino\" di Valentino Mazzola ed affronter\u00e0 pure il fratello maggiore. La famiglia era di Vado Ligure e nella squadra locale tutti e sette i fratelli cominciarono a muovere i primi passi sul campo. Avevano anche quattro sorelle.\nNel corso della sua carriera ha difeso la porta di sette squadre, ottenendo buoni risultati. Inizia l'attivit\u00e0 nel Vado, squadra del suo paese, per poi passare alle serie maggiori. \nHa esordito in Divisione Nazionale nella stagione 1926-27 con la maglia dell'Andrea Doria di Genova. Nella stagione successiva pass\u00f2 al Torino, anche perch\u00e9 svolgeva il servizio militare in quella citt\u00e0. Fu protagonista del primo scudetto della squadra granata, contribuendovi con 10 presenze in sostituzione del portiere titolare Vincenzo Bosia.\nTrasferito al Genova 1893 nella stagione 1929-30, difese la porta genoana per quattro stagioni, per passare poi in prestito in Serie B alla Sampierdarenese e nella stagione successiva tornare al Genoa, nel frattempo retrocesso, per contribuire al ritorno in Serie A. In \"rossobl\u00f9\" gioc\u00f2 fino alla stagione 1936-37, anno in cui il Genova 1893 vinse la sua prima Coppa Italia.\nPassato al , disput\u00f2 un campionato di serie B e due di Serie A, vincendo un'altra Coppa Italia, anche qui la prima per questa societ\u00e0, e giocando con Valentino Mazzola ed Ezio Loik, che successivamente avrebbero giocato nel Grande Torino con suo fratello Valerio Bacigalupo.\nNella stagione 1941-42 si trasfer\u00ec all'Entella in qualit\u00e0 di giocatore/allenatore, ma disput\u00f2 poche partite a causa di problemi fisici.\nChiuse la carriera da calciatore nel Genova, in Serie A, nella stagione 1942-43.\nSuccessivamente intraprese la carriera da allenatore, a partire proprio dal Genoa nell'anno 1950-51.\nAnche da allenatore ebbe alcuni successi: un campionato di Serie C nel 1965-66 sulla panchina del Savona e un campionato di Serie D guidando la Cremonese."}
{"id": "1810685", "revid": "125614022", "url": "https://it.wikipedia.org/wiki?curid=1810685", "title": "Elegia", "text": "L'elegia \u00e8 la denominazione del genere letterario che raggruppa i componimenti lirici della poesia greca e latina accomunati da una forma metrica specifica e da una diversit\u00e0 di argomenti in opposizione all'epica. Il termine \"elegia\", dopo un periodo di abbandono in et\u00e0 medievale, ricompare nella poesia europea, ma la sua definizione fu collegata al contenuto e non pi\u00f9 alla forma metrica.\nOrigini.\nIl termine \"elegia\" indicava inizialmente qualunque componimento il cui metro era il distico elegiaco (esametro + pentametro dattilico). Il termine orientale del flauto ('elegn') darebbe il nome al componimento, ma non mancano altre ipotesi degli antichi, secondo i quali \"elegia\" deriverebbe da \u03ad\u03bb\u03b5\u03b3\u03bf\u03c2, col significato di \"lamento funebre\", o da \u00ab\u03ad \u03ad \u03bb\u03ad\u03b3\u03b5\u03b9\u03bd\u00bb, cio\u00e8 dire \"ahi, ahi!\". Il suono del flauto accompagnava la recitazione. L'elegia greca ha un tono oggettivo, e anche nei casi in cui essa usa la prima persona singolare, essa si offre a un'interpretazione problematica: il cosiddetto \"io lirico\" \u00e8 infatti normalmente la \"persona loquens\" (maschera parlante) di una collettivit\u00e0 a cui l'esecutore chiede di immedesimarsi. Era eseguita in diverse occasioni, incentrate intorno al momento del simposio.\nIl tono delle \"elegie\" era fermo, alto, severo: venivano utilizzate come strumento di riflessione e di esortazione; incitavano i cittadini a difendere e ad amare la patria proponendo, in tal modo, nuovi modelli di eroismo rispetto all'epica: alle gesta individuali venivano preferite le azioni di gruppo.\nAltre \"elegie\" erano pervase da riflessioni sul decadimento dei vecchi valori aristocratici, come l'amicizia leale e l'amore sincero, che avevano svolto una funzione coesiva dei gruppi.\nDal VII secolo a.C. in poi, l'elegia \u00e8 usata per celebrare molteplici occasioni della vita pubblica e privata: accanto a componimenti di carattere guerresco, esortativo, polemico, vi sono elegie politiche, moraleggianti e marcatamente erotiche.\nNel corso dell'Ellenismo, i destini dell'elegia si confusero con quelli dell'epigramma e del poema didascalico: da tale commistione prese le mosse l'elegia latina.\nElegia latina.\nIl tratto distintivo dell'elegia latina \u00e8 l'impostazione maggiormente soggettiva e autobiografica, che ha solo pochissimi precedenti nei poeti elegiaci ellenistici. Callimaco, ad esempio, esclude dalle elegie ogni elemento autobiografico, riservandolo agli epigrammi. L'elegia fu usata anche come espressione di lutto, nelle lamentazioni funebri: l'associazione dell'elegia al pianto divenne un \"topos\" (Orazio, \"Ars poetica\" - Ovidio, \"Amores\"). Lo status di autorit\u00e0 letteraria e stilistica accordato a questi autori ebbe un ruolo decisivo nell'evoluzione del genere letterario.\nElegia medievale.\nDopo la caduta dell'impero, uno scrittore che ha prodotto elegie \u00e8 stato Massimiano. Successivamente, la sua forma fu adottata da vari poeti cristiani: Venanzio Fortunato, poi Alcuino e Beda il Venerabile. La forma poetica rimase diffusa tra le classi elevate anche per le epigrafi; in particolare furono cos\u00ec scritti molti epitaffi presenti in cattedrali europee. Ovidio rimase un modello di riferimento per tutto il Medioevo, prima nella letteratura pagana e poi in quella cristiana, fino a quando, con il sorgere della nuova arte ritmica, l'elegia si contraddistinse non pi\u00f9 per il metro ma per il tono e la disposizione d'animo.\nCommedia elegiaca.\n\"De tribus puellis\" \u00e8 un esempio di \"fabliau\" in latino, un genere di commedia con il distico elegiaco, a imitazione di Ovidio. Il teorico medioevale John of Garland scrisse che \"tutta la commedia \u00e8 elegia, ma non vale il contrario.\" Il latino medievale aveva infatti sviluppato un genere che era la commedia elegiaca. In ogni caso, come ha scritto Ian Thompson, \"nessuna opera teatrale antica sarebbe stata scritta in distici elegiaci.\"\nRinascimento ed et\u00e0 moderna.\nCon il rinascimento, molti tentarono di far rinascere la cultura romana, e perci\u00f2 ripresero le forme che permettevano di recuperare lo spirito degli scrittori di et\u00e0 augustea. Il latinista danese Johannes Secundus, ad esempio, ha incluso elegie d'amore in stile catulliano nel suo \"Liber Basiorum\", e il poeta inglese John Milton ha scritto varie elegie in tutta la sua carriera. Questa tendenza \u00e8 continuata negli scrittori latini recenti, che anche in questo hanno tentato di recuperare stili e tematiche degli scrittori antichi.\nL'eredit\u00e0 classica.\nLetteratura.\nNella latinit\u00e0 umanistica si ritrova il termine elegia come conseguenza della lettura dei classici latini: questo, nel passaggio dalla lingua latina ai volgari locali, segn\u00f2 il trapasso del significato della parola a \"poesia di argomento luttuoso o malinconico\". Nacquero cos\u00ec interi filoni di poesia \"elegiaca\". Tralasciando l'elegia neolatina si elencano titoli di poesie o raccolte poetiche europee in lingua volgare o nazionale in cui compare esplicitamente il termine.\nMusica.\nIl Romanticismo musicale si appropri\u00f2 del termine per definire composizioni di carattere funebre o semplicemente melanconico: tra quelle il cui titolo \u00e8 esplicitamente \"elegia\" vanno ricordate:"}
{"id": "1810691", "revid": "111373", "url": "https://it.wikipedia.org/wiki?curid=1810691", "title": "Ferrovia del Gottardo", "text": "La ferrovia del Gottardo (in tedesco \"Gotthardbahn\", in francese \"ligne du Gothard\") \u00e8 una linea ferroviaria svizzera che congiunge Lucerna a Chiasso, attraversando le Alpi e il traforo del San Gottardo.\nStoria.\nDopo la ferrovia del Semmering, la ferrovia del Brennero e la ferrovia del Frejus, la ferrovia del Gottardo fu la quarta linea attraverso le Alpi. La costruzione inizi\u00f2 nel 1872 dopo lunghe discussioni riguardo al miglior tracciato della linea e per il servizio con il Regno d'Italia (1869) e l'impero tedesco (1871). La prima sezione del bassopiano Biasca-Giubiasco-Locarno e Lugano-Chiasso venne aperta nel 1874.\nL'intera linea fu inaugurata in coincidenza con le festivit\u00e0 di Lucerna e di Chiasso tra il 21 e il 25 maggio 1882. Il servizio completo inizi\u00f2 il 1\u00ba giugno. All'epoca il tunnel ferroviario del San Gottardo era il traforo ferroviario pi\u00f9 lungo al mondo (record che rimase fino al 1906 quando venne aperta la galleria del Sempione). Subito dopo l'apertura, la linea fu messa in sicurezza dagli attacchi armati con la costruzione di fortezze (ad esempio tra Airolo e Biasca) e vie alternative per bloccare il tunnel in caso di invasione (tra gli altri metodi architettati vi era quello di una frana artificiale per impedire l'accesso all'entrata sud della galleria).\nAl tempo stesso la Aargauische S\u00fcdbahn complet\u00f2 il tratto Rotkreuz-Immensee, il quale procur\u00f2 un collegamento ferroviario da Aarau ad Arth-Goldau. Il collegamento per Lucerna e Zurigo venne infine completato nel 1897. Nel 1909 la ferrovia del Gottardo venne integrata nel sistema ferroviario delle Ferrovie Federali Svizzere, fondate nel 1902. La linea fu interamente elettrificata nel 1922 in corrente alternata a 15 \u00a0kV.\nPercorso.\nTratta Chiasso-Bellinzona.\nLa ferrovia, partendo da sud, inizia a Chiasso, sede della dogana italo-svizzera e grande raccordo ferroviario internazionale. In quanto stazione internazionale sulla base degli accordi fra Italia e Svizzera, avviene il cambio della tensione di alimentazione, dalla corrente continua a 3000 volt presente sulla rete ferroviaria del primo paese a quella da 15000 V in corrente alternata con frequenza di 16,7 Hertz utilizzata da quella del secondo. I treni transfrontalieri non equipaggiati di mezzi di trazione politensione sostituiscono qui i locomotori.\nProseguendo verso nord si attraversano le stazioni di Balerna, Mendrisio (dal 2018 interscambio con la linea internazionale per Stabio e Varese) e Mendrisio San Martino (aperta all'utenza dal 15 dicembre 2013), la linea poi prosegue costeggiando a est il lago di Lugano per poi tagliarlo a met\u00e0 tramite il ponte-diga: una struttura lunga 817 metri che ospita la sede ferroviaria, l'autostrada A2 e la strada cantonale.\nLa linea, superata la stazione di Melide, continua a costeggiare la parte ovest del lago, offrendo scenari suggestivi e numerosi tratti in galleria. Dopo qualche chilometro si arriva a Lugano e si incrocia la ferrovia per Ponte Tresa. Il percorso comincia a salire raggiungendo la stazione di Rivera-Bironico, a 472 metri d'altezza, il punto pi\u00f9 alto dell'intero collegamento ferroviario del Sottoceneri. La linea si divide poi in due tronconi e passa attraverso il Monte Ceneri in due diversi tunnel. Si raggiunge Giubiasco, dove confluisce la linea da Locarno, per poi approdare a Bellinzona, capitale del Canton Ticino.\nRampa sud: Bellinzona-Airolo.\nDa Bellinzona a Biasca (293 metri) la linea segue il corso del fiume Ticino.\n\"(A nord di Biasca dal 2016 si dirama il tunnel di base del San Gottardo - \"GBT\", una ferrovia in galleria ad alta velocit\u00e0, che si ricollega alla ferrovia preesistente prima di Altdorf, circa 50\u00a0km pi\u00f9 a nord.)\"\nLa vallata della Leventina si fa sempre pi\u00f9 stretta, terminando a Giornico (391 metri). Due tunnel elicoidali, noti come \"anelli di Biaschina\" portano la linea a Faido.\nSi raggiunge poi l'abitato di Rodi-Fiesso ed altre due spirali (\"anelli di Piottino\") superano il dislivello di 200 metri della gola di Piotta, arrivando a ridosso della fascia alpina.\nA Piotta \u00e8 possibile effettuare l'interscambio con la funicolare che porta al lago Ritom, la funicolare pi\u00f9 ripida del mondo con una pendenza massima dell'87.8%.\nTunnel del San Gottardo.\nLa galleria ferroviaria del San Gottardo \u00e8 lunga 15\u00a0003 metri, a doppio binario, costruita in un unico traforo. Il punto pi\u00f9 alto dell'intera ferrovia del Gottardo \u00e8 proprio in questo tunnel, 1151\u00a0m.s.l.m. Il tunnel attraversa il confine tra il canton Uri e il canton Ticino.\nRampa nord: G\u00f6schenen-Erstfeld.\nTerminata la galleria del San Gottardo, la ferrovia prosegue nel territorio svizzero-tedesco.\nOltrepassata la stazione di G\u00f6schenen (), si incontra la Sch\u00f6llenenbahn per Andermatt. Dopo un tunnel di 1570 metri, la linea scavalca per tre volte il corso del fiume Reuss. La linea scende lungo il doppio anello di Wassen (928 metri), dove si trova la famosa chiesa di Wassen, la quale pu\u00f2 essere vista da tre diverse prospettive.\nLa ferrovia scende lungo un'altra spirale che permette di colmare il vuoto dove non c'\u00e8 spazio disponibile. Dopo Gurtnellen (738 metri), la ferrovia passa sul ponte Intschireuss il quale, con i suoi 77 metri, \u00e8 il ponte ferroviario pi\u00f9 alto dell'intera rete FFS.\nLa linea cambia sponda della valle del Reuss e prima di raggiungere Amsteg la linea passa sul ponte Ch\u00e4rstelenbach. La pendenza del tracciato in questo tratto raggiunge il 28\u2030. La ferrovia scende verso Erstfeld dove \u00e8 collocato un importante museo ferroviario e dove \u00e8 possibile ammirare una serie di locomotive storiche operanti lungo la linea del Gottardo.\nTratta Altdorf-Immensee.\nConclusasi la rampa nord, Altdorf \u00e8 collegata a Sisikon tramite i tunnel e la galleria di Axen ed Axenberg dove la ferrovia si divide in due sezioni. Da Fl\u00fcelen a Brunnen la linea costeggia il lago dei Quattro Cantoni. Poi oltrepassa Svitto, capitale del canton Svitto (455 metri d'altitudine) e segue il Lauerzersee.\nPassata la stazione di Steinen, la linea ferroviaria per Lucerna incontra il raccordo con la Schweizerische S\u00fcdostbahn per Biberbrugg-Rapperswil/Einsiedeln e la connessione con la ferrovia Arth-Rigi, una tratta ferroviaria che scala il massiccio del Rigi. Raggiunto il centro di Arth-Goldau (510 metri) la linea segue il lago di Zugo per terminare, dopo 206\u00a0km, nell'abitato di Immensee.\nTraffico.\nL'intera linea ferroviaria accoglie un consistente traffico nazionale e internazionale, sia passeggeri che merci. La ferrovia \u00e8 percorsa da numerosi treni merci che collegano l'Italia e il sud della Svizzera con la Germania e il Nord Europa. Con l'apertura del traffico ferroviario lungo la linea anche a compagnie differenti dalle FFS nel 2001, i collegamenti con diverse localit\u00e0 continentali divennero pi\u00f9 frequenti.\nLa tratta sud tra Chiasso e Bellinzona \u00e8 servita dai collegamenti ferroviari della linea S10 della rete celere del Canton Ticino. I treni della linea S10 sono a cadenza semioraria (due all'ora) dei quali uno dei due viene prolungato a Biasca.\nLungo la rampa sud il traffico locale \u00e8 scarso, al punto che molte stazioni sono state dismesse o sono comunque attualmente inutilizzate. La tratta \u00e8 per\u00f2 servita ogni ora dai treni interregionali che, partendo da Locarno, fermano a Cadenazzo, Bellinzona, Biasca, Faido, Airolo, per poi continuare a nord delle Alpi verso Basilea o Zurigo. La ferrovia a sud del San Gottardo \u00e8 servita anche da treni interregionali la sera che, esclusivamente in direzione sud, invece di andare a Locarno si dirigono a Chiasso, mantenendo comunque le stesse fermate a nord di Bellinzona. Alcuni altri treni fuori cadenzamento completano l'offerta. Per i collegamenti tra l'Italia, Zurigo e Basilea vengono impiegati treni a cassa oscillante come l'ETR.610 o RABDe 500.\nLa tratta nord tra Immensee e Brunnen \u00e8 percorsa dalla linea S3 della rete celere di Lucerna, mentre la tratta tra Arth-Goldau ed Erstfeld \u00e8 utilizzata dalla S2 della ferrovia urbana di Zugo."}
{"id": "1810692", "revid": "767487", "url": "https://it.wikipedia.org/wiki?curid=1810692", "title": "Thomas Mitchell (allenatore di calcio)", "text": "Carriera.\nMitchell nacque a Dumfries circa nel 1843, ma attorno al 1867 si spost\u00f2 al sud del confine. Divenne manager del Blackburn Rovers nel 1884 e guid\u00f2 il club alla vittoria di cinque FA Cup tra il 1884 e il 1891. Lasci\u00f2 la squadra nel 1896, e un anno dopo scelse di allenare l', divenendo cos\u00ec il primo manager professionista ad allenare la squadra. Rimase per\u00f2 solamente sei mesi all'Arsenal, dando le dimissioni con il club quinto in Second Division. Successivamente ritorn\u00f2 al Blackburn Rovers. Mor\u00ec proprio a Blackburn nel 1921, all'et\u00e0 di 78 anni."}
{"id": "1810703", "revid": "1310927", "url": "https://it.wikipedia.org/wiki?curid=1810703", "title": "Mississippi Brilla Futbol Club", "text": "Il Mississippi Brilla \u00e8 una societ\u00e0 calcistica statunitense fondata nel 2006.\nLa squadra partecipa alla Premier Development League (PDL) e gioca le gare interne di campionato allo stadio Robert P. Longabaugh Field di Clinton, cittadina a 15\u00a0km circa da Jackson, che \u00e8 la capitale del Mississippi.\nQuesto club \u00e8 affiliato all'organizzazione chiamata \"Brilla Soccer Ministries\", che ha come obiettivo quello di diffondere il messaggio di Cristo all'interno del mondo del calcio.\nIl nome della squadra deriva da una parola spagnola che fa riferimento a un passo della Bibbia."}
{"id": "1810704", "revid": "15431", "url": "https://it.wikipedia.org/wiki?curid=1810704", "title": "Ferrovia Chiasso-Bellinzona", "text": ""}
{"id": "1810717", "revid": "108880361", "url": "https://it.wikipedia.org/wiki?curid=1810717", "title": "Amore e Psiche (van Dyck)", "text": "Amore e Psiche \u00e8 uno degli ultimi dipinti eseguiti da van Dyck e rappresenta la scena di Amore e Psiche tratta dal capolavoro di Apuleio \"Le metamorfosi\"."}
{"id": "1810723", "revid": "77594", "url": "https://it.wikipedia.org/wiki?curid=1810723", "title": "Dolmen Brownshill", "text": "Il dolmen Brownshill (\"Dolmain Chnoc an Bhr\u00fanaigh\" in irlandese) \u00e8 un dolmen, una tomba megalitica siatuata tre chilometri a est di Carlow, nella contea di Carlow, in Irlanda. Si trova in prossimit\u00e0 della strada regionale R726 ed \u00e8 pertanto visibilissimo.\nNome.\n\u00c8 conosciuto ufficialmente come \"Kernanstown cromlech\", ma viene anche chiamato \"Browneshill Dolmen\". Questo nome deriva dal luogo su cui sorge, una collina (in inglese \"hill\") su cui insiste una tenuta di propriet\u00e0 della famiglia Browne.\nStoria.\nFu costruito tra il 4\u00a0000 e il 3\u00a0000 a.C., da alcuni dei primi agricoltori che abitarono l'isola. \u00c8 conosciuto anche come \"Brownshill Portal Tomb\", perch\u00e9 l'ingresso della camera di sepoltura \u00e8 affiancato da due grandi pietre in posizione verticale (ortostati) che sostengono il tetto granitico della struttura. Si suppone che la tomba fosse ricoperta da un tumulo di terra e che la porta di pietra ne bloccasse l'accesso. I due pilastri che fiancheggiano l'entrata e la pietra che forma il soffitto sono stati trovati \"in situ\", mentre la lastra di accesso fu ritrovata a terra, lontano dal monumento. Non si hanno altre informazioni, in quanto il \"dolmen\" non \u00e8 stato ancora oggetto di studi approfonditi. La lastra del soffitto, con un peso stimato di 100 tonnellate, \u00e8 la pi\u00f9 grande in Europa."}
{"id": "1810730", "revid": "287204", "url": "https://it.wikipedia.org/wiki?curid=1810730", "title": "Un furto da un milione di dollari in obbligazioni", "text": "Un furto da un milione di dollari in obbligazioni \u00e8 un racconto incluso in\" Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nLa fidanzata di Philip Ridgeway chiede al celebre investigatore Poirot di dimostrare l'innocenza dell'amato. Ridgeway \u00e8 il nipote di Mr Vavasour, il direttore generale della Banca di Londra e Scozia, il quale gli aveva affidato la custodia di un milione di dollari in obbligazioni, che sono sparite. Poirot incontra Ridgeway al pub Cheshire Cheese, e ascolta la sua versione della storia: suo zio e Mr Shaw (l'altro direttore della banca) gli avevano affidato il compito di portare a New York una valigetta contenente un milione di dollari in obbligazioni Liberty. Le obbligazioni erano state contate davanti a Ridgeway a Londra, sigillate in un pacchetto e messe dentro una valigetta, dotata di un lucchetto speciale. Il pacchetto \u00e8 sparito proprio poche ore prima che la nave su cui si trovava Ridgeway, la Olympia, attraccasse a New York. Sulla valigetta sono presenti segni di forzature e il lucchetto era stato tolto.\nDopo che la notizia si era sparsa la nave intera era stata perquisita, ma il pacchetto non era stato ritrovato. Il ladro aveva cominciato a vendere le obbligazioni cos\u00ec velocemente che un acquirente aveva dichiarato di averne comprata una prima ancora che la nave fosse arrivata in porto. Poirot interroga i due direttori generali, che confermano le parole di Ridgeway. Il celebre investigatore si reca a questo punto a Liverpool, dove si trova l'Olympia, di ritorno da un'altra traversata, per interrogare il cameriere che si occupava della zona in cui si trovava la cabina di Ridgeway, che gli notifica la presenza di un uomo anziano, con gli occhiali, che aveva la cabina accanto a quella del ragazzo, dalla quale non \u00e8 mai uscito.\nPoirot, di ritorno a Londra, si incontra con Ridgeway e la sua fidanzata per esporre loro le sue deduzioni. Le vere obbligazioni non sono mai state nella valigetta, erano state infatti spedite a New York su di un'altra nave pi\u00f9 veloce, la Gigantic, arrivata prima dell'Olympia. Il complice, a New York, doveva cominciare a vendere le obbligazioni arrivate sulla Gigantic non appena la Olympia avesse attraccato al porto, ma aveva commesso un errore e le aveva vendute quando la nave non era ancora arrivata. Nella valigetta di Ridgeway c'erano dei fogli senza valore che il vero cattivo della storia aveva recuperato aprendo il lucchetto per poi gettarli a mare \u2013 Mr Shaw, che aveva finto di essersi ammalato in modo da potersi imbarcare sull'Olympia indisturbato."}
{"id": "1810733", "revid": "2184720", "url": "https://it.wikipedia.org/wiki?curid=1810733", "title": "Stazione di Potenza Centrale", "text": "La stazione di Potenza Centrale \u00e8 la principale stazione ferroviaria che serve la citt\u00e0 di Potenza, e della regione Basilicata con un flusso di 950.000 passeggeri all'anno.\nStoria.\n\u00c8 stata inaugurata il 29 agosto 1880.\nFino al 10 dicembre 2006 ha portato il nome di \"Potenza Inferiore\".\nStrutture e impianti.\nLa stazione si trova lungo la linea Battipaglia-Potenza-Metaponto, ed \u00e8 punto di origine della linea Potenza-Foggia dall'unico binario tronco della stazione.\nPossiede un fabbricato viaggiatori, 7 binari, di cui uno tronco e un sottopassaggio.\n\u00c8 inoltre in corrispondenza con la stazione di Potenza Inferiore delle Ferrovie Appulo Lucane (fermata del servizio ferroviario metropolitano) la cui fermata si affaccia anch'essa sul piazzale G. Marconi\nMovimento.\nLa stazione \u00e8 servita da treni regionali e a lunga percorrenza (Intercity e Frecciarossa da/per Roma Termini e Taranto) gestiti da Trenitalia.\nServizi.\nLa stazione, che RFI classifica nella categoria \"Gold\", dispone di:"}
{"id": "1810736", "revid": "79968", "url": "https://it.wikipedia.org/wiki?curid=1810736", "title": "Sam il ragazzo del West", "text": "Sam il ragazzo del West (\u8352\u91ce\u306e\u5c11\u5e74\u30a4\u30b5\u30e0, \"Koya no sh\u014dnen Isamu\") \u00e8 un manga scritto da Sohji Yamakawa e disegnato da Noboru Kawasaki. Ne \u00e8 stata tratta una serie anime di 52 episodi trasmessa la prima volta in Giappone tra il 1973 e il 1974. In Italia \u00e8 stata trasmessa per la prima volta da Rete 4 nel 1982.\nNello staff di realizzazione dell'anime lavorarono famosi autori come Shing\u014d Araki (character design) e Hayao Miyazaki (curatore).\nTrama.\nIl giovane Isamu, detto Sam, \u00e8 figlio di un uomo giapponese e di una donna pellerossa. Per questa ragione il ragazzo \u00e8 oggetto di scherno e discriminazione nella societ\u00e0 del vecchio West in cui vive. Il padre scompare quando \u00e8 ancora in fasce e Sam viene allevato da una banda di crudeli fuorilegge, che lo rendono esperto nell'uso delle armi da fuoco.\nArrivato all'adolescenza, i suoi crudeli compagni lo sottopongono ad una terribile prova: rapinare la banca di El Paso, ma Sam, gi\u00e0 stanco della vita da criminale e di tutta quella inutile crudelt\u00e0 rifiuta di eseguire l'ordine. Dopo aver tratto in salvo il suo amico Big Stone e disarmato i suoi aguzzini, fugge per intraprendere una vita retta alla ricerca del proprio padre nel selvaggio West, senza sapere di averlo gi\u00e0 ritrovato e di avergli risparmiato la vita.\nManga.\nIl manga \u00e8 stato scritto da Koji Yamakawa, illustrato da Noboru Kawasaki e si compone di 12 tank\u014dbon, serializzati sulla rivista \"Weekly Sh\u014dnen Jump\" della Sh\u016beisha, dal 24 agosto 1971 all'11 dicembre 1973.\nIn Italia, la Goen lo ha pubblicato, per la prima volta dal 19 dicembre 2015 al 23 marzo 2019 nella collana \"Dansei Collection\" con il titolo Isamu - Sam, il ragazzo del West e in un formato pi\u00f9 grande rispetto a quello originale, dividendo l'opera in 10 volumi.\nAnime.\nLa sigla italiana dell'anime \"Sam, ragazzo del West\", \u00e8 cantata da Nico Fidenco. In Italia la serie \u00e8 stata pubblicata in DVD, e raccolta in cofanetti dalla Yamato Video.\nDoppiaggio.\nIl doppiaggio italiano \u00e8 stato curato presso lo studio Arizona sotto la direzione di Francesco Marcucci.\nAltre voci Manlio Guardabassi, Riccardo Garrone, Giuliano Santi, Mario Milita, Silvio Anselmo, Oliviero Dinelli, Bruno Scipioni, Giorgio Locuratolo, Willy Moser, Roberto Del Giudice, Diego Michelotti, Georgia Lepore, Dante Biagioni, Marco Guadagno, Franco Latini, Vittorio Di Prima, Aldo Barberito"}
{"id": "1810746", "revid": "339392", "url": "https://it.wikipedia.org/wiki?curid=1810746", "title": "Sam il ragazzo del west", "text": ""}
{"id": "1810747", "revid": "110157", "url": "https://it.wikipedia.org/wiki?curid=1810747", "title": "Gus'-Chrustal'nyj", "text": "Gus'-Chrustal'nyj (anche come \"Gus'-Hrustal'nyj\", \"Gus'-Khrustal'nyj\", \"Gus-Khrustalny\", \"Gus-Hrustalnyj\", \"Gus-Khrustalnyj\", \"Gus-Chrustalnyj\") \u00e8 una cittadina della Russia europea centrale (Oblast' di Vladimir), situata nella parte orientale della pianura della Me\u0161\u010d\u00ebra, sulle sponde del fiume Gus', 63\u00a0km a sud di Vladimir; \u00e8 il capoluogo amministrativo del distretto omonimo.\nIl centro abitato \u00e8 attestato fin dal XVII secolo; antico centro dell'industria vetraria (dal 1756, anno in cui fu costruito uno stabilimento per la fabbricazione del cristallo), si svilupp\u00f2 successivamente (met\u00e0 del XIX secolo) anche nel comparto industriale tessile. Chiamato \"Gus'-Mal'cevskij\", dal nome della famiglia proprietaria dello stabilimento vetrario, venne rinominato con il presente nome (collegato con la produzione del cristallo, in russo \u0445\u0440\u0443\u0441\u0442\u0430\u043b\u044c, \"chrustal'\") nel 1926, quando ottenne lo \"status\" di insediamento di tipo urbano; la concessione dello \"status\" di citt\u00e0 \u00e8 invece del 1931.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1810751", "revid": "80339", "url": "https://it.wikipedia.org/wiki?curid=1810751", "title": "Gus'-Hrustal'nyj", "text": ""}
{"id": "1810753", "revid": "80339", "url": "https://it.wikipedia.org/wiki?curid=1810753", "title": "Gus'-Khrustal'nyj", "text": ""}
{"id": "1810754", "revid": "80339", "url": "https://it.wikipedia.org/wiki?curid=1810754", "title": "Gus-Khrustalnyj", "text": ""}
{"id": "1810755", "revid": "80339", "url": "https://it.wikipedia.org/wiki?curid=1810755", "title": "Gus-Chrustalnyj", "text": ""}
{"id": "1810757", "revid": "80339", "url": "https://it.wikipedia.org/wiki?curid=1810757", "title": "Gus-Hrustalnyj", "text": ""}
{"id": "1810758", "revid": "80339", "url": "https://it.wikipedia.org/wiki?curid=1810758", "title": "Gus-Khrustalny", "text": ""}
{"id": "1810759", "revid": "125600", "url": "https://it.wikipedia.org/wiki?curid=1810759", "title": "Catetere mount", "text": "Il catetere mount \u00e8 un tubo corrugato, abbastanza corto che viene raccordato all'uscita di un tubo endotracheale ai pi\u00f9 comuni sistemi di ossigenazione come il \"va e vieni\".\nLo scopo del catetere mount \u00e8 triplice: da un lato rende pi\u00f9 agevole l'insufflazione di aria, dall'altra rende possibile la somministrazione di farmaci nei polmoni e pi\u00f9 agevole l'aspirazione.\nIl catetere mount lascia la possibilit\u00e0 al personale sanitario o ai soccorritori di poter spostare i sistemi di ossigenazione senza spostare il tubo endotracheale. Inoltre in caso di somministrazione di farmaci o aspirazione non \u00e8 necessario rimuovere i sistemi di ossigenazione guadagnando tempo e garantendo un'ossigenazione migliore al paziente."}
{"id": "1810760", "revid": "80339", "url": "https://it.wikipedia.org/wiki?curid=1810760", "title": "Gus-Hrustalny", "text": ""}
{"id": "1810761", "revid": "80339", "url": "https://it.wikipedia.org/wiki?curid=1810761", "title": "Gus' Chrustal'nyj", "text": ""}
{"id": "1810763", "revid": "125386670", "url": "https://it.wikipedia.org/wiki?curid=1810763", "title": "Galea sottile", "text": "La galea sottile era la tipica galea da guerra utilizzata nel Mediterraneo dal IX al XVIII secolo. In tempo di pace poteva assolvere anche funzioni mercantili, particolarmente per il trasporto di merci preziose e poco voluminose, date le limitate disponibilit\u00e0 di spazi di stiva.\nSi trattava di navi scomode, prive di ripari per l'equipaggio, costretto a vivere all'aperto, in quanto l'intero spazio della stiva era destinato al gi\u00e0 magro carico trasportabile. Tuttavia il numero di uomini imbarcati, la velocit\u00e0, la manovrabilit\u00e0 in combattimento e la possibilit\u00e0 di navigare anche contro vento od in sua mancanza, la rendevano una nave sicura, ideale per la guerra e per il trasporto delle merci pi\u00f9 preziose. Lunga circa 45 m e larghe 5 m, per circa 25 banchi di rematori.\nStoria.\nNel XIII secolo, l'incredibile sviluppo delle Repubbliche Marinare italiane, svilupp\u00f2 nuovi natanti dai legni \"classici\" che ancora solcavano il Mediterraneo: la bireme greco-romane e il dromone bizantini. Apparvero allora la \"galea sottile\", destinata alla guerra, e la \"galea grossa\", un vascello ibrido ideato non solo per associare i vantaggi della nave a remi, ma anche quelli della nave da guerra e di quella mercantile.\nNella fattispecie, a Venezia, il contemporaneo declino del potere ducale e la stabilizzazione della forma repubblicana dello Stato, sottrassero la designazione dei comandanti militari al Doge in favore del Maggior Consiglio, assumendo la definitiva forma pseudo-meritocratica mantenuta nei secoli successivi. La necessit\u00e0 di difendere la talassocrazia veneta sul Mediterraneo Orientale e la crescente conflittualit\u00e0 con le potenze marittime di Genova e Pisa spinse la citt\u00e0 lagunare a mantenere sempre pi\u00f9 spesso e pi\u00f9 a lungo in servizio flottiglie militari fino alla nascita (1268) della flotta veneta permanente nell'Adriatico (c.d. \"Golfo di Venezia\").&lt;br&gt;\nL'Arsenale di Venezia, dove fin dal XII secolo venivano costruite le galee marciane, divenne allora il pi\u00f9 grande complesso produttivo del Medioevo, e la prima vera grande fabbrica moderna: in esso lavoravano migliaia di uomini, addetti alle diverse attivit\u00e0, e le galee venivano costruite \"in serie\", anticipando i metodi della moderna catena di montaggio.\nDopo il Sacco di Costantinopoli (1204), il definitivo sbilanciamento in favore degli Italiani del rapporto militare/commerciale tra le Repubbliche Marinare e l'Impero bizantino si era inoltre manifestato anche nell'adozione, da parte dei bizantini, delle galee in sostituzione dei loro legni tradizionali. \nNel Trecento l'introduzione di nuove tecniche costruttive, del timone centrale (il dromone bizantino era ancora mosso da due timoni laterali) e della bussola magnetica di probabile invenzione cinese (nel 1295 Marco Polo era rientrato in Laguna!), modific\u00f2 radicalmente il modo di andare per mare.\nCaratteristiche.\nData al Quattrocento il primo resoconto scritto, per opera del capitano greco-veneziano Michele da Rodi, sulla costruzione dei vascelli allora in uso nel Mediterraneo galee che navi a vela, impiegate da Venezia e dagli altri stati marittimi della prima met\u00e0 del XV secolo.\nLe caratteristiche della galea sottile di seguito riportate fanno particolare riferimento alle galee armate dalla Repubblica di Venezia tra il XIII e il XVIII secolo, ma sono di fatto estendibili, con minime modifiche, a tutte le marinerie mediterranee delle stesse epoche.\nSi trattava di navi ad unico ponte, lunghe circa 45 m e larghe 5 m. Recavano due file di circa 25 banchi sulla dritta e 24 sulla sinistra per le galee veneziane, 26 sulla dritta e 25 sulla sinistra per le ponentine, a due rematori (tre dopo l'introduzione del terzarolo e 5 nel XVI secolo) con due alberi a vela latina, detti \"maestra\" e \"trinchetto\". Talvolta poteva aggiungersi un terzo albero a poppa, detto \"mezzanello\". Le vele prendevano il nome di \"mezzana\", \"terzarolo\" e \"artim\u00f2n\".\nL'intera vita di bordo si svolgeva all'aperto, sul ponte, ad esclusione della tenda di comando innalzata a poppa.\nGli equipaggi si dividevano tra marinai, addetti alle attivit\u00e0 nautiche e alle vele, e galeotti, addetti ai remi, a loro volta distinguibili tra \"buonavoglia\", cio\u00e8 liberi cittadini volontariamente arruolati, \"zontaroli\", coscritti in tempo di guerra per incrementare gli equipaggi, e \"sforzati\", cio\u00e8 prigionieri di guerra e criminali condannati al remo. A questi si aggiungevano i reparti militari imbarcati.\nQuando non impegnati nelle flotte da guerra o non adibiti ad usi mercantili, questi legni venivano normalmente disarmati e posti su scalo, preferendogli le pi\u00f9 piccole ed economiche galeotte e fuste per le attivit\u00e0 delle squadre militari permanenti.\nL'artiglieria, introdotta nel XIV secolo, ed i successivi archibugi sostituirono i tradizionali strumenti d'offesa delle galee sottili: la balestra e la catapulta. Le bocche da fuoco erano poste a prua e a poppa, rivolte lungo la direzione di rotta, per colpire \"in caccia\" o \"in fuga\". Il pezzo d'artiglieria principale, posizionato a prua in asse con la chiglia, era chiamato \"cannone di corsia\". Ai lati erano pezzi minori, petrieri (generalmente in numero di otto) e falconi (di norma in numero di quattro). Anche la poppa era armata in modo simile, con circa quattro petrieri e un falcone chiamato \"paretolo\".\nLa voga era inizialmente condotta, nei primi secoli, con il metodo \"alla sensile\", cio\u00e8 con tre rematori per banco, ciascuno dotato di un singolo remo di differente lunghezza: tale metodo consentiva di raggiungere elevate velocit\u00e0, ma richiedeva un'elevata abilit\u00e0 da parte dei galeotti per ottenere il necessario coordinamento. Con il progressivo ridursi della qualit\u00e0 degli equipaggi, dovuto al minore apporto dei \"buonavoglia\", e il conseguente aumento del numero di \"sforzati\", attorno alla met\u00e0 del XVI secolo pass\u00f2 al pi\u00f9 semplice metodo \"a scaloccio\", con cinque rematori per banco, tutti agenti su un unico remo comune."}
{"id": "1810764", "revid": "123535691", "url": "https://it.wikipedia.org/wiki?curid=1810764", "title": "Il caso del testamento mancante", "text": "Il racconto Il caso del testamento mancante \u00e8 incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nPoirot riceve un'insolita richiesta di aiuto da parte della signorina Violet Marsh. La donna \u00e8 rimasta orfana a quattordici anni e pertanto \u00e8 andata a vivere in una grande fattoria nel Devon con suo zio Andrew, da poco tornato dall'Australia, dove ha fatto fortuna. L'uomo aveva delle idee antiquate per quanto riguardava l'educazione femminile e non voleva che la nipote affinasse le sue capacit\u00e0 intellettive leggendo. Violet si era, ovviamente, ribellata a queste imposizioni ed era riuscita a farsi iscrivere al Girton College nove anni prima. La ragazza e lo zio Andrew avevano comunque mantenuto dei rapporti cordiali, e il vecchio era morto un mese prima lasciando un testamento con una clausola inusuale. Il documento porta la data del 25 marzo e l'ora delle 11 mattutine. Marsh voleva che la sua \u201cintelligentissima\u201d nipote si trasferisse per un anno nella fattoria per riuscire a dimostrare \u201cle sue abilit\u00e0\u201d. Se allo scadere dei dodici mesi la ragazza non avr\u00e0 mostrato le sue capacit\u00e0, l'eredit\u00e0 andr\u00e0 di diritto a degli istituti benefici e Violet non avr\u00e0 nulla. Sia la ragazza che Poirot sono convinti che ci sia un altro testamento nascosto da qualche parte o una somma di denaro da trovare, e accetta il caso. Una volta nel Devon, Poirot e Hastings conoscono i signori Baker, il maggiordomo e la cameriera del signor Marsh. I due dicono all'investigatore di aver firmato due testamenti, dato che il padrone aveva detto loro che aveva commesso un errore nel primo e per questo ne aveva scritto un altro. Subito dopo averli fatti firmare Marsh se ne era andato a pagare i registri dell'associazione commercianti senza dire null'altro. Dando un'occhiata alla casa, Poirot ha modo di apprezzare l'ordine e la metodicit\u00e0 del defunto Andrew \u2013 a parte un particolare: la chiave di una scrivania non \u00e8 attaccata ad un'etichetta pulita, ma ad una busta sporca. L'investigatore parla con degli operai che hanno creato una cavit\u00e0 segreta in un muro dietro ordine di Marsh ma non ci trovano niente dentro. Dopo questa disfatta, Poirot si dichiara battuto e si appresta ad andarsene, quando all'improvviso si ricorda la visita che Marsh ha fatto all'associazione dei commercianti dopo la firma del testamento. L'investigatore rientra quindi nella casa, e posiziona la busta aperta sopra il fuoco. L'inchiostro invisibile fa apparire un testamento scritto dopo quello che possiede Violet, nel quale Marsh lascia tutto alla nipote. Marsh aveva fatto firmare due testamenti ai Baker per confondere ancora di pi\u00f9 le acque, poi li ha fatti firmare il vero testamento scritto sulla busta, che ha attaccato alla chiave e lasciato a giro, in modo da contrastare con il suo ordine metodico \u2013 un indizio per la nipote. Secondo Poirot, la signorina Marsh ha provato di essere molto intelligente \u2013 ha assunto lui per trovare la soluzione!\nCuriosit\u00e0.\nNella serie con David Suchet questo racconto avr\u00e0 una trama del tutto differente."}
{"id": "1810767", "revid": "16758", "url": "https://it.wikipedia.org/wiki?curid=1810767", "title": "Eagles Bolzano", "text": ""}
{"id": "1810768", "revid": "125988611", "url": "https://it.wikipedia.org/wiki?curid=1810768", "title": "Classe Francesco Caracciolo", "text": "Le navi da battaglia classe Francesco Caracciolo furono progettate per la Regia Marina tra il 1912 ed il 1913 dal generale del genio navale Edgardo Ferrati, in risposta alle austroungariche classe Ersatz Monarch e alle classe Queen Elizabeth della Royal Navy. Delle quattro unit\u00e0 impostate nessuna venne mai completata.\nSviluppo.\nNel 1911 il Capo di Stato Maggiore della Regia Marina, viceammiraglio Giovanni Bettolo ed il Ministro della Marina, viceammiraglio Pasquale Leonardi Cattolica, indissero un concorso per la progettazione di una nave da battaglia del moderno tipo \u201dsuper-dreadnought\u201d. Le caratteristiche di base riguardavano un'unit\u00e0 da 35.000 tonnellate a p.c., 28 nodi di velocit\u00e0, ed armamento su 12 cannoni da 381\u00a0mm e 20 da 152. Al concorso parteciparono i cantieri Ansaldo di Sestri Ponente, Orlando di Livorno ed il cantiere Odero di Genova-Foce. La Regia Marina vi prese parte con i progetti dei maggiori generali del Genio Navale Edgardo Ferrati e Agostino Carpi, e dei colonnelli G.N. Giuseppe Rota e Gioacchino Russo. Dopo un attento esame dei progetti venne incaricato della stesura preliminare il maggiore generale Ferrati, che doveva lavorare tenendo presente anche le altre soluzioni presentate. La stesura definitiva fu pronta nel dicembre 1913, e vide la riduzione del dislocamento a 30\u00a0900 tonnellate, e la riduzione dell'armamento a 8 pezzi da 381 in quattro impianti binati, 18 da 152, 24 da 76 e 8 tubi lanciasiluri fissi da 450\u00a0mm. Dopo l'approvazione da parte del Capo di Stato maggiore della marina, viceammiraglio Paolo Thaon di Revel vene dato il via alla costruzione delle quattro unit\u00e0 Poco prima dell'inizio della costruzione vene deciso di dotare la zona prodiera, fino ad allora mancante di qualsiasi tipo di protezione, di una corazzatura verticale da 150\u00a0mm, alta due interponti. A causa di ci\u00f2 il dislocamento sal\u00ec a 31\u00a0400 tonnellate, nonostante l'armamento secondario fosse ridotto di 6 pezzi, e venne progettata la sostituzione dei cannoni antiaerei da 76/40 Mod. 1916 R.M.\u00a0mm con armi automatiche Vickers calibro 40/39\u00a0mm. Le quattro unit\u00e0 della classe \"Francesco Caracciolo\", detta anche \"Grandi Ammiragli\", furono ordinate nel 1914. L'unit\u00e0 capoclasse venne impostata sugli scali del Regio Cantiere Navale di Castellammare di Stabia il 12 ottobre dello stesso anno. Entro il giugno del 1915 vennero iniziati i lavori anche sulle rimanenti tre.\nTecnica ed armamento.\nDal punto di vista tecnico e progettuale, si trattava di navi piuttosto simili alle Queen Elizabeth inglesi. La protezione corazzata era la medesima delle altre navi da battaglia contemporanee.\nLe \"Francesco Caracciolo\" disloccavano 34\u00a0000 tonnellate a pieno carico, erano lunghe 212,08 m f.t (fuori tutto), e 210,60 al galleggiamento. La larghezza massima era di 29,60 m, all'altezza di costruzione era di 13,75 m, mentre l'immersione media era di 9,50 m (con 1\u00a0800 tonnellate di nafta imbarcata).\nL'apparato motore si basava su 20 caldaie Yarrow alimentate a nafta, azionanti quattro gruppi turbine Parsons a ingranaggi su quattro assi. La potenza normale erogata era di 75\u00a0000 CV, che arrivava a 105\u00a0000 CV in tiraggio forzato. La velocit\u00e0 massima era di 28 nodi, l'autonomia era di 8.000 miglia a 10 nodi, mentre la capacit\u00e0 carburante era pari a 1\u00a0800 tonnellate di nafta\nL'armamento principale era costituito da otto cannoni Ansaldo 381/40 Mod. 1914, mentre quello secondario prevedeva 12 cannoni da 152/45 in impianti singoli disposti in batteria, 8 cannoni antiaerei da 102/35 e 16 mitragliatrici a.a. Vickers da 40/39.\nRimarchevole per\u00f2 il distanziamento fra le torri principali, volto a prevenire che un singolo colpo fortuito bloccasse met\u00e0 dell'armamento.\nLa protezione passiva prevedeva una corazzatura in acciaio speciale Krupp, prodotto dalla Vickers di Terni. Lo spessore massimo variava dai 400\u00a0mm delle torri di grosso calibro, ai 330\u00a0mm verticali, ai 51 orizzontali. Durante il periodo di neutralit\u00e0 i progettisti considerarono diverse soluzioni per migliorare la carente protezione subacquea, alla luce di quanto emergeva nel conflitto in corso. Nel novembre 1915 l'Ansaldo, con una lettera all'aiutante di bandiera del comandante in capo della flotta, ammiraglio Luigi di Savoia Duca degli Abruzzi, torn\u00f2 sull'argomento della difesa subacquea con un nuovo studio che proponeva l'adozione di controcarene pi\u00f9 profonde.\nImpiego.\nIn seguito all'entrata dell'Italia nella prima guerra mondiale il completamento di queste unit\u00e0 pass\u00f2 in secondo piano, e la costruzione delle navi da battaglia venne sospesa nel marzo 1916, a favore del naviglio leggero (cacciatorpediniere, torpediniere e sommergibili). A quell'epoca solamente sulla capoclasse \"Francesco Caracciolo\" i lavori erano a un significativo livello di completamento (30%), mentre sulle restanti tre erano molto arretrati. Tutti i materiali gi\u00e0 costruiti vennero rilevati dalla Regia Marina, mentre le strutture gi\u00e0 costruite sugli scali vennero demolite entro il 1918. In seguito alla sospensione del programma, i cannoni di grosso calibro gi\u00e0 approntati furono utilizzati in maniera diversa: imbarcati su monitori, come artiglieria costiera oppure allestiti come cannone ferroviario (il riferimento \u00e8 al 381/40 AVS).\nAlla fine della prima guerra mondiale si decise di completare solo l'unit\u00e0 capoclasse, e cancellare definitivamente il completamento delle altre tre. La difficile situazione economica in Italia all'indomani della prima guerra mondiale, e le pesanti spese delle campagne di pacificazione italiana in Libia, costrinsero a gravi riduzioni del bilancio militare. Oltre ai problemi di bilancio gli alti comandi della marina italiana non erano d'accordo sulla formazione postbellica della flotta. Una corrente sosteneva una tradizionale flotta da guerra di superficie, mentre una seconda credeva che una flotta composta da portaerei, torpediniere e sottomarini sarebbe stata pi\u00f9 ideale. Una terza, guidata dal Ministro della Marina ammiraglio Giovanni Sechi, sosteneva che una flotta equilibrata, formata da un nucleo di navi da guerra e di portaerei, era l'opzione pi\u00f9 flessibile da adottare. Al fine di assicurare il finanziamento necessario alle nuove costruzioni l'ammiraglio Sechi ridusse drasticamente il numero delle navi pi\u00f9 vecchie in servizio, ed inoltre annull\u00f2 anche il completamento delle navi da battaglia della classe \"Caracciolo\".\nAlla fine del 1919 il senatore Carlo Schanzer, Ministro del Tesoro, present\u00f2 alla Camera dei deputati una relazione sulla previsione di spesa per il Ministero della Marina. Tale previsione copriva un periodo che andava dal 1\u00ba luglio 1920 al 30 giugno 1921. Ricordando lo stato della flotta Schatzer ricord\u00f2 la situazione incerta relativa alla nave da battaglia \"Caracciolo\", e la mancanza di risorse finanziarie da destinare all'acquisizione di nuove navi da battaglia.\nIl nuovo progetto elaborato dall'Ansaldo prevedeva un armamento principale su 8 cannoni da 381/40, mentre quello secondario era su 12 cannoni da 152/45, 8 da 102/45 antiaerei e 12 mitragliatrici da Vickers da 40/39. I lavori sulla \"Caracciolo\" ripresero nell'ottobre 1919, anche al fine di liberare lo scalo, e la nave fu varata il 12 maggio 1920.\nDue giorni dopo il varo la nave venne trasferita a rimorchio della corazzata \"Caio Duilio\" presso l'Arsenale de La Spezia, per essere quindi riportata a Baia (Napoli) nel novembre del 1920. In quello stesso periodo il cantiere Ansaldo, su progetto elaborato dal generale GN Giuseppe Rota, pens\u00f2 di riutilizzare lo scafo per la costruzione di una nave portaerei, simile all'inglese \"Argus\", ma la Regia Marina non mostr\u00f2 alcun interesse alla proposta. Il 25 ottobre dello stesso anno lo scafo fu venduto alla Societ\u00e0 di Navigazione Generale Italiana, per essere trasformata in transatlantico veloce o nave trasporto emigranti, o nave da carico. I disegni relativi vennero elaborati dal generale del G.N. Ferrati, ma neanche questa soluzione ebbe seguito. La \"Caracciolo\" venne amministrativamente radiata dalla Regia Marina il 2 gennaio 1921. Durante i lavori della Conferenza navale di Washington all'Italia erano state assegnate 61\u00a0000 tonnellate di naviglio portaerei, e la Regia Marina riprese in considerazione un nuovo progetto di trasformazione, che prevedeva l'installazione di una sovrastruttura a isola, ma i problemi di bilancio fecero s\u00ec che neanche questa soluzione fosse adottata.. La nave venne avviata alla demolizione, e smantellata a Napoli a partire dall'autunno del 1921."}
{"id": "1810770", "revid": "6923", "url": "https://it.wikipedia.org/wiki?curid=1810770", "title": "Hoelun", "text": "Biografia.\nAppartenente al gruppo tribale degli Olkhunut aveva sposato in giovent\u00f9 Chiledu, un guerriero membro della trib\u00f9 dei Merkit. Yesugei, capo clan dei Kyiad e nemico dei Merkit, in una incursione aveva rapito Hoelun e ne aveva fatto la propria moglie. In seguito divenne la sua \"moglie principale\" a capo delle altre mogli. Dopo la morte del marito ucciso dai Merkit, affront\u00f2 l'ostracismo della trib\u00f9 che non intendeva accettare un capo troppo giovane come era Temujin all'epoca. Negli anni che seguirono Hoelun e la famiglia vissero come poveri nomadi; la matriarca ebbe cos\u00ec occasione di educare i figli pi\u00f9 ai principi di giustizia ed al pensiero riflessivo che non alle arti guerresche.\nDiscendenza.\nEbbe 5 figli \"naturali\":\ne 4 figli \"adottivi\":"}
{"id": "1810772", "revid": "767487", "url": "https://it.wikipedia.org/wiki?curid=1810772", "title": "Unboxed (Sammy Hagar)", "text": "Unboxed \u00e8 un album raccolta di Sammy Hagar, pubblicato nel 1994 dalla Geffen Records.\nTracce.\nLe prime due tracce sono state registrate per questo album."}
{"id": "1810778", "revid": "125289702", "url": "https://it.wikipedia.org/wiki?curid=1810778", "title": "La disavventura di un nobile italiano", "text": "La disavventura di un nobile italiano \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924. \nTrama.\nPoirot e Hastings hanno ricevuto la visita di un loro vicino, il dottor Hawker, e stanno tutti e tre piacevolmente discorrendo quando all'improvviso arriva la governante del medico, la signorina Rider, ad avvertirlo che un cliente, il conte Foscatini ha chiamato per chiedergli aiuto. L'investigatore e l'amico si uniscono al dottore e vanno con lui nell'appartamento del conte, a St John's Wood. L'addetto agli ascensori afferma di non essere a conoscenza di niente di strano, visto che il cameriere del conte, Graves, se ne \u00e8 andato un'ora prima senza parlare di nessun problema. L'appartamento \u00e8 chiuso a chiave, ma il direttore dell'edificio apre la porta con un passepartout. Dentro, la tavola \u00e8 preparata per tre persone e il pasto \u00e8 stato consumato. Il conte \u00e8 stato ucciso con un colpo alla testa sferrato con una statua di marmo. Poirot sembra interessato a quello che giace sopra la tavola, poi chiede agli addetti alle cucine che si trovano in cima all'edificio chi ha ordinato la cena e quali piatti sporchi erano stati fatti tornare indietro. L'investigatore d\u00e0 molta rilevanza anche al fatto che i dessert sono stati mangiati poco; e che l'uomo, dopo aver chiesto aiuto, abbia rimesso a posto il ricevitore. La polizia arriva all'appartamento proprio quando lo fa anche il cameriere, Graves. L'uomo afferma che Foscatini ha ricevuto la visita di due uomini a cena la sera prima. Erano entrambi italiani; un uomo sui quaranta di nome Conte Ascanio ed un ragazzo di ventiquattro anni. Graves ha ascoltato parte della loro conversazione, sentendo anche delle minacce sussurrate. Il conte Foscatini aveva invitato i due a cena per la sera dopo e poi, inaspettatamente, ha dato a Graves la serata libera dopo essersi fatto servire del Porto. Ascanio viene ben presto arrestato ma Poirot rileva tre punti interessanti: il caff\u00e8 era molto nero, il dessert non era stato quasi toccato e le tende non erano tirate. L'ambasciatore italiano d\u00e0 un alibi ad Ascanio, il che fa pensare a qualche copertura diplomatica, e il conte stesso nega di conoscere Foscatini. Poirot riesce a parlare con Ascanio e lo costringe ad ammettere di avere conosciuto Foscatini, che era un ricattatore, e che era andato da lui la mattina per farsi rendere dei documenti importanti, dietro il rilascio di una grossa quantit\u00e0 di soldi (il ragazzo con lui era un membro dell'ambasciata). Dopo che Ascanio se ne \u00e8 andato, l'investigatore comunica a Hastings l'identit\u00e0 dell'assassino: Graves. Il cameriere aveva origliato la conversazione e la conseguente transazione monetaria ed ha capito che Ascanio non poteva ammettere di conoscere Foscatini. L'uomo morto non aveva avuto ospiti a cena. Graves l'aveva ucciso quando erano rimasti da soli ed aveva mangiato la cena ma, troppo sazio, non \u00e8 riuscito a finire il dolce. Il caff\u00e8 era stato preparato per tre persone, ed \u00e8 stato bevuto, ma i denti del conte Foscatini, brillanti, dimostrano che l'italiano non ha mai bevuto la bevanda. Inoltre, le tende non tirate fanno capire che Graves ha lasciato l'appartamento prima che cadesse la sera e non pi\u00f9 tardi. Poirot espone questa teoria che Japp verifica; a quel punto il maggiordomo viene arrestato."}
{"id": "1810780", "revid": "297059", "url": "https://it.wikipedia.org/wiki?curid=1810780", "title": "Medicina a Novokuzneck", "text": ""}
{"id": "1810785", "revid": "174925", "url": "https://it.wikipedia.org/wiki?curid=1810785", "title": "Ibrido di risonanza", "text": ""}
{"id": "1810787", "revid": "405275", "url": "https://it.wikipedia.org/wiki?curid=1810787", "title": "Galea bastarda", "text": "La galea bastarda, o semplicemente bastarda, e la pi\u00f9 piccola bastardella, era un tipo di galea dalle dimensioni maggiori e dalle forme di poppa pi\u00f9 piene rispetto alla comune galea sottile. Questo consentiva sbalzi di poppa pi\u00f9 pronunciati e pesanti, utili a segnalare l'uso tipico di tali navi come \"galee capitane\", cio\u00e8 navi ammiraglie nelle flotte sia militari che mercantili.\nIl nome derivara dal fatto che tale tipo di nave risultava essere un incrocio tra la galea sottile e la galea grossa.\nCaratteristiche.\nSi trattava di navi ad unico ponte, sviluppata nel Cinquecento, recante due file di banchi a due rematori e due alberi a vela latina. Le artiglierie, erano poste, come per tutte le galee, a prua, rivolte nella direzione di rotta.\nL'intera vita di bordo si svolgeva all'aperto, sul ponte, ad esclusione della tenda di comando innalzata a poppa.\nSempre a coronamento della poppa erano poste grandi lanterne, il cui numero indicava l'importanza dell'ammiraglio di cui la nave era \"capitana\"."}
{"id": "1810788", "revid": "1573940", "url": "https://it.wikipedia.org/wiki?curid=1810788", "title": "Santa Celestina", "text": "Biografia.\nLe poche informazioni sulla vita di santa Celestina si possono trovare nella \"Relazione\" di Domenico Cini. Celestina, matrona romana vissuta al tempo dell'imperatore Valeriano, accoglieva i cristiani perseguitati e provvedeva alla sepoltura di quelli che erano stati martirizzati. Ella stessa divenne vittima di questa violenza sotto il medesimo imperatore. E ci\u00f2 si arguisce per due ragioni: la prima, perch\u00e9 il suo corpo fu ritrovato nel cimitero che santa Ciriaca aveva iniziato; la seconda, perch\u00e9 sembra che in nessun'altra persecuzione come in quella di Valeriano siano state martirizzate tante donne. Il suo martirio si deduce essere stato celebre sia per la presenza, vicino al corpo, di un'ampolla col suo sangue, sia perch\u00e9 nel comporre e unire insieme le varie parti del suo corpo venne riscontrato un taglio nelle vertebre del collo: segno evidente della sua decapitazione e della nobilt\u00e0 del personaggio. I \"periti\" che nel 1731 ricomposero il corpo stimarono fosse donna piuttosto alta, robusta, di circa 21 anni.\nCulto.\nLa richiesta per un corpo santo per San Marcello fu portata avanti dai padri missionari Leonardo da Porto Maurizio e Antonio da Bologna nel 1731 a papa Clemente XII. Il corpo, esumato dalla catacomba di Ciriaca a Roma, giunse alla fine del mese di luglio dello stesso anno a Firenze dove fu ricomposto dal chirurgo Desiderio Fabbri. Il 3 settembre il corpo della santa giunse a Pistoia dove fu prima deposto nella sagrestia della chiesa di San Giovanni Fuorcivitas e poi, per ordine del vescovo Colombino Bassi, nel convento delle monache di San Mercuriale. La mattina seguente il corpo si mosse alla volta di San Marcello passando per i paesi di Cireglio, Maresca ed infine Gavinana giungendo di notte nel convento di Santa Caterina. Qui rimase fino alle 22 del 7 settembre quando, in processione, fu trasferito presso la Chiesa Parrocchiale e scoperto per la pubblica venerazione. "}
{"id": "1810790", "revid": "2091899", "url": "https://it.wikipedia.org/wiki?curid=1810790", "title": "Dolmen di Poulnabrone", "text": "Il dolmen di Poulnabrone (\"Poll na mBr\u00f3n\" in irlandese, traducibile come \"Buco dei Dolori\") \u00e8 un antico dolmen situato nel Burren, in Irlanda. Risale pressappoco al neolitico, tra il 4.200 e il 2.900 a.C. \u00c8 costituito da una lastra di 3,6 metri di lunghezza supportata da due sottili lastre poste in verticale. Nelle vicinanze si trova anche un tumulo di pietre che probabilmente serviva a stabilizzare la tomba, in origine molto pi\u00f9 alta.\nNel 1985 fu scoperta in una delle pietre una crepa che caus\u00f2, successivamente, il crollo della struttura. La pietra crepata venne sostituita e il monumento restaurato; gli scavi eseguiti hanno messo in luce i resti di almeno 22 tra adulti e bambini, che erano stati sepolti sotto il monumento. Con i defunti furono sepolti diversi oggetti personali, inclusa un'ascia di pietra levigata, un ciondolo di osso, cristalli di quarzo, armi e ceramiche. In piena et\u00e0 del bronzo, circa nel 1.700 a.C., un neonato fu sepolto nel portico, appena fuori dall'ingresso.\nIl dolmen domina il paesaggio di pietra calcarea del Burren, tanto che la tomba rimase un centro rituale importante fino al periodo celtico."}
{"id": "1810791", "revid": "125749759", "url": "https://it.wikipedia.org/wiki?curid=1810791", "title": "Isola Sacra", "text": "L'Isola Sacra \u00e8 un'isola di circa sorta presso la foce del Tevere; essa and\u00f2 formandosi artificialmente per l'allungamento della Fossa Traiana, un canale navigabile scavato al tempo dell'antica Roma, per collegare il fiume al porto imperiale; a quell'epoca l'isola occupava circa i tre quarti della superficie attuale, il resto venne aggiunto di secolo in secolo, grazie all'apporto dei materiali alluvionali depositati dal fiume Tevere. Fertile e coltivata nell'antichit\u00e0, poi zona malarica nel Medioevo, venne bonificata alla fine del XIX secolo da coloni ravennati. \u00c8 la terza isola fluviale italiana per superficie, dopo Grave di Papadopoli e Isola Serafini.\nSull'isola sorge l'omonima frazione di Isola Sacra, del comune di Fiumicino.\nStoria.\nIn et\u00e0 romana si chiamava \"Insula Portus\" o \"Insula Portuensis\". \nNel IV secolo \u00e8 da identificare con la \"Insulam quae dicitur Assis inter Portum et Hostia\" che l'imperatore Costantino don\u00f2 alla basilica dedicata ai Santi Pietro e Paolo e Giovanni Battista da lui edificata in Ostia. Il nome attuale appare in epoca medievale, forse in riferimento alla presenza della basilica di Sant'Ippolito e dell'area cimiteriale vicina al santo.\nL'asse viario della \"via Flavia\" costruita nel I secolo per unire Ostia al nuovo porto di Claudio, corre parallela all'antica linea di costa ed \u00e8 affiancata da una necropoli romana. Sulla prosecuzione della strada, presso la basilica di Sant'Ippolito, sono emerse le evidenze di un'area forse attrezzata a \"statio\" di pertinenza del porto. \nSu molte di queste preesistenze romane insistono edifici dovuti al riuso in epoche successive, compresi quelli legati alla bonifica agraria.\nLa suddivisione agricola voluta dall'ex Opera Nazionale Combattenti dopo la fine della prima guerra mondiale, ha influito sulla toponomastica della zona: i nomi dei poderi assegnati erano quelli dei luoghi delle battaglie e si sono tramandati all'odierno sistema viario (Cima Cristallo, Coni Zugna, Monte Sisemol, Trincea delle Frasche, oltre al sacrario di Redipuglia)\nA partire dagli anni settanta, e con fasi pi\u00f9 o meno altalenanti, l'abitato ha subito diverse impennate edilizie, legate soprattutto alla costruzione e allo sviluppo dell'Aeroporto di Fiumicino.\nMonumenti e luoghi d'interesse.\nSiti archeologici.\nNecropoli di Porto.\nSono attualmente visibili un centinaio di tombe. Nella necropoli erano presenti sia tombe monumentali a camera, con o senza recinto, a rito misto (incinerazione e inumazione), sia oltre 600 tombe pi\u00f9 povere (alla cappuccina, in sarcofagi di terracotta, in fosse, in olle), ritrovate inizialmente nell'area che ha preso il nome di \"campo dei poveri\", ma che in realt\u00e0 sono sparse in tutta l'area occupata dal sepolcreto.\nLe tombe servivano a manifestare la posizione del defunto e della sua famiglia in seno alla societ\u00e0 e per questo motivo si affacciano sulla strada e sono decorate, soprattutto con pitture e mosaici. I defunti appartenevano al ceto produttivo e su molte tombe sono presenti formelle in terracotta che ne raffiguravano le attivit\u00e0: sulla tomba n.100 compaiono ad esempio ai due lati della porta il chirurgo Marco Ulpio Amerimno intento sulla gamba di un paziente e l'ostetrica Scribonia Attice china davanti alla partoriente sulla sedia ostetricia, sorretta per le spalle da una terza donna. Ci sono formelle e mosaici che descrivono le attivit\u00e0 di acquaioli, fabbri, mietitori. Il mosaico della tomba n.43 mostra un faro con due navi, riferimento al porto, con la scritta in greco \"Qui cessa ogni affanno\", con la quale il porto reale diventa simbolo del raggiungimento dell'aldil\u00e0.\nLe iscrizioni riportano le dimensioni del sepolcro e la sua propriet\u00e0; possono anche testimoniare la volont\u00e0 di mantenere le usanze pi\u00f9 antiche, vietando le inumazioni, o riportare le vicende ereditarie per le quali una tomba viene suddivisa (tombe nn. 75 e 76).\nAree naturali.\nL'isola rientra nella riserva naturale Litorale romano."}
{"id": "1810794", "revid": "2014155", "url": "https://it.wikipedia.org/wiki?curid=1810794", "title": "Carlo Tancredi di Borbone-Due Sicilie", "text": "Biografia.\nInfanzia.\nEra il secondo figlio maschio di Alfonso di Borbone-Due Sicilie, conte di Caserta e pretendente al trono delle Due Sicilie, e di sua moglie, la principessa Maria Antonietta di Borbone-Due Sicilie.\nCarriera militare.\nCarlo serv\u00ec nell'esercito spagnolo nella guerra ispano-americana, raggiungendo il grado di Ispettore Generale.\nPrimo matrimonio.\nNel 1894 suo padre Alfonso divenne Capo della Casa Reale di Borbone-Due Sicilie: essendone il secondogenito maschio, in vista del matrimonio con la moglie, Infanta di Spagna e possibile erede della corona, Carlo Tancredi, in ossequio alle leggi dinastiche ed alle prassi del Regno delle Due Sicilie, rinunci\u00f2 ai propri diritti di successione al trono delle Due Sicilie il 14 dicembre 1900 firmando l'Atto di Cannes: poco dopo, il 7 febbraio 1901, fu creato Infante di Spagna.\nSpos\u00f2, il 14 febbraio 1901 a Madrid, l'Infanta di Spagna Mercedes, figlia maggiore di Alfonso XII di Spagna e di Maria Cristina d'Asburgo-Teschen. \nSecondo matrimonio.\nMorta la moglie Mercedes nel 1904, spos\u00f2, nel 1907, spos\u00f2 la principessa Luisa d'Orl\u00e9ans, figlia del principe Filippo, conte di Parigi, con cui ebbe quattro figli.\nMorte.\nCarlo Tancrede mor\u00ec il 11 novembre 1949 a Siviglia.\nAd oggi i discendenti del principe Carlo includono il re di Spagna, uno dei due pretendenti al trono delle Due Sicilie e la famiglia imperiale brasiliana.\nSuccessione.\nNel 1960 il primogenito di Alfonso conte di Caserta, il duca Ferdinando Pio di Borbone-Due Sicilie mor\u00ec senza eredi maschi, il figlio di Carlo Tancredi, Don Alfonso, Infante di Spagna ne divenne l'erede naturale come Capo della Casata e come Sovrano Gran Magistero degli ordini dinastici, tra i quali dell'Ordine costantiniano di San Giorgio. \nSuo zio il duca Ranieri di Borbone-Due Sicilie, quarto figlio maschio di Alfonso conte di Caserta accese una disputa, che non si \u00e8 ancora risolta, contestando al nipote la titolarit\u00e0 della Casa. Tuttavia la pronuncia del Consiglio di Stato del Regno di Spagna, dopo aver consultato le massime autorit\u00e0 in materia di giurisprudenza, araldica, genealogia e diplomatica, che alla unanimit\u00e0 indicano la linea primogenita come legittima, emette un decreto inoppugnabile in cui sancisce come Capo della Casa \u00e8 detentore dei diritti il rappresentante della linea primogenita. La Casa Reale di Spagna, Parma, Portogallo, Orleans, Austria e altre case reali non pi\u00f9 regnanti in Europa riconoscono i diritti dei discendenti di Carlo Tancredi.\nDiscendenza.\nCarlo Tancredi e Maria de las Mercedes di Borbone-Spagna, sua prima moglie, ebbero tre figli:\nDal suo secondo matrimonio con Luisa d'Orl\u00e9ans nacquero quattro figli:"}
{"id": "1810799", "revid": "767487", "url": "https://it.wikipedia.org/wiki?curid=1810799", "title": "Lago Parz", "text": "Il lago Parz (in armeno \u054a\u0561\u0580\u0566 \u056c\u056b\u0573: \"lago chiaro\") \u00e8 un piccolo lago di montagna a qualche chilometro a est di Dilijan nella provincia di Tavush in Armenia, situato all'interno del Parco nazionale di Dilijan."}
{"id": "1810804", "revid": "262457", "url": "https://it.wikipedia.org/wiki?curid=1810804", "title": "Xilografica", "text": ""}
{"id": "1810805", "revid": "838137", "url": "https://it.wikipedia.org/wiki?curid=1810805", "title": "Tornatura", "text": "La tornatura \u00e8 un'unit\u00e0 di misura della superficie usata in agraria, in molte zone dell'Italia, convenzionalmente definita come l'area che una coppia di buoi riesce ad\narare in una giornata. Il concetto di misurazione \u00e8 chiaramente mutuato da quello dello iugero romano.\nIl valore della \"tornatura\" \u00e8 variabile da comune a comune, cos\u00ec che si parla di \"tornature bolognesi\", \"tornature forlivesi\", ecc."}
{"id": "1810807", "revid": "175595", "url": "https://it.wikipedia.org/wiki?curid=1810807", "title": "Virgin crisis", "text": ""}
{"id": "1810810", "revid": "1543377", "url": "https://it.wikipedia.org/wiki?curid=1810810", "title": "The Aquabats", "text": "Gli Aquabats (scritto anche The Aquabats!) sono un gruppo third wave of ska statunitense, formatasi a Huntington Beach, California, nel 1994.\nParticolarit\u00e0 del gruppo \u00e8 quella di vestirsi e di darsi nomi da supereroi, e come tali proteggere il mondo dalla \"cattiva musica\". Sul palco ingaggiano delle vere e proprie \"battaglie\" in costume e hanno creato tutta una loro storia sulle origini e le avventure del gruppo di supereroi.\nMusicalmente, gli Aquabats si sono continuamente evoluti nel corso della loro carriera, iniziano come band ska da otto membri prima di reinventare se stessi agli inizi del nuovo millennio come quintetto rock dalle influenze New-Wave. Lo stile musicale attuale della band \u00e8 una miscela di rock e punk rock con elementi di New Wave, ska e synthpop.\nGli Aquabats hanno pubblicato 5 album in studio, due extended plays ed una compilation, insieme ad altre registrazioni. A marzo del 2012, \"The Aquabats! Super Show!\", una serie televisiva comica basata su un musical con protagonista la band stessa, \u00e8 andata in onda sul canale americano The Hub."}
{"id": "1810811", "revid": "124446013", "url": "https://it.wikipedia.org/wiki?curid=1810811", "title": "Doctor Zot", "text": "Biografia.\nDoctor Zot \u00e8 un dj/producer di musica Techno e Hardstyle. Produttore per l'etichetta discografica ACTIVA Records, \u00e8 resident dj dell'organizzazione italiana di eventi INSOUND.\nNel 1995 inizia a proporre sonorit\u00e0 di tendenza, mixando musica elettronica di genere Underground e Progressive in piccoli e via via sempre pi\u00f9 grandi, party della propria citt\u00e0.\nNel 1999 crea il proprio staff di organizzazione eventi e pubbliche relazioni chiamato Maximum Project, che ancora oggi organizza e promuove numerosi eventi italiani e esteri.\nNel 2000/01 vince due gare di mixing, per la sua tecnica e selezione musicale, una a Cavour (Cuneo), organizzata dallo staff di una nota discoteca piemontese (Shock!) e l'altra a Ponsacco (Pisa) all'interno della storica discoteca Insomnia Discoacropoli d'Italia, locale con cui collaborer\u00e0 per parecchio tempo mettendosi in luce nel panorama Techno italiano.\nSperimentando negli anni diversi generi di musica elettronica, tra cui Progressive, Electro, Techno e Hard Techno, approda alla musica Hardstyle nel 2002, anno di piena espansione del genere ed \u00e8 proprio in quest'anno che viene confermato come dj resident della discoteca \"DUE\" di Cigliano nella sala EXPERIMENT ROOM, dedicata alla musica Hard, avventura che negli anni si sviluppa crescendo sempre pi\u00f9, fino a diventare nel 2005 \"INSOUND\" nome alla festa principale del club in main room. Oggi INSOUND Eventz \u00e8 considerato una delle organizzazioni pi\u00f9 attive della scena Hard-Dance Italiana.\nDoctor Zot \u00e8 stato ospite e continua ad essere in tour in tutti i migliori clubs italiani, tra cui: Templares, Insomnia, Due, Spazio A4, Chalet, East End Studios, Ecu, Bolgia, Altromondo Studios, Domina, Shock, Dorian Gray, Florida, TNT KAmasutra, Centralino, Free-Spirit, Alhambra, Parhasar, Cage, Pigalle, Fortezza da Basso, Horus, Italghisa, Embassy, Cellophane, Dupl\u00e8, La Gare, Cyborg, Palladium, Hollywood, Area Mito, Mivida, Rolling Stones...\nAll'estero ha suonato a Los Angeles - U.S.A., in Bosnia, Croazia, Finlandia, Germania, Austria, Francia, Svizzera, in clubs ed eventi come: Street Parade - Zurigo - Fresh Days - Los Angeles, Club Atlantique - Doboj, Hard Camp - Excalibur, Kinki Club - Armageddon, Titanic, Hard Island Festival, DropZone Fest...\nNel 2007 mixa insieme al pioniere della musica hardstyle dj Zenith, la compilation Insound - Hardstyle Religion vol.1, che contiene la sua prima traccia Hardstyle intitolata \"Our Sound!\", arrangiata insieme al collega e amico Dj Lukas.\nAd oggi si esibisce in molti locali d'Italia, privilegiando gli eventi INSOUND e quelli organizzati in collaborazione delle migliori situazioni d'Italia.\nDal 2008 al 2018 ha condotto ogni domenica sera il programma radiofonico INSOUND in FM su RADIO CITY (www.radio-city.it 89.9 FM).\nProduttore sulla storica label italiana Activa Records, ha stampato come primo brano l'anthem ufficiale di INSOUND e poi moltissime altre tracce di successo.\n\"Zot\": s. m. inv. = Fulmine, sinonimo di energia elettrica, sprigionata nella musica che come una terapia, ricarica di energia!\nDoctor Zot (Massimiliano Bocchio Chiavetto) alias: D8r Zot, Dott. Zot, Massi Beyekey"}
{"id": "1810815", "revid": "830939", "url": "https://it.wikipedia.org/wiki?curid=1810815", "title": "Francisco Pacheco del R\u00edo", "text": "Fu maestro di Diego Vel\u00e1zquez e di Alonso Cano.\nBiografia.\nFiglio di Juan P\u00e9rez e Eleonor del R\u00edo, ancora giovane si trasfer\u00ec con la famiglia a Siviglia e qui, presso la bottega di un certo Luis Fernandez, apprese i primi rudimenti della pittura esercitandosi a copiare opere dei maestri italiani. All'et\u00e0 di 36 anni contrasse matrimonio ed ebbe una figlia, Juana, nata nel 1602, che sposer\u00e0 il suo allievo pi\u00f9 famoso, Diego Vel\u00e1zquez. Nel 1611 si rec\u00f2 a Madrid e poi a Toledo, dove conobbe la pittura di El Greco. Dopo questa esperienza ritorn\u00f2 a Siviglia e vi apr\u00ec una scuola d'arte.\nLa pittura di Pacheco occupa un posto di rilievo nel panorama artistico spagnolo del XVII secolo per aver dato alla iconografia religiosa uno schema e uno stile tipicamente manieristico. La sua scuola enfatizz\u00f2 infatti nei soggetti religiosi tutta una rappresentazione accademica secondo i dettami dei teologi e letterati del tempo dell'Inquisizione. Questi concetti sono rilevabili in opere come \"Il Giudizio finale\" (Convento di Santa Isabel) e i \"Martiri di Granada\".\nLa sua opera migliore sono i numerosi ritratti (160) raccolti ne il \"Libro de retratos\". Nel trattato \"Arte de la Pintura\" (1649), per il quale venne definito il \"Vasari di Siviglia\", espose argomenti teorici e scrisse dell'arte dei pittori a lui contemporanei."}
{"id": "1810827", "revid": "767487", "url": "https://it.wikipedia.org/wiki?curid=1810827", "title": "Ritratto di Emanuele Filiberto, principe di Savoia", "text": "Ritratto del principe Emanuele Filiberto di Savoia, all'epoca del ritratto vicer\u00e9 di Sicilia per conto del re di Spagna Filippo IV. \nFu il principe a chiamare van Dyck a Palermo. Olio su tela dipinto nel 1624, oggi si trova alla Dulwich Picture Gallery di Londra."}
{"id": "1810828", "revid": "125448368", "url": "https://it.wikipedia.org/wiki?curid=1810828", "title": "Sarah Jezebel Deva", "text": "\u00c8 stata la voce femminile dei Cradle of Filth fino al 2008. Contemporaneamente ha cantato per diverse band fra cui Therion, The Kovenant, Mortiis. In seguito ha fondato la propria band, gli Angtoria, contemporaneamente ha inciso album da solista e nel 2021 ha iniziato il gruppo Torn Between Two Worlds insieme al cofondatore degli Angtoria Chris Rehn.\nBiografia.\nLa sua carriera inizi\u00f2 all'et\u00e0 di undici anni al Queen's Theatre. \"Summertime\" fu la sua prima esibizione in una band e davanti a un pubblico, esibendosi un'altra volta all'et\u00e0 di tredici anni. Dopo spicc\u00f2 un grande salto dal jazz al punk, dove si garant\u00ec una posizione come co-vocalist. Ci volle uno spettacolo con i \"Mad Dog\" (suo primo gruppo) e i molti punk che sputavano per farle rendere conto che il punk non faceva per lei. Continu\u00f2 a scrivere i suoi propri testi, e pi\u00f9 tardi registr\u00f2 un demo. All'et\u00e0 di sedici anni la sua carriera di cantante fece un altro salto, questa volta verso il metal.\nNel 2006 \u00e8 diventata cronista per la rivista britannica di musica estrema \"Zero Tolerance Magazine\".\nSarah Jezebel Deva \u00e8 considerata un soprano di coloratura."}
{"id": "1810834", "revid": "438678", "url": "https://it.wikipedia.org/wiki?curid=1810834", "title": "L'isola dell'arcobaleno", "text": "L'isola dell'arcobaleno (\"Rainbow Island\") \u00e8 un film del 1944 diretto da Ralph Murphy.\nProduzione.\nIl film fu prodotto dalla Paramount Pictures e venne girato negli studi della casa di produzione al 5555 Melrose Avenue, a Hollywood.\nDistribuzione.\nDistribuito dalla Paramount Pictures, usc\u00ec nelle sale cinematografiche USA il 5 settembre 1944."}
{"id": "1810835", "revid": "2218022", "url": "https://it.wikipedia.org/wiki?curid=1810835", "title": "Alfonso Maria di Borbone-Due Sicilie", "text": "Biografia.\nInfanzia.\nLa madre di Alfonso fu principessa delle Asturie fino alla nascita nel 1886 di suo fratello Alfonso XIII di Spagna, il quale divenne sovrano alla nascita. Al momento del matrimonio con Carlo Tancredi, nel 1900, era infanta di Spagna ed erede presuntiva al trono fino al momento della sua morte, nel 1904, quando Alfonso Maria divenne lui stesso infante di Spagna fino alla nascita del primo figlio maschio di re Alfonso XIII e della regina Vittoria Eugenia di Battenberg, suo cugino l'infante Alfonso di Borbone-Spagna.\nMatrimonio.\nIl 16 aprile\u00a01936 spos\u00f2 la principessa Alice di Borbone-Parma (1917 - 2017), figlia del duca titolare, il principe Elia di Borbone-Parma.\nDisputa dinastica.\nNel 1960, alla morte dello zio, il principe Ferdinando Pio di Borbone-Due Sicilie, che non aveva eredi maschi sopravvissuti, gli successe come capo della Real Casa, ma quasi contemporaneamente suo zio Ranieri apr\u00ec ufficialmente la disputa (tuttora in corso) sui diritti dinastici ed araldici della Real Casa di Borbone delle Due Sicilie.\nIl contenzioso su chi dovesse esserne il successore vide da una parte il principe Alfonso Maria, capostipite del ramo primogenito della casata nonch\u00e9 di \"primogenitura farnesiana\", detto ramo \"alfonsino\", figlio del maschio pi\u00f9 anziano, il principe (Carlo Tancredi), con prole maschile viva ed utile alla successione. Dall'altra il principe Ranieri, appartenente al ramo quintogenito della casata, detto \"ranierista\", che si proclam\u00f2 duca di Castro.\nIl ramo primogenito o \"alfonsino\", detto poi ramo \"ispano-napoletano\" o \"calabrese\", fonda le sue ragioni sul diritto di agnazione e primogenituta maschile sancito dalla Prammatica Sanzione del 1759 di Carlo III e su questo diritto ha seguito la successione naturale, che gli conferisce il titolo di capo della Real Casa Due Sicilie e il Gran Magistero Costantinano.\nDal punto di vista del ramo \"ranierista\", detto poi ramo \"franco-napoletano\" o \"castrista\", i pretendenti \"alfonsini\" erano esclusi dalla successione in virt\u00f9 degli Atti Sovrani n. 2362 del 7 aprile 1829 del re Francesco I e n. 3331 del 12 marzo 1836 del re Ferdinando II e che, in contrasto con le leggi dinastiche summenzionate, regolate anche dalla Prammatica Sanzione di re Carlo III ancora vigente, richiedevano di far valere l'atto di Cannes che Carlo Tancredi di Borbone-Due Sicilie firm\u00f2 o avrebbe firmato, che in realt\u00e0 risultava o era ritenuto nullo. L'atto di Cannes manteneva immutati i ruoli ed il patrimonio araldico che ne derivava, per le seguenti ragioni: infrangeva i \"patti successori\" del Codice Civile Italiano del 1865 (la nuova entit\u00e0 statale in cui era inquadrato l'ex Regno delle Due Sicilie), del Code Civil francese del 1806 (essendo il presunto atto stipulato in territorio francese), del Codice Civile del Regno delle Due Sicilie o \"Codice per lo Regno delle Due Sicilie\" (titolatura reale disputata); infrangeva le regole di successione di primogenitura farnesiana (\"ex genere Farnesio\") al Gran Magistero Costantiniano; superava la stretta personalit\u00e0 del diritto di rinuncia, facendola divenire ereditaria ed alienando i diritti degli eredi; infrangeva il diritto canonico riguardo al Gran Magistero costantiniano, poich\u00e9 essendo ufficio ecclesiastico di elezione pontificia regolato da statuti approvati dalla Santa Sede, qualsiasi rinuncia necessitava di approvazione del Pontefice.\nVentitr\u00e9 anni dopo fu istituita una commissione di Stato in Spagna dall'erede e successore di re Carlo III di Borbone, autore della Prammatica Sanzione, ossia il re Juan Carlos. Tale commissione approv\u00f2 i diritti del ramo \"alfonsino\" mediante decreti e bollettini ufficiali, ma il ramo \"ranierista\" continua a ritenere aperta la disputa.\nDiscendenza.\nAlfonso Maria ed Alice di Borbone-Parma ebbero tre figli:"}
{"id": "1810837", "revid": "88519", "url": "https://it.wikipedia.org/wiki?curid=1810837", "title": "Unione Mediterranea", "text": ""}
{"id": "1810841", "revid": "648716", "url": "https://it.wikipedia.org/wiki?curid=1810841", "title": "Ritratto di Frans Snyders e di sua moglie Margareta de Vos", "text": "In questo doppio ritratto, opera di Van Dyck, sono raffigurati i cittadini di Anversa Frans Snyders e Margareta de Vos. Snyders era amico di van Dyck ed esercitava anch'egli la professione di pittore, in particolare raffigurante scene di caccia o nature morte."}
{"id": "1810842", "revid": "114807062", "url": "https://it.wikipedia.org/wiki?curid=1810842", "title": "Regione dell'Anatolia Sud Orientale", "text": "La regione dell'Anatolia Sud Orientale (in turco G\u00fcneydo\u011fu Anadolu B\u00f6lgesi) \u00e8 una delle sette divisioni a fini statistici della Turchia. Si trova nella parte sud est del paese. La superficie \u00e8 di circa 76.938\u00a0km\u00b2 ed ha una popolazione di circa 7,6 milioni di abitanti.\nPopolazione.\nLa sua popolazione \u00e8 prevalentemente appartenente alla minoranza curda.\nProvince.\nDella regione fanno parte le seguenti province:"}
{"id": "1810848", "revid": "1543377", "url": "https://it.wikipedia.org/wiki?curid=1810848", "title": "Viviano Codazzi", "text": "Biografia.\nNato a Bergamo, \u00e8 anche conosciuto sotto il nome \"Viviano Codagora\" o \"il Codagora\". Verso il 1620 lasci\u00f2 la citt\u00e0 natia e dal 1634 \u00e8 documentato a Napoli, dove fu allievo di Cosimo Fanzago. A Napoli dipinse paesaggi, in collaborazione con Domenico Gargiulo\u02d0 Codazzi si occupava delle prospettive architettoniche e dei paesaggi con rovine, mentre Gargiulo eseguiva le figure. Codazzi, in seguito alla rivolta di Masaniello, si trasfer\u00ec a Roma e collabor\u00f2 con Antoine Gobau, con Michelangelo Cerquozzi, con Jan Miel, con Filippo Lauri, e con Vicente Giner, eseguendo le parti architettoniche nei dipinti.\nLa sua pittura fu influenzata dalla scuola olandese, ben rappresentata a Roma in quel periodo e nota come Scuola dei Bamboccianti, che ebbe come ispiratore e protagonista Pieter van Laer.\nSuo figlio Niccol\u00f2 Codazzi (1642-1693) fu pittore di vedute e di scene inserite in paesaggi. Viviano ebbe una forte influenza su Canaletto e su Bernardo Bellotto. La sua veduta della \"Basilica di San Pietro\", del 1630, \u00e8 una delle ultime immagini della piazza senza il colonnato di Bernini\u02d0 si vedono anche le due torri campanarie che, secondo il progetto, dovevano essere erette, ma che non furono mai realizzate.\nIn contrapposizione al paesaggio eroico della scuola bolognese e della scuola francese di ambito romano - che dalla cultura bolognese dei (Carracci) avevano preso avvio - Codazzi ritraeva fedelmente le rovine romane, oppure le costruiva di fantasia, ma sempre su un piano di verosimiglianza, con la luce che metteva a nudo - crudelmente o pietosamente e tutto avvolgendo nei mezzi toni - gli archi sbrecciati, i muri corrosi, mescolati a poveri edifici addossati a monumenti antichi e popolati da umile gente, dipinta dal Cerquozzi che inseriva le figure nelle costruzioni prospettiche dipinte dal compagno. Viviano Codazzi \u00e8 stato un anticipatore del gusto settecentesco e fu definito il \"Canaletto del Seicento\"."}
{"id": "1810849", "revid": "36426", "url": "https://it.wikipedia.org/wiki?curid=1810849", "title": "Convento delle Suore Montalve", "text": ""}
{"id": "1810852", "revid": "36426", "url": "https://it.wikipedia.org/wiki?curid=1810852", "title": "Occupazione napoleonica (arcidiocesi di Firenze)", "text": ""}
{"id": "1810858", "revid": "729019", "url": "https://it.wikipedia.org/wiki?curid=1810858", "title": "Michael Lipman", "text": "Biografia.\nNato a Londra ma cresciuto in Australia, rappresent\u00f2 a livello Under-21 sia il Nuovo Galles del Sud che la stessa Australia.\nFino al 2001 milit\u00f2 in squadre di club di quel Paese, poi torn\u00f2 nel Regno Unito e fu ingaggiato dal Bristol.\nNel 2003 si trasfer\u00ec al Bath e l'anno dopo esord\u00ec in Nazionale maggiore.\nNel 2005 si imbatt\u00e9 in una serie di infortuni che lo tennero lontano dai campi per quasi un anno: dapprima la rottura di un tendine alla caviglia, poi una frattura allo zigomo e un'altra all'arcata orbitale; rientrato in campo alla fine della stagione, nel giugno 2006 si produsse in un'ottima \"performance\" contro l' nella Cook Cup.\nInserito nella squadra che si prepar\u00f2 alla , non vi prese poi parte.\nAll'inizio escluso, fu poi chiamato nella selezione inglese al Sei Nazioni 2008, nel quale disput\u00f2 4 incontri su 5 del torneo.\nNel maggio successivo fu convocato da Brian Ashton anche per il \"tour\" di giugno in Nuova Zelanda, in cui disput\u00f2 i suoi ultimi \"test match\" internazionali.\nNel giugno 2009 Lipman, insieme ad altri due compagni di squadra, rescisse unilateralmente il suo contratto con il Bath: alla base di ci\u00f2 Lipman sostiene vi furono accuse del club \u2014 mai provate \u2014 di essersi rifiutato, in tre occasioni, di sottoporsi a test antidoping; ritenendo diffamatorie tali voci, Lipman e i suoi colleghi dichiararono estinto il proprio rapporto fiduciario con il Bath; la questione termin\u00f2 davanti al consiglio disciplinare della Federazione inglese che, pur escludendo pratiche illecite a carico di Lipman e degli altri giocatori coinvolti nel caso, inflisse comunque sanzioni per condotta disdicevole e pregiudizievole; in particolare a Lipman furono inflitti nove mesi di sospensione.\nTerminata la squalifica, ad aprile 2010 Lipman torn\u00f2 in Australia per militare nello Shute Shield nelle file del Warringah (Sydney); firm\u00f2 poi un contratto con la \"franchise\" di Super Rugby dei Melbourne Rebels, ma al termine della sua seconda stagione, nel 2012, decise l'immediato ritiro dalle competizioni per timore di danni cerebrali dovuti a troppe commozioni subite durante l'attivit\u00e0."}
{"id": "1810862", "revid": "123913182", "url": "https://it.wikipedia.org/wiki?curid=1810862", "title": "Ramnete", "text": "Ramnete, a volte tradotto anche con la forma Rannete (in latino \"Rhamnes\"), \u00e8 un personaggio della mitologia romana, sovrano di un'imprecisata citt\u00e0 italica, presente tra l'altro nel nono libro dell\"Eneide\" di Virgilio.\nIl mito.\nIl ritratto.\nFigura di re e augure insieme, dotato dunque di virt\u00f9 profetiche, Ramnete compare nella guerra contro i Troiani di Enea, al fianco del coetaneo Turno, il giovane sovrano dei Rutuli, cui \u00e8 legato da un rapporto di grande amicizia. Partecipa ai fatti d'arme con tre servi al seguito, poco pi\u00f9 che ragazzi.\nLa morte.\nRamnete \u00e8 tra i quattordici giovani condottieri scelti da Turno per l'assedio notturno al campo troiano. Il suo destino si compie proprio in quest'occasione: nonostante l'arte augurale, egli si rivela incapace di prevedere la propria fine violenta. Mentre russa affannosamente su un cumulo di tappeti viene infatti aggredito dal giovane troiano Niso, che insieme all'amico Eurialo \u00e8 penetrato furtivamente nell'accampamento dei Rutuli; Niso colpisce con la spada Ramnete alla gola provocandone la morte, quindi allo stesso modo uccide i suoi servi distesi imprudentemente in mezzo alle armi, nonch\u00e9 lo scudiero e l'auriga di un altro giovane condottiero, Remo (che invece subir\u00e0 la decapitazione, assieme ad alcuni suoi guerrieri):\n&lt;poem&gt; \" \"Sic memorat vocemque premit; simul ense superbum\"\n\"Rhamnetem adgreditur, qui forte tapetibus altis\"\n\"Extructus toto proflabat pectore somnum,\"\n\"Rex idem et regi Turno gratissimus augur,\"\n\"Sed non augurio potuit depellere pestem.\"\n\"Tris iuxta famulos temere inter tela iacentis \"\n\"Armigerumque Remi premit aurigamque sub ipsis\"\n\"Nanctus equis ferroque secat pendentia colla\" \" &lt;/poem&gt;\n( Publio Virgilio Marone, \"Eneide\", vv.324-331).\n&lt;poem&gt; \" \" Cos\u00ec dice, e frena la voce: ed ecco di spada il superbo\"\n\" Ramnete colpisce, che appunto, su molti tappeti \"\n\" disteso, sonno a pieni polmoni sbuffava:\"\n\" e questi era augure e re, e al re Turno carissimo,\"\n\" ma non pot\u00e9 con l'augurio stornare da s\u00e9 la rovina.\"\n\" Tre servi vicino, a caso sdraiati fra l'armi,\"\n\" e lo scudiero di Remo uccide, e l'auriga, trovato \"\n\" l\u00e0 sotto i cavalli; col ferro il collo riverso ne squarcia.\" \" &lt;/poem&gt;\nPrima di uscire dal campo nemico, Eurialo spoglia Ramnete delle sue preziose falere: l'uccisione del sovrano italico verr\u00e0 scoperta solo dopo la morte di Eurialo e Niso.\nInterpretazione dell'episodio e realt\u00e0 storica.\nOrgoglioso e amante del fasto oltre che pessimo vaticinatore, Ramnete diventa oggetto dell'ironia di Virgilio, che gli riconosce tuttavia il sincero attaccamento a Turno e alla sua causa nel nome dell'amicizia fraterna: la grande costernazione che la sua morte suscita tra i Rutuli depone anch'essa per un riconoscimento di qualit\u00e0 positive, mancanti invece in Tolumnio, colui che sar\u00e0 designato quale nuovo augure dell'esercito italico. Non deve sfuggire comunque il fatto che \"superbus\" nel poema non viene definito solo Ramnete ma anche il suo amico Turno quando sottrae il balteo all'ucciso Pallante per appropriarsene e metterlo in bella mostra; memore di quel che gli aveva detto l'anima di suo padre Anchise (\" \"Parcere subiectis et debellare superbos\" \", libro sesto del poema), Enea non risparmier\u00e0 Turno dopo averlo sconfitto. Anche se la superbia in Turno e Ramnete non \u00e8 sinonimo di tracotanza innata, di senso d'onnipotenza (di cui sono invece portatori altri nemici di Enea, tra cui Mezenzio, Tarquito e Numano, cognato di Turno), ma essenzialmente una vanit\u00e0 che trae origine da stimoli legati al possesso: esibire i tappeti, ostentare un balteo. La totale assenza di qualsiasi forma di superbia \u00e8 ci\u00f2 che rende Enea diverso da Turno e Ramnete, mentre lo accomunano a loro tante virt\u00f9, prima fra tutte la reverenza verso gli dei.\n&lt;poem&gt; \" \"Cos\u00ec aveva detto e pi\u00f9 non parla; subito con la spada assale\"\n\" l'orgoglioso Ramnete, che su folti tappeti \"\n\" disteso, a pieni polmoni sbuffava il sonno;\"\n\" era un re; al re Turno era fra gli auguri il pi\u00f9 caro, \"\n\" ma con la sua arte non riusc\u00ec a stornare la morte \" \" &lt;/poem&gt;\nL'episodio di Ramnete trova una corrispondenza nel decimo libro dell\"'Iliade\", dove il giovane re tracio Reso viene ucciso nel sonno con dodici dei suoi uomini da Diomede: comune a entrambi i personaggi \u00e8 anche il dettaglio del respiro affannoso.\n&lt;poem&gt; \" \"piomba su Reso il fier Tid\u00ecde, e priva \"\n\"lui tredicesmo della dolce vita.\"\n\"Sospirante lo colse ed affannoso\"\n\"perch\u00e9 per opra di Minerva apparso\"\n\"appunto in quella gli pendea sul capo,\"\n\"tremenda vis\u00efon, d'Enide il figlio. \" \" &lt;/poem&gt;\nSempre nell\"'Iliade\" \u00e8 presente la figura di Ennomo, condottiero e augure misio che come Ramnete perisce senza aver previsto la propria rovina (verr\u00e0 ucciso in battaglia da Achille); si tratta tuttavia soltanto di un'anticipazione della morte di questo personaggio, che doveva essere narrata in un poema successivo del ciclo troiano (perduto).\n&lt;poem&gt; \" \"Dei Misi Cromi era a capo, e l'augure Ennomo\"\n\"ma non per segno d'uccelli fugg\u00ec la Parca nera\",\n\"cadde sotto la mano dell'Eacide piede rapido\"\n\"nel fiume, dove uccise tanti altri troiani.\" \" &lt;/poem&gt;\nFortuna dell'episodio.\nIl sonno di Ramnete diventa quasi proverbiale nella letteratura latina postvirgiliana; per esempio in un passo di Ovidio, che cita il giovane re italico insieme al suo ascendente omerico Reso:\n&lt;poem&gt; \" \" Nec tu quam Rhesus somno meliore quiescas \"\n\" quam comites Rhesi tum necis, ante viae, \"\n\"quam quos cum Rutulo morti Rhamnete dederunt \"\n\"impiger Hyrtacides Hyrtacidesque comes\" \" &lt;/poem&gt;\n\" \"Possa tu riposare di un sonno non migliore di quello di Reso e dei guerrieri, compagni di Reso prima nel viaggio e poi nella morte, e di quelli che col rutulo Ramnete furono uccisi dal non pigro figlio di Irtaco e dal compagno del figlio di Irtaco\" \"\nAlla figura di Ramnete si \u00e8 poi ispirato Ludovico Ariosto nell\"'Orlando Furioso\" per la caratterizzazione del giovane cortigiano cristiano Alfeo, anch'egli sgozzato nel sonno (dal moro Cloridano) nonostante le doti di indovino:\n&lt;poem&gt; \" \"Cos\u00ec disse egli, e tosto il parlar tenne,\"\n\"ed entr\u00f2 dove il dotto Alfeo dormia,\"\n\"che l'anno inanzi in corte a Carlo venne,\"\n\"medico e mago e pien d'astrologia:\"\n\"ma poco a questa volta gli sovenne;\"\n\"anzi gli disse in tutto la bugia.\"\n\"Predetto egli s'avea, che d'anni pieno\"\n\"dovea morire alla sua moglie in seno:\"\n\"ed or gli ha messo il cauto Saracino\"\n\"la punta de la spada ne la gola.\" \" &lt;/poem&gt;\nIn campo artistico il re italico appare in una delle incisioni ad acquaforte di Bartolomeo Pinelli, intitolata \"Eurialo e Niso uccidono Ramnete\" e conservata presso l' Istituto d'Arte \"Duccio di Buoninsegna\" di Siena. Ad assalire il russante Ramnete sui tappeti da lui posti all'ingresso della tenda, \u00e8 propriamente Niso, come nel testo virgiliano: Eurialo, che affianca il compagno, ha anch'egli la spada sguainata, ma di fatto non colpisce il consigliere di Turno. La coppia troiana occupa il centro della scena. Ramnete \u00e8 rappresentato con la barba folta propria degli \u00e0uguri; accanto a lui, verso l'estrema destra, \u00e8 possibile vedere il groviglio confuso dei servi, che giacciono nel loro sonno col caratteristico copricapo dei coppieri, anche se uno dei tre \u00e8 quasi del tutto coperto dagli altri. Sul lato opposto, all'aperto, dorme un altro guerriero italico, impossibile da identificare. \nCuriosit\u00e0.\n&lt;poem&gt; \" \"Cos\u00ec dice, e si tace; e d'improvviso \"\n\" assale con la spada il tronfio Amnete \"\n\" che su cumulo folto di tappeti \"\n\"roco soffiava dai polmoni il sonno;\"\n\"ed augure egli era, e a Turno caro,\"\n\"ed egli stesso re; ma l'arte sua \"\n\" non lo salv\u00f2 da morte. Poi tre servi\"\n\"accanto a lui sorprende, alla rinfusa \"\n\"in mezzo all'armi placidi giacenti,\"\n\"e l'auriga di Remo fra i cavalli;\"\n\"e taglia loro la riversa gola.\" \" &lt;/poem&gt;"}
{"id": "1810863", "revid": "1228162", "url": "https://it.wikipedia.org/wiki?curid=1810863", "title": "Pier Francesco Silvani", "text": "Figlio di Gherardo Silvani, fu uno dei pi\u00f9 attivi artefici del sobrio barocco toscano. Tra i suoi lavori principali vi furono a Firenze la chiesa di San Gaetano, col padre, la ristrutturazione di San Marco, la scalinata ellittica del palazzo Corsini al Parione.\nA Pisa disegn\u00f2 la navata e l'altare principale della chiesa di Santo Stefano dei Cavalieri."}
{"id": "1810867", "revid": "120162252", "url": "https://it.wikipedia.org/wiki?curid=1810867", "title": "Jan Miel", "text": "Biografia.\nNato a Beveren-Waas vicino ad Anversa, nel 1636 si trasfer\u00ec a Roma, dove si un\u00ec al gruppo dei \"Bamboccianti\" e dipinse quadri come \"Mascherata\" e \"Carnevalata\". Curiosamente collabor\u00f2 anche nella decorazione di Palazzo Barberini, con Andrea Sacchi che disprezzava i temi della vita quotidiana che ispiravano i Bamboccianti. \nNegli anni cinquanta, Pietro da Cortona lo chiam\u00f2 a far parte nel gruppo di pittori (\u00abli pittori pi\u00f9 celebri di quei tempi\u00bb) coinvolti nel cantiere della decorazione della galleria di Alessandro VII del Palazzo del Quirinale. \nNel 1658 il duca di Savoia Carlo Emanuele II lo chiam\u00f2 a Torino perch\u00e9 si occupasse della decorazione del Palazzo Reale di Torino e della Reggia di Venaria, allora in costruzione. Alla Reggia di Venaria realizz\u00f2 un ciclo di affreschi sulla volta del centrale Salone di Diana e, nello stesso salone, dieci dipinti dedicati alle cacce del duca.\nIl Museo civico di Montepulciano ospita due sue opere: \"Il mercato\" e \"Serenata\"."}
{"id": "1810869", "revid": "339392", "url": "https://it.wikipedia.org/wiki?curid=1810869", "title": "Edizione anastatica", "text": ""}
{"id": "1810872", "revid": "36426", "url": "https://it.wikipedia.org/wiki?curid=1810872", "title": "Pierfrancesco Silvani", "text": ""}
{"id": "1810875", "revid": "124464144", "url": "https://it.wikipedia.org/wiki?curid=1810875", "title": "La scimmia sulla schiena", "text": "La scimmia sulla schiena (titolo originale \"Junkie\") \u00e8 un romanzo del 1953 di William Burroughs, pubblicato la prima volta in Italia nel 1962.\nIl titolo si riferisce all'espressione usata dall'autore per indicare l'astinenza da eroina e morfina che si manifesta con dolori alla schiena causati dal diminuire dell'effetto anestetico dell'eroina al sistema nervoso periferico ed in particolare al midollo allungato. \u00c8 un libro molto apprezzato per il suo linguaggio crudele e beffardo, e nonostante la natura narrativa del libro, vengono spiegate con molta precisione e lucidit\u00e0 le sue esperienze con la droga e gli effetti di morfina ed eroina.\nContenuto.\nBurroughs comincia a scrivere \"Junkie\" a Citt\u00e0 del Messico, dove rimase dal 1948 al 1950, sotto il governo Aleman, quando frequentava l'Universit\u00e0 del Messico con una borsa di studio per ricerche sulla storia azteca e i codici, la lingua e l'archeologia maya. Burroughs assumeva eroina e morfina gi\u00e0 dai tempi di New York e New Orleans, comprandole legalmente con normali ricette mediche (all'epoca queste droghe erano vendute anche in farmacia) o al mercato nero.\n L'autore otteneva le ricette mediche di eroina o di morfina inventando con i dottori le scuse pi\u00f9 strane e bizzarre. Burroughs razionalmente ed obbiettivamente annota la sua esperienza di tossicomane in genere, da medico, da antropologo, per testare gli effetti delle droghe ed osservarne i risultati. Alla fine dell'opera si parla dello yage e della telepatia che diventeranno temi costanti nelle successive opere di Burroughs."}
{"id": "1810876", "revid": "599013", "url": "https://it.wikipedia.org/wiki?curid=1810876", "title": "Immensee (disambigua)", "text": ""}
{"id": "1810880", "revid": "121890498", "url": "https://it.wikipedia.org/wiki?curid=1810880", "title": "Eomaia scansoria", "text": "Leomaia (Eomaia scansoria) \u00e8 un mammifero estinto, vissuto nel Cretaceo inferiore (circa 125 milioni di anni fa), i cui resti sono stati rinvenuti in Cina. Questo animale \u00e8 considerato un possibile antenato degli euteri o placentati incluso l'uomo.\nL'antenato dei placentati.\nUn fossile eccezionale di questo animale \u00e8 stato rinvenuto nella formazione Yixian, nella provincia di Liaoning (epoca Barremiano). Lungo una decina di centimetri, questo fossile \u00e8 praticamente completo e conserva persino le cartilagini e la pelliccia. Alcune caratteristiche scheletriche, come le ossa del polso e dell'anca, permettono di considerare \"Eomaia scansoria\" come un euterio antichissimo, la formula dentaria \u00e8 molto simile a quella degli euteri primitivi ma la presenza di cinque incisivi nella mascella superiore \u00e8 anche una caratteristica tipica dei Metatheria. Oltre a questi incisivi, l'animale possedeva quattro incisivi inferiori e cinque premolari, al contrario dei moderni Euteri che possiedono tre incisivi superiori e inferiori e solo quattro premolari.\n\u00c8 stato suggerito che l'Eomaia non fosse un vero placentato: la pelvi era molto stretta e suggerisce che l'animale partorisse piccoli non pienamente sviluppati; evidentemente non doveva avere una placenta evoluta.\nSecondo un articolo apparso sulla rivista Nature, nella pelvi di questo animale era presente un osso epipubico; questa caratteristica \u00e8 decisamente insolita per un mammifero euterio, anche se non del tutto sconosciuta nei rappresentanti primitivi di questa linea evolutiva. L'osso epipubico \u00e8 invece presente nei Marsupiali, nei Monotremi e nei Terapsidi. Tuttavia altri fattori come la struttura della caviglia denotano una forte analogia con i rappresentanti euteri del tardo Cretaceo.\nL'animale era specializzato nell'arrampicarsi: sono state riscontrate falangi curvate nelle zampe posteriori (tipiche sia degli Opossum che dei Lemuri arrampicatori) e segni della presenza di forti muscoli adibiti alla forte presa dei rami (assenti nelle forme terrestri).\nA riprova di questo, l'artiglio generato dalla falange del terzo dito \u00e8 pi\u00f9 lungo degli altri ed i piedi sono relativamente lunghi se confortati alla proporzione con le altre parti anatomiche (tutte caratteristiche arboricole).\nLa presenza di specializzazioni alternata a caratteristiche di transizione indicano che l'eomaia non \u00e8 stato in assoluto il primo mammifero esponente degli Eutheria ma che si debba andare alla ricerca di altri fossili ancora pi\u00f9 indietro nel tempo.\nRitrovamento eccezionale.\nSulla base di 268 caratteri di campionamento calcolati confrontando tutti i vari cladi di mammiferi del Mesozoico, gli autori della descrizione hanno posto \"Eomaia scansoria\" alle radici dell'albero degli Eutheria, insieme ad altri mammiferi come \"Murtoilestes\" e \"Prokennalestes\". Le tracce di pelo presenti sul fossile dell'eomaia costituiscono un evento eccezionale: il precedente record per un ritrovamento del genere appartiene a un mammifero del Paleocene, vissuto 60 milioni di anni fa. Il fossile di \"Eomaia\" retrodata il ritrovamento di peli fossili a 65 milioni di anni prima. \u00c8 comunque altamente probabile che non solo i mammiferi primitivi precedenti a questa specie, ma anche i terapsidi evoluti possedessero peli; nonostante la pelliccia non si fossilizzi, \u00e8 possibile supporre questa caratteristica sulla base di caratteristiche dello scheletro."}
{"id": "1810881", "revid": "1632387", "url": "https://it.wikipedia.org/wiki?curid=1810881", "title": "Sex Machinegun", "text": "L'album Sex Machinegun dei Sex Machineguns \u00e8 stato pubblicato dalla Toshiba-EMI nel 1998; \u00e8 il primo album in studio della band."}
{"id": "1810882", "revid": "767487", "url": "https://it.wikipedia.org/wiki?curid=1810882", "title": "Sinodelphys szalayi", "text": "Il sinodelfide (Sinodelphys szalayi) \u00e8 un piccolo mammifero estinto, vissuto nel Cretaceo inferiore (circa 125 milioni di anni fa), i cui resti sono stati rinvenuti in Cina. \u00c8 considerato il pi\u00f9 antico marsupiale scoperto finora.\nL'antenato dei marsupiali.\nLo scheletro del sinodelfide \u00e8 stato rinvenuto nel giacimento a conservazione eccezionale nella formazione Yixian, nella provincia del Liaoning; questo giacimento ha permesso la conservazione delle impronte della pelliccia e dei tessuti molli. La struttura dello scheletro indica chiaramente che il sinodelfide era un marsupiale molto primitivo, e le zampe fanno presumere che fosse un animale arboricolo, come la contemporanea \"Eomaia scansoria\", rinvenuta nello stesso giacimento e considerata un'antenata dei placentati. Probabilmente il sinodelfide si cibava di insetti e vermi, e cresceva fino a una lunghezza di 15 centimetri e a un peso di 30 grammi."}
{"id": "1810885", "revid": "22356", "url": "https://it.wikipedia.org/wiki?curid=1810885", "title": "Eomaia", "text": ""}
{"id": "1810888", "revid": "1573940", "url": "https://it.wikipedia.org/wiki?curid=1810888", "title": "Khatyra", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1810889", "revid": "22356", "url": "https://it.wikipedia.org/wiki?curid=1810889", "title": "Sinodelphys", "text": ""}
{"id": "1810892", "revid": "1856513", "url": "https://it.wikipedia.org/wiki?curid=1810892", "title": "KAPO Avia", "text": "La KAPO Avia (in russo: \u041a\u0410\u041f\u041e \u0410\u0432\u0438\u0430 o \u041a\u0410\u0417\u0410\u041d\u0421\u041a\u041e\u0415 \u0410\u041f\u041e \u0438\u043c. \u0421.\u041f.\u0413\u041e\u0420\u0411\u0423\u041d\u041e\u0412\u0410; in inglese: Kazan Aircraft Production Association) era una compagnia aerea russa con la base tecnica all'aeroporto di Kazan'-Borisoglebskoe (UWKG) nella Repubblica del Tatarstan, in Russia europea.\nStoria.\nLa compagnia aerea russa KAPO Avia \u00e8 stata fondata nel 1991 a Kazan', con la base tecnica all'aeroporto di Kazan'-Borisoglebskoe (UWKG).\nStrategia.\nLa compagnia aerea KAPO Avia effettuava i voli charter e cargo con la flotta degli aerei cargo russi.\nNel 2010 gli aerei della russa KAPO avia hanno trasportato 7,800\u00a0t di merce, il +12,93% in pi\u00f9 rispetto al 2009. La compagnia aerea ha occupato il quindicesimo posto tra le compagnie aeree cargo russe nel 2010.\nIl 16 febbraio 2015 la Rosaviacija ha revocato la licenza del trasporto della KAPO Avia in seguito alle sistematiche e serie inadempienze nel campo della sicurezza del volo e della manutenzione ordinaria degli aerei che hanno comportato un incidente il 3 gennaio 2015 all'aeroporto di Magadan. In particolare, un Antonov An-26B della compagnia aerea russa \u00e8 fuoriuscito dalla pista alla velocit\u00e0 di 250\u00a0km/ora in fase di decollo per inserimento del blocco comandi all'interno del cockpit per la grave inadempiezza dell'equipaggio in fase di preparazione dell'aereo al volo."}
{"id": "1810893", "revid": "599013", "url": "https://it.wikipedia.org/wiki?curid=1810893", "title": "Dmytro \u0160utkov", "text": ""}
{"id": "1810900", "revid": "111661282", "url": "https://it.wikipedia.org/wiki?curid=1810900", "title": "Normalizzazione audio", "text": "La normalizzazione audio \u00e8 il processo di aumento o riduzione dell'ampiezza di un segnale audio. Di solito il processo consiste nel rendere massimo il livello di un segnale audio senza introdurne distorsione.\nIn particolare, la normalizzazione consiste in un aumento del guadagno, portando il picco massimo del segnale (o di una sua parte) al livello del 98% (-0.3 dB) o del 100% (0 dB). La normalizzazione differisce dalla compressione, che invece porta il livello di un segnale entro un intervallo, in modo che tale segnale audio avr\u00e0 sempre un'ampiezza non minore dell'estremo inferiore e non maggiore di un estremo superiore."}
{"id": "1810904", "revid": "339392", "url": "https://it.wikipedia.org/wiki?curid=1810904", "title": "Dmitro Sutkov", "text": ""}
{"id": "1810905", "revid": "61051", "url": "https://it.wikipedia.org/wiki?curid=1810905", "title": "Katia Serra", "text": "Nella sua lunga carriera, durata 24 anni, ha giocato nel campionato italiano di calcio femminile dove ha vinto uno scudetto (con il ), tre Coppe Italia, una Supercoppa italiana e una Italy Women's Cup, terminandola nel campionato spagnolo prima del ritiro.\nCarriera.\nGiocatrice.\nHa esordito nel campionato di Serie B 1986-1987 con il , societ\u00e0 che dopo quella stagione cambi\u00f2 denominazione in , squadra con cui \u00e8 rimasta, sempre in Serie B, fino al 1991-1992. La stagione seguente \u00e8 passata al , anch'esso in Serie B, conquistando la promozione in Serie A. Nel 1993-1994 ha quindi fatto il suo esordio in Serie A. \u00c8 rimasta al Lugo sino al 1996-1997.\nIn seguito le sue squadre sono state Modena (1997-1999), (1999-2002), (2002-2003), (2003-2004), (2004-2005), Agliana e Cervia 1920 (2005-2006), (2006-2007), (2007-2008). Con la maglia biancoceleste ha partecipato all'edizione 2002-2003 della Champions League. Ha giocato il campionato 2008-2009 con la Roma, chiudendo la carriera all'estero, disputando il campionato spagnolo con il .\nIn carriera ha vinto uno scudetto (con Modena), tre Coppe Italia, tre Supercoppe italiane e una Italy Women's Cup. In nazionale ha giocato 22 partite (esordio il 20 marzo 2002) segnando un gol contro i .\nDopo il ritiro.\nDirigente.\nNel 2014 ha superato il corso federale di direttore sportivo.\nHa continuato a svolgere gli incarichi di rappresentanza delle calciatrici e Consigliere in seno all'Associazione Italiana Calciatori (AIC) che aveva iniziato da giocatrice. Al proposito, cos\u00ec lei stessa ha commentato l'assunzione del ruolo mentre ancora giocava: \u00abL\u2019assunzione dell\u2019incarico di portare avanti le istanze delle calciatrici all\u2019interno dell\u2019AIC ostacola la carriera, con i Presidenti preoccupati dalla novit\u00e0, incapaci di scindere la mia professionalit\u00e0 in campo dal lavoro. Un discorso lungo, che evoca solo tanta tristezza e ignoranza\u00bb.\nNel 2017 diviene responsabile del settore femminile dell'AIC.\nFuori dal campo.\n\u00c8 stata commentatrice tecnica di Rai Sport per le gare di Lega Pro e di calcio femminile. Ha commentato anche qualche partita di Coppa Italia e dalla stagione 2015-2016 \u00e8 ospite fissa come opinionista su Rai 2 in \"Sabato Sprint\". In occasione del in Francia \u00e8 tra i principali opinionisti del programma \"Il grande match\" condotto da Flavio Insinna.\nNel giugno 2017 ha commentato le partite della fase finale del campionato europeo di calcio Under-21 in Polonia, trasmesse dalla Rai, concludendo al termine il suo rapporto con Rai Sport. Nell'estate 2018 ha commentato il in Russia per Sky. Nel corso della stagione 2018-2019 ha commentato per Sky alcune partite di Serie A. Inoltre, nell'estate seguente \u00e8 stata selezionata tra le voci tecniche per commentare il mondiale femminile di .\nNel 2021 ha commentato per la Rai alcune partite del assieme a Stefano Bizzotto, compresa la finale dell'11 luglio tra e , diventando nell'occasione la prima donna in assoluto a commentare una finale della nazionale calcistica italiana; inizialmente non previsti, Bizzotto e Serra sono subentrati ad Alberto Rimedio e Antonio Di Gennaro a causa della positivit\u00e0 al COVID-19 del primo."}
{"id": "1810906", "revid": "59785", "url": "https://it.wikipedia.org/wiki?curid=1810906", "title": "Fanti da Mar", "text": "I Fanti da Mar erano un corpo di fanteria di marina della Repubblica di Venezia.\nMille uomini (portati in guerra a cinquemila) con i quali si intendeva costituire una milizia stabile, da impiegare nel combattimento navale e nelle operazioni di sbarco, venendo impiegati in tutti i territori dominati dalla Serenissima, dalle coste dalmate fino all'isola di Cipro.\nStoria.\nIl primo esempio di \"Fanti da Mar\" viene fatto risalire al tempo della Quarta Crociata quando il Doge Enrico Dandolo costitu\u00ec un reggimento ordinato su dieci compagnie, distribuito variamente sulle navi, per partecipare alle spedizione che port\u00f2 alla conquista di Costantinopoli (1204). Solo nel 1550 per\u00f2 tali truppe trovarono un assetto definitivo e furono chiamati Fanti da Mar.\nFamagosta, sita ad oriente delle coste Cipriote, gi\u00e0 \u201cSerenissima\u201d conquistata dai veneziani a far data dal 1489, viene presa d'assedio dalla flotta ottomana di Mustaf\u00e0 Pasci\u00e0.\nDopo un assedio di un anno, senza possibilit\u00e0 di resistere oltre, lasciato solo da alleati discordanti, Marcantonio Bragadin, militare della Repubblica di Venezia, appartenente al corpo dei \u201cFanti da Mar\u201d della Serenissima, gi\u00e0 nominato Capitano e Governatore dell'Isola di Cipro, nell'agosto 1571 decide di firmare la resa dopo aver avuto impegno solenne da parte dell'ottomano comandante Mustaf\u00e0, che tutti gli assediati avrebbero avuto salva la vita.\nTuttavia, i turchi non onorarono l'impegno e infersero agli arresi, morte e vilipendio, sottoponendo poi il Bragadin, a giorni di torture e dandogli ancora vivo la definitiva fine mediante scuoiamento.\nL'eroica resistenza di Famagosta conclusasi con l'indicibile fine del Bragadin, forn\u00ec i tempi affinch\u00e9 la Coalizione Cristiana rivedesse i problemi interni e si organizzasse in una poderosa flotta comandata da Don Giovanni d'Austria e composta oltre che da legni veneziani, anche da navi spagnole e del vicereame di Napoli nella maggioranza, ma anche genovesi e pontificie e persino sabaude.\nNel Golfo di Corinto, in vista di Lepanto, il 7 ottobre 1571, la flotta della Lega Santa si para davanti a quella ottomana, composta da oltre 200 galere, sei galeazze, trenta navi da carico, circa 13.000 marinai, 40.000 rematori e 28.000 soldati. Tra i veneziani, i fratelli del Bragadin, Antonio ed Ambrogio, l'ammiraglio Agostino Barbarigo, il Comandante della flotta di Venezia, Sebastiano Venier e molti ancora. Una schiacciante vittoria della Cristianit\u00e0 sulla compagine di Al\u00ec Pasci\u00e0 comandante supremo della flotta turca.\nSuccessivamente, durante la guerra veneziana di Morea, vennero utilizzati dal \u201cCapitan da Mar\u201d Francesco Morosini. In questo caso abbiamo dei validi esempi di partecipazione attiva dei \u201cFanti da Mar\u201d per la campagna anfibia organizzata dall'ammiraglio veneziano. Questi soldati facevano parte della Armada della Serenissima, ossia della Marina veneziana. Il loro comandante, durante la spedizione in Morea, fu Nicol\u00f2, conte di Strassoldo, che venne esplicitamente richiamato per l'occasione.\nLa prima menzione di utilizzo effettivo dei \u201cFanti da Mar\u201d avvenne nella conquista della fortezza di Navarrino Nuovo. Al suo interno si trovavano, per la difesa della citt\u00e0, ben 10.000 soldati e 2000 cavalieri turchi. Morosini, invece, poteva schierare in campo circa la met\u00e0 degli uomini, all'incirca 4000 effettivi. Il suo piano era cos\u00ec astuto che la differenza tra i due eserciti sarebbe stata superata e quasi del tutto annullata. Egli infatti aveva pensato ad un attacco su due fronti: il primo da parte della flotta veneziana con un robusto bombardamento, il secondo, invece, con l'impiego delle truppe di terra guidate dal Capitano generale Corner. Una volta che questi due attacchi si fossero concretizzati, Morosini avrebbe utilizzato il suo coup de th\u00e9\u00e2tre, vale a dire l'attacco da parte dei \u201cFanti da Mar\u201d evitando le solite tattiche e creando l'effetto sorpresa. Fu cos\u00ec che le galee sbarcarono diversi gruppi di soldati che, protetti dal fuoco di copertura da parte della flotta, attaccarono la fortezza. Navarrino capitol\u00f2 e fu conquistata dall'esercito veneziano. L'attacco, per la prima volta, era avvenuto da tre fronti, mare, terra e anfibio.\nLa nuova tattica fu ampiamente utilizzata in tutta la guerra di Morea e l'impiego dei \u201cFanti da Mar\u201d fu sempre pi\u00f9 massiccio e sempre pi\u00f9 impegnativo. Il sette luglio del 1686 fu presa Modone, uno dei due occhi della Repubblica, poi fu il turno di Argo che fu conquistata grazie all'uso intelligente di questa nuova truppa. La citt\u00e0 era difesa dal generale Mustaf\u00e0 Pasci\u00e0 e dalle sue ingenti truppe ottomane.\nAnche in questo caso l'attacco a tenaglia prevedeva l'utilizzo dalle truppe \u201cda tera\u201d guidate da K\u00f6nigsmarck, e quelle dal mare guidate dal Morosini. La Marina veneziana inizi\u00f2 l'attacco con un fortissimo bombardamento dal mare, puntando direttamente le possenti mura nemiche. Diversi colpi andarono a segno e furono aperte due grosse brecce nella fortificazione. Una volta creati dei varchi abbastanza grandi, il \u201cGeneral da Mar\u201d fece sbarcare le sue truppe anfibie che grazie a piccole imbarcazioni riuscirono ad entrare nella citt\u00e0 costringendo i Turchi alla resa. Una volta vinta la battaglia urlarono \u201cViva San Marco\u201d il motto dei \u201cFanti da Mar\u201d.\nFu forse la pi\u00f9 grande manifestazione di forza dell'esercito veneziano, ormai sulla lenta fase del declino. I \"Fanti da Mar\" diedero il loro importante contributo alle conquiste di Morea.\nI membri del corpo dei \"Fanti da Mar\" erano muniti di un incredibile coraggio e di una abnegazione tale alla causa di Venezia, da essere ricordati come i \u201cfedelissimi di San Marco\u201d. Al contrario, la disciplina era il loro punto debole.\nLa storia dei \"Fanti da Mar\" della \u201cSerenissima\u201d \u00e8 dunque indissolubilmente legata ad un ambiente difficile e particolarissimo: la difesa dei domini oltremare durante l'espansionismo navale turco nel mediterraneo occidentale. Questo richiamo ai forti veneziani oltremare \u00e8 riportato attualmente nel simbolo araldico ufficiale del Reggimento lagunari \"Serenissima\" dell'Esercito Italiano.\nDivisa e armamento.\nVestivano una giubba rossa, camicia e brache blu, alla moda ungara, berretto nero con fiocco e stivaletti. Erano armati, alla fine della Repubblica, di spada e moschetto ed erano reclutati nelle terre metropolitane del Dogado e nei territori oltremarini dello Stato da Mar, come gli Schiavoni."}
{"id": "1810909", "revid": "8271", "url": "https://it.wikipedia.org/wiki?curid=1810909", "title": "Cluster bomb", "text": ""}
{"id": "1810911", "revid": "188323", "url": "https://it.wikipedia.org/wiki?curid=1810911", "title": "Catene da neve rompighiaccio", "text": ""}
{"id": "1810917", "revid": "124691848", "url": "https://it.wikipedia.org/wiki?curid=1810917", "title": "Nebfaura", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale.\nSecondo Kim Ryholt il suo regno sarebbe dal collocare nel 1704 a.C."}
{"id": "1810920", "revid": "767487", "url": "https://it.wikipedia.org/wiki?curid=1810920", "title": "Andries Both", "text": "Studi\u00f2 presso Abraham Bloemaert. Secondo Joachim von Sandrart, Andries e suo fratello Jan realizzavano insieme i dipinti, Jan dipingeva i paesaggi e Andries le figure. "}
{"id": "1810921", "revid": "1186766", "url": "https://it.wikipedia.org/wiki?curid=1810921", "title": "Landolfo Rufolo", "text": "Landolfo Rufolo \u00e8 il protagonista della quarta novella della seconda giornata del \"Decamerone\" di Giovanni Boccaccio, narrata da Lauretta.\nTrama.\nLandolfo Rufolo \u00e8 un commerciante di Ravello, una cittadina della Costiera amalfitana, che, nonostante sia gi\u00e0 ricchissimo, desidera moltiplicare i suoi averi. Decide cos\u00ec di comprarsi una grossa nave, che riempie di mercanzie, e salpa alla volta di Cipro, dove ha intenzione di vendere i suoi prodotti.\nArrivato a destinazione, Landolfo si ritrova per\u00f2 a dover svendere la merce, a causa della concorrenza sfrenata che si ritrova.\nPur di non tornare a casa a mani vuote, decide di vendere la sua nave e con i soldi guadagnati si compra una nave corsara, pi\u00f9 piccola, con la quale inizia a fare pirateria, attivit\u00e0 con cui nel giro di un anno riesce a rifarsi, accumulando il doppio delle ricchezze con le quali era partito. Le sue sfortune, per\u00f2, non sono finite: lungo il viaggio di ritorno una tempesta lo costringe a ripararsi nell'insenatura di un'isola, dove sono ancorate due grandi navi genovesi, i cui equipaggi, dopo averlo riconosciuto, lo accerchiano, lo derubano e lo fanno loro prigioniero. Il giorno dopo il tempo migliora e le navi genovesi riprendono il loro viaggio, ma verso sera scoppia una nuova tempesta che fa affondare l'imbarcazione in cui Landolfo \u00e8 prigioniero.\nPer salvarsi la vita, Landolfo a un certo punto si aggrappa ad una cassa che prima aveva ripetutamente allontanato. In tal modo, dopo quasi tre giorni, riesce ad arrivare come naufrago sull'isola di Corf\u00f9, dove una donna lo trova, lo porta nella sua casa e si prende cura di lui. Dopo qualche giorno Landolfo, recuperate le forze, pensa che potrebbe mobilitarsi per ritornare verso casa, e per sdebitarsi con la donna che lo aveva ospitato pensa di regalarle la cassa di legno, decidendo per\u00f2 che prima la aprir\u00e0 per vedere il suo contenuto.\nCon suo grande stupore, aprendo la cassa, scopre di essere nuovamente ricchissimo: la cassa contiene un'infinit\u00e0 di pietre preziose di gran valore. Allora, furbamente, mette le pietre in un sacco e regala alla donna la sola cassa vuota.\nRipartito, arriva a Trani, dove incontra dei concittadini che, riconoscendolo, lo vestono, gli procurano un cavallo e lo fanno scortare fino a casa.\nUna volta tornato a Ravello, Landolfo vende tutte le pietre, guadagnando il doppio del denaro con cui era partito. Allora manda parte del guadagno alla donna di Corf\u00f9 che lo aveva salvato e ai concittadini che lo avevano aiutato sulla via del ritorno e tiene per s\u00e9 il resto. Senza pi\u00f9 commerciare e con abbastanza denaro per sopravvivere, vive onorevolmente fino alla fine della sua vita.\nTemi.\nI temi affrontati nella novella riguardano il \"rapporto\" tra l'uomo e la sorte. L'uomo infatti non pu\u00f2 pensare di cambiare il suo destino, che pu\u00f2 essere favorevole o meno per la sua vita. Il destino \u00e8 qualcosa di incontrollabile, che sovrasta tutti gli uomini.\nUn altro tema \u00e8 l'attivit\u00e0 mercantile, la quale era molto praticata nell'epoca in cui la novella \u00e8 ambientata; era \"l'emblema\" della ricchezza, ma non appena qualcosa andava storto poteva far cadere in bancarotta i mercanti."}
{"id": "1810923", "revid": "599013", "url": "https://it.wikipedia.org/wiki?curid=1810923", "title": "Filip De Wilde", "text": ""}
{"id": "1810934", "revid": "124143011", "url": "https://it.wikipedia.org/wiki?curid=1810934", "title": "Trattato di Fontainebleau (1762)", "text": "Il trattato di Fontainebleau fu un accordo segreto nel quale la Francia cedeva la parte occidentale della Louisiana alla Spagna. L'accordo venne firmato il 3 novembre 1762, ma ratificato dalla Spagna solo dieci giorni dopo; esso fu una conseguenza della battaglia di Signal Hill, durante la guerra franco-indiana nel continente nordamericano. Nel frattempo la Francia era ancora in guerra, dato che era in corso la guerra dei sette anni anche nel Vecchio continente. Nella prospettiva di perdere i territori francesi in Canada, Luigi XV di Francia propose a Carlo III di Spagna di dargli la regione della Louisiana. Il re spagnolo quindi accett\u00f2.\nIl territorio proposto per la cessione comprendeva sia la parte ad ovest sia quella ad est del fiume Mississippi. L'accordo fu tenuto segreto fino al trattato di Parigi dell'anno successivo, che pose fine alla guerra dei sette anni. I termini specifici del trattato di Parigi diedero la parte orientale della Louisiana all'Impero britannico, mentre quella occidentale restava alla Francia, ivi compresa Nouvelle Orl\u00e9ans e l'isola adiacente. Il trattato di Fontainebleau venne allora reso noto e la porzione della Louisiana spettante ancora alla Francia pass\u00f2 sotto la Spagna.\nNel 1803 questo vasto territorio pass\u00f2 nuovamente alla Francia, ma a seguito della sconfitta francese contro gli insorti dell'isola di Saint-Domingue venne ceduto da Napoleone Bonaparte agli Stati Uniti d'America."}
{"id": "1810936", "revid": "827882", "url": "https://it.wikipedia.org/wiki?curid=1810936", "title": "Elio Pandolfi", "text": "Biografia.\nNacque a Roma da una famiglia numerosa, terzo dei quattro figli di Saturno Pandolfi, custode dell'Istituto Tecnico Commerciale \"Vincenzo Gioberti\" situato nel Palazzo Sora, dove abit\u00f2 con la famiglia fino al 1954, e di Maria Queroli. Aveva un fratello di nome Piero e due sorelle, Maria Luisa, deceduta nel 1943 a 23 anni, e Lucilla.\nDiplomatosi all'Accademia nazionale d'arte drammatica di Roma, debutt\u00f2 a Venezia nel 1948 come mimo-ballerino in \"Les malheurs d'Orph\u00e9e\" di Milhaud. Nello stesso anno entr\u00f2 con Orazio Costa al Piccolo Teatro di Roma. \nAlla radio approd\u00f2 nel 1949 scritturato da Nino Meloni per la Compagnia del teatro comico musicale di Roma.\nDalla fine degli anni '40 Pandolfi partecip\u00f2 a trasmissioni di rivista quali \"La Bisarca\" di Garinei e Giovannini (1949-51) a \"Briscola\" di Puntoni e Verde (1949-51), dal \"Giringiro\" (1951) a \"Caccia al tesoro\" (1952-54) di Garinei e Giovannini, da \"La canasta\" di Fiorentini a \"Rosso e nero\" con Corrado (1951-57) e \"Campo de' Fiori\", diretto da Giovanni Gigliozzi (1955). Luchino Visconti lo scelse per interpretare il ruolo del cantante castrato nello spettacolo \"L'impresario delle Smirne\", con Rina Morelli e Paolo Stoppa, che debutt\u00f2 al Teatro La Fenice il 1\u00b0 agosto 1957 (fu portato anche a Parigi e a Zurigo).\nNel 1954 debutt\u00f2 come cantante nell'operetta di Alfredo Cuscin\u00e0 \"La barca dei comici\", per poi dedicarsi all'attivit\u00e0 teatrale con Wanda Osiris, Carlo Dapporto, Lauretta Masiero, Febo Conti e Antonella Steni. Negli anni '60 prese parte con Dino Verde a numerose trasmissioni radiofoniche di variet\u00e0, fra cui \"Urgentissimo\", \"Scanzonatissimo\", con Antonella Steni e Alighiero Noschese, \"I discoli per l'estate\" (1974-75) e \"20.30 Express\", insieme alla Steni.\nCome doppiatore Pandolfi prest\u00f2 la voce ad attori come Donald Pleasence e Philippe Noiret, Joel Grey in \"Cabaret\" (1972) e Christopher Lloyd in \"La famiglia Addams\" (1991) e \"La famiglia Addams 2\" (1993), nonch\u00e9 Groucho Marx e Spencer Tracy (in alcuni ridoppiaggi o doppiaggi tardivi dei loro film). Doppi\u00f2 anche Stanlio della coppia Laurel &amp; Hardy, assieme a Pino Locchi che impersonava Ollio, in alcuni ridoppiaggi. Negli anni '60 e '70 fu anche la voce di Paperino e di Daffy Duck. Sempre nel campo dell'animazione doppi\u00f2 il personaggio di Le Tont nel disneyano \"La bella e la bestia\" (1991). \nPer Carosello prest\u00f2 la voce a una serie di personaggi animati, soprattutto della Paul Film di Paul Campani. In particolare era la voce di Toto del duo Toto e Tata insieme all'amica Isa Di Marzio. Negli anni '70, tra gli impegni teatrali (\"Alleluja brava gente\" di Garinei e Giovannini, 1970; \"Le femmine Puntigliose\" Goldoni, diretto da Giuseppe Patroni Griffi, 1977; \"Il vizietto\" di Jean Poiret, diretto da Luciano Salce, 1979) e televisivi (vari spettacoli e romanzi sceneggiati), continu\u00f2 a partecipare ad alcune trasmissioni radiofoniche come \"Il fischiatutto\" (1971) e \"Lei non sa chi sono io!\" (1972).\nDalla met\u00e0 degli anni '70 ai primi anni 2000 collabora col teatro Verdi di Trieste interpretando soprattutto operette: \u00e8 il Conte Boni Cancianu in \"La principessa della Czarda\" (1972) con Adriana Innocenti, Leopoldo Branmayer in Al cavallino bianco (1974), con Sergio Tedesco e Sandro Massimini, nel 1979 Pancrazio XIV in La duchessa di Chicago ancora con Massimini, per la regia di Gino Landi, nel 1988 Njegus in \"La vedova allegra\", con Daniela Mazzucato, Roberto Frontali e Luciana Serra, nel 1993 Gioacchino XIII Principe di Flausenthurn in \"Sogno di un valzer\" di Oscar Straus, con Jos\u00e9 Cura, per la regia di Massimo Scaglione e nel 2002 Toby Gutter in \"Scugnizza\" con Gennaro Cannavacciuolo.\nAl Teatro La Fenice di Venezia nel 1988 interpret\u00f2 Njegus in \"La vedova allegra\" con Raina Kabaivanska, per la regia di Mauro Bolognini, replicato nel 1990 al Teatro dell'Opera di Roma.\nTra la fine degli anni ottanta e il decennio successivo, \u00e8 tornato alla radio, soprattutto come lettore, in trasmissioni come \"Mi racconti una fiaba?\" (1987-1991), \"Impara l'arte e Il Signor Bonalettura\", questi due ultimi programmi condotti da Luciano Rispoli.\nAttore fra i pi\u00f9 affezionati al mezzo, Pandolfi continua a frequentare i microfoni della radio, partecipando da diversi anni al programma di Rai Radio 3 \"Hollywood Party\" e conducendo dal 2002 \"Di tanti palpiti\".\nLavor\u00f2 anche per il cinema e per la televisione, partecipando a variet\u00e0 e sceneggiati come \"Fuori programma\", con Raffaele Pisu, (1955), \"Orgoglio e pregiudizio\", diretto da Daniele D'Anza (1957), \"Za-bum\", diretto da Mario Mattoli (1964) e \"La domenica \u00e8 un'altra cosa\" (1969). \nNel 2011 ricevette il prestigioso Premio \"Ermete Novelli\".\nNel 2012 torn\u00f2 in scena a Roma con lo spettacolo \"Letterine per Silvia e altri sogni\", scritto e diretto da Paolo Silvestrini. Nel 2016 fu premiato alla Casa del Cinema di Roma con il Nastro d'argento alla carriera per il documentario a lui stesso dedicato dal titolo \"A qualcuno piacer\u00e0\", diretto da Caterina Taricano e Claudio De Pasqualis. La stessa Taricano dedic\u00f2 a Pandolfi una monografia, \"Elio Pandolfi che spettacolo\", uscita nel 2017 per Gremese editore. Si spegne nella sua Roma l'11 ottobre 2021 all'et\u00e0 di 95 anni."}
{"id": "1810938", "revid": "1243", "url": "https://it.wikipedia.org/wiki?curid=1810938", "title": "FTI \u2013 Ferrovie Turistiche Italiane", "text": ""}
{"id": "1810940", "revid": "122409206", "url": "https://it.wikipedia.org/wiki?curid=1810940", "title": "Emanuela Maccarani", "text": "Ex ginnasta, dal 2017 \u00e8 anche consigliere federale del Comitato olimpico nazionale italiano in quota tecnici.\nPer il suo contributo alla ginnastica italiana ha ricevuto l'onorificenza di ufficiale dell'ordine al merito della repubblica, la palma d'oro al merito tecnico e la stella al merito sportivo.\nCarriera.\nGinnasta.\nDiplomata in ragioneria e poi all'I.S.E.F., partecipa come atleta dal 1982 al 1984 nella squadra nazionale a due campionati europei (a Stavanger e Vienna) e a due coppe del mondo.\nAllenatrice.\nSmessi i panni di atleta, nel 1987 inizia la sua carriera di allenatrice. Allena squadre private ma entra anche a far parte dello staff tecnico della Nazionale come assistente allenatrice. Diventa allenatrice responsabile della squadra juniores ottenendo nel 1996 agli Europei di Oslo due medaglie di bronzo.\nDal 1996 \u00e8 allenatrice responsabile della Nazionale di ginnastica ritmica dell'Italia e debutta al Campionato mondiale di Siviglia nel 1998. Le prime medaglie arrivano ai Campionati Europei di Riesa (due medaglie di bronzo) e da allora la Nazionale ha iniziato ad accumulare medaglie tra cui l'argento olimpico ad Atene 2004 e la medaglia d'oro ai campionati del mondo di Baku soffiandolo all'eterna rivale: la squadra russa.\nPer i risultati conseguiti nella ginnastica ritmica, le \u00e8 stato assegnato nel 2004 l'Oscar \"Allenatrice dell'anno\" e, nel 2005, ha ricevuto l'onorificenza di Ufficiale dell'Ordine al Merito della Repubblica; nel 2006 ha ricevuto altres\u00ec la Palma di Bronzo al Merito Tecnico CONI.\nIl 19 aprile 2012 alla cerimonia dei Collari d'Oro al Merito Sportivo riceve per la sua carriera l'onorificenza della Palma d'Oro al Merito Tecnico.\nNel corso degli anni continua ad accumulare cos\u00ec tante medaglie (suddivise tra Olimpiadi, Mondiali, Europei e World Cup) da divenire l'allenatrice italiana pi\u00f9 medagliata di sempre.\nNel 2012 ha scritto con Ilaria Brugnotti il libro \"Questa Squadra. La ginnastica ritmica, le farfalle, la mia vita\" edito da Dalai Editore. Libro che nel 2016, vede una nuova pubblicazione riveduta e aggiornata fino ai Giochi Olimpici di Rio, edita da Baldini&amp;Castoldi.\nIl 10 aprile 2017 viene eletta membro del Consiglio Nazionale del CONI in rappresentanza dei tecnici."}
{"id": "1810941", "revid": "1568601", "url": "https://it.wikipedia.org/wiki?curid=1810941", "title": "Monte Nirvana", "text": "Il Monte Nirvana \u00e8 una montagna situata nella catena montuosa dei Monti Mackenzie. Con i suoi 2.773 metri sul livello del mare \u00e8 la montagna pi\u00f9 alta dei Territori del Nord-Ovest in Canada. \nLa prima scalata \u00e8 stata ad opera di Bill Buckingham e Lew Surdam nel luglio 1965. Sempre Buckingham le assegn\u00f2 il nome Nirvana.\nAttualmente il governo canadese \u00e8 orientato verso il riconoscimento ufficiale del toponimo \"Thunder Mountain\", in base al nome dato dagli abitanti locali della regione di Dehcho alla montagna."}
{"id": "1810950", "revid": "1543377", "url": "https://it.wikipedia.org/wiki?curid=1810950", "title": "Highway Star", "text": "Highway Star \u00e8 un singolo dei Deep Purple pubblicato nel 1972.\nTracce.\nLato A\nLato B\nStoria.\nLa canzone \u00e8 nata su un tourbus in rotta verso Portsmouth nel 1971. Un reporter chiese al gruppo come scrivevano le loro canzoni e Ritchie Blackmore, per dimostrarglielo, prese in mano la chitarra e improvvis\u00f2 un riff sul quale Ian Gillan inizi\u00f2 a cantare. Il brano venne completato entro la giornata ed eseguito al concerto quella sera stessa.\nL'anno dopo il gruppo incise il brano sul loro album successivo, Machine Head e lo scelse anche come singolo. Jon Lord dichiar\u00f2 che per la composizione del proprio assolo di tastiera si era ispirato a Bach. Per molti anni \u00e8 stato il brano di apertura dei concerti della band; nelle recenti tourn\u00e9e \u00e8 usato come bis e in alcune delle tappe del loro ultimissimo tour europeo \u00e8 stata usata di nuovo come canzone di apertura.\nUso nei media.\nLa canzone \u00e8 presente nella colonna sonora del videogioco \"\" e in quella del videogioco arcade \"City Connection\"."}
{"id": "1810954", "revid": "2056951", "url": "https://it.wikipedia.org/wiki?curid=1810954", "title": "Le avventure di Rin Tin Tin", "text": "Le avventure di Rin Tin Tin (\"The Adventures of Rin Tin Tin\") \u00e8 una serie televisiva statunitense destinata al pubblico giovanile, trasmessa dalla rete televisiva ABC dal 15 ottobre 1954 all'8 maggio 1959. Fu poi replicata nel decennio successivo.\nUn mese dopo il lancio della serie \"Lassie\", comincia un'altra serie televisiva di grande popolarit\u00e0 che ha per protagonista un cane e un bambino.\nAnche \"Rin Tin Tin\" era un cane che aveva gi\u00e0 un passato di successo al cinema in numerosi film degli anni venti e trenta, molti dei quali ambientati in un contesto western e militare. Il primo film che vede \"Rin Tin Tin\" protagonista risale al 1922 e il cane televisivo aveva il nome di \"Rin Tin Tin IV\", essendo il quarto esemplare della \"dinastia\".\nPer il ruolo del piccolo protagonista \"Rusty\" \u00e8 scelto Lee Aaker, che gi\u00e0 aveva dato buona prova di s\u00e9 in numerose pellicole al cinema, in western come \"Hondo\" (1954) al fianco di John Wayne e Geraldine Page. Come gi\u00e0 in \"Lassie\" dove il ragazzino (interpretato da Tommy Rettig era un orfano (di padre), anche in questa serie televisiva il protagonista \u00e8 un orfano (di entrambi i genitori) che trova nel reggimento la sua famiglia adottiva. \nTrama.\nProtagonista era \"Rusty\", impersonato dall'attore Lee Aaker, un bambino diventato orfano durante una incursione indiana e salvato dai soldati di una postazione di cavalleria di stanza a Forte Apache.\n\"Rusty\" e il suo cane Rin Tin Tin erano protagonisti di storie di frontiera - molte delle quali ideologicamente caratterizzate, ma sostanzialmente con fini educativi - che vedevano muoversi nel vecchio Far West trib\u00f9 di indiani, malviventi e avventurieri di ogni sorta.\nProduzione.\nLa serie - 164 puntate di venticinque minuti ciascuna - era prodotta da Screen Gems. Pensata per la tv dell'epoca, fu girata originalmente in bianco e nero. Solo successivamente le pellicole furono trasferite al colore.\nDistribuzione.\nRepliche della serie furono trasmesse dalla CBS dall'ottobre del 1959 fino a settembre del 1964. Una nuova serie di repliche and\u00f2 in onda nel 1976, e continu\u00f2 fino a met\u00e0 degli anni ottanta.\nIn Italia la serie ha avuto un notevole successo a partire dal 1956, quando la Rai ne acquist\u00f2 i diritti per trasmetterla sull'unica rete dell'epoca. Nei decenni successivi \u00e8 stata ritrasmessa pi\u00f9 volte fino alle riproposizioni, nel 2008 da parte della rete Mediaset Rete 4 che la trasmise nel palinsesto pomeridiano estivo.\nLa sigla italiana \u00e8 cantata dal gruppo Le Mele Verdi e si intitola \"La canzone di Rin Tin Tin\". \u00c8 stata pubblicata nel singolo Spazio 12/La canzone di Rin Tin Tin del 1982."}
{"id": "1810955", "revid": "125605284", "url": "https://it.wikipedia.org/wiki?curid=1810955", "title": "Strage di via Carini", "text": "La strage di via Carini fu un'azione mafiosa in cui, il 3 settembre 1982 nella palermitana via Isidoro Carini, morirono il prefetto di Palermo e generale dei Carabinieri Carlo Alberto dalla Chiesa, la moglie Emanuela Setti Carraro e l'agente di scorta Domenico Russo. L'autobianchi A112 oggetto dell'attacco \u00e8 conservata nel museo storico di Voghera.\nStoria.\nLa strage.\nIntorno alle ore 21:00 del 3 settembre 1982, il prefetto Carlo Alberto dalla Chiesa usc\u00ec da Villa Whitaker (sede della prefettura) a bordo di una Autobianchi A112 beige, guidata dalla moglie Emanuela Setti Carraro, per andare a cenare in un ristorante di Mondello. La A112 era seguita da un'Alfetta guidata dall'agente di scorta Domenico Russo. Alle ore 21:15, mentre passavano da via Isidoro Carini, una motocicletta Honda di grossa cilindrata, guidata da Giuseppe Lucchese che aveva alle sue spalle Giuseppe Greco (detto \"Scarpuzzedda\"), affianc\u00f2 l'Alfetta di Russo e lo colp\u00ec con un fucile d\u2019assalto AK-47.\nContemporaneamente una BMW 518, guidata da Calogero Ganci con a fianco Antonino Madonia, raggiunse la A112 e Madonia apr\u00ec violentemente il fuoco contro il parabrezza sempre con un AK-47 (dalla Chiesa e la moglie rimasero uccisi da trenta pallottole). L'auto del prefetto sband\u00f2, andando a sbattere contro il bagagliaio di una Fiat Ritmo ivi parcheggiata. Una seconda vettura, con a bordo Francesco Paolo Anzelmo e Giuseppe Giacomo Gambino, seguiva l'auto del prefetto, pronta a intervenire per bloccare l'eventuale reazione dell'agente di scorta, che non ci fu. Pino Greco scese dalla motocicletta e, girando attorno alla A112 crivellata dagli spari, controll\u00f2 l'esito mortale dell'agguato. Subito dopo l'auto e la motocicletta servite per il delitto vennero portate in un luogo isolato e l\u00ec date alle fiamme mentre gli assassini vennero prelevati e portati via da tre auto guidate rispettivamente dai \"boss\" Raffaele Ganci (padre di Calogero), Gaetano Carollo e Vincenzo Galatolo.\nI coniugi dalla Chiesa morirono sul colpo mentre l'agente Domenico Russo mor\u00ec dodici giorni dopo, il 15 settembre.\nMotivazioni.\nIl generale Carlo Alberto dalla Chiesa aveva condotto come capo del nucleo speciale antiterrorismo dei Carabinieri, a partire dal settembre 1978, la controffensiva dello Stato sui gruppi eversivi di estrema sinistra, in particolare sulle Brigate Rosse, con notevoli risultati. Egli aveva avviato il processo di disgregazione del fenomeno terroristico in Italia che si sarebbe definitivamente concluso dopo la sua morte.\nIn virt\u00f9 dei risultati conseguiti, dell'alto prestigio guadagnato sul campo, venne inviato a Palermo come prefetto della citt\u00e0 all'indomani dell'omicidio del sindacalista e uomo politico comunista Pio La Torre. Nei tre anni precedenti al suo insediamento, la mafia aveva assassinato, tra gli altri, valenti investigatori, magistrati e uomini politici come Boris Giuliano, Cesare Terranova, Piersanti Mattarella, Gaetano Costa e, appunto, Pio La Torre.\nMa dalla Chiesa, nei poco pi\u00f9 di cento giorni da prefetto a Palermo, non ebbe i promessi e non meglio precisati \"poteri speciali\" dal Governo, lamentandosene nell'agosto del 1982 in una famosa e polemica intervista concessa al giornalista del quotidiano \"La Repubblica\" Giorgio Bocca. Nella provincia di Palermo era inoltre in corso la cosiddetta \u00abseconda guerra di mafia\u00bb, nella quale i Corleonesi massacrarono i loro nemici per prendere il controllo dell'organizzazione: nell'estate 1982 si contarono decine di uccisioni di mafiosi nella zona tra Bagheria, Casteldaccia ed Altavilla Milicia, che venne soprannominata \u00abtriangolo della morte\u00bb dalla stampa dell'epoca, tanto che il quotidiano palermitano \"L'Ora\" arriver\u00e0 a titolare le sue prime pagine enumerando le vittime degli omicidi. In questo panorama, il 9 agosto di quell'anno vennero uccisi quasi in contemporanea Pietro e Salvatore Di Peri, rispettivamente padre e fratello del capomafia di Villabate assassinato qualche mese prima; dopo i due omicidi, arriv\u00f2 una telefonata anonima al quotidiano \"L'Ora\": \u201c\"Pronto, siamo l'equipe dei killer del triangolo della morte: con i fatti di stamattina l'operazione che chiamiamo \"Carlo Alberto\", in onore del prefetto, \u00e8 quasi conclusa. Dico quasi conclusa\"\u201d. Quasi un mese dopo, la sera del 3 settembre, avvenne il massacro in via Isidoro Carini e il giorno successivo, alla redazione palermitana de \"La Sicilia\", arriv\u00f2 una nuova chiamata: \"L'operazione Carlo Alberto si \u00e8 conclusa\".\nLa strage fece scalpore anche per le modalit\u00e0 \"militari\" con cui venne eseguita: dalla Chiesa e sua moglie vennero infatti colpiti con un Kalashnikov AK 47, arma da guerra. Dall'omicidio dalla Chiesa a oggi si \u00e8 inoltre fatta strada l'ipotesi, in sede giornalistica, storica e giudiziaria (se ne \u00e8 infatti dibattuto in udienza sia nel processo a Giulio Andreotti per concorso esterno in associazione mafiosa sia nel processo per l'omicidio del giornalista Carmine Pecorelli), che la morte del generale e di sua moglie sia in qualche modo anche collegata al memoriale redatto da Aldo Moro durante il suo sequestro, che si ritiene il generale dalla Chiesa abbia potuto visionare in versione integrale, pi\u00f9 ampia di quella nota dopo i ritrovamenti del 1978 e 1990 nel covo delle Brigate Rosse di via Monte Nevoso a Milano. Secondo Tommaso Buscetta (che rese tali dichiarazioni soltanto nel 1993), Andreotti sarebbe stato l\u2019entit\u00e0 che avrebbe avuto interesse, convergente con quello di Cosa Nostra, all\u2019eliminazione del generale dalla Chiesa perch\u00e9 a conoscenza di particolari ignoti sulla vicenda del sequestro Moro: \u201c\"Pecorelli e dalla Chiesa\"\u201d rifer\u00ec il collaboratore di giustizia ai giudici \u201c\"sono infatti cose che si intrecciano fra di loro\"\u201d.\nNel 2001 Giuseppe Guttadauro, medico chirurgo presso l'Ospedale Civico di Palermo e capomandamento di Brancaccio, intercettato nell'ambito di un'altra indagine mentre parlava con l'amico medico Salvatore Aragona, si lasci\u00f2 andare alle seguenti affermazioni:\nGUTTADAURO: \"\"Salvatore\u2026ma tu partici dall\u2019ottantadue, invece\u2026 ma chi cazzo se ne fotteva di ammazzare a Dalla Chiesa\u2026 andiamo parliamo chiaro\u2026\"\u201d.\nARAGONA: \u201c\"E che perch\u00e9 glielo dovevamo fare qua questo favore\u2026 Ma perch\u00e9 noi dobbiamo sempre pagare le cose...\"\u201d.\nGUTTADAURO: \u201c\"E perch\u00e9 glielo dovevamo fare questo favore...\"\u201d\nNel 2013 il boss Salvatore Riina, intercettato durante l'ora d'aria nel carcere milanese di Opera, si assunse la \"paternit\u00e0\" del delitto dalla Chiesa mentre parlava con il detenuto pugliese Alberto Lo Russo:\n\"Quando ho sentito alla televisione che il generale Dalla Chiesa era stato promosso prefetto di Palermo per distruggere la mafia ho detto: \u2018prepariamoci\u2019. Mettiamo tutti i ferramenti a posto, tutte le cose pronte per dargli il benvenuto. (...) Perci\u00f2 appena \u00e8 uscito lui con sua moglie \u2026 lo abbiamo seguito a distanza\u2026 tun \u2026 tun\u2026 potevo farlo l\u00e0, per essere pi\u00f9 spettacolare nell\u2019albergo, per\u00f2 queste cose a me mi danno fastidio. Era pi\u00f9 pulito cosi\u2026 l\u00e0 in questo albergo\u2026 a mare. C\u2019era un po\u2019 di eleganza un poco di gente ricchi perci\u00f2 potevano succedere anche altri morti, potevano succedere.\"\nIl 4 aprile 2017 \"Il Fatto Quotidiano\" riporta la rivelazione del collaboratore di giustizia Gioacchino Pennino (ex medico, consigliere comunale democristiano, massone e \"uomo d'onore\" di Brancaccio) secondo cui il parlamentare andreottiano Francesco Cosentino (segretario generale della Camera dei deputati e affiliato alla loggia P2 di Licio Gelli) sarebbe stato il mandante dell'omicidio dalla Chiesa: tale notizia risale all'audizione in commissione antimafia del procuratore generale di Palermo Roberto Scarpinato.\nReazioni e polemiche.\nIl giorno dopo l'efferato assassinio, il 4 settembre 1982, nella via Carini comparve un cartello scritto da un anonimo recante la scritta:\nIl giorno dei funerali, che si tennero nella chiesa palermitana di San Domenico, una grande folla protest\u00f2 contro le presenze politiche, accusandole di avere lasciato solo il generale. Vi furono attimi di tensione tra la folla e le autorit\u00e0, sottoposte a lanci di monetine e insulti al limite dell'aggressione fisica. Solo il Presidente della Repubblica Sandro Pertini venne risparmiato dalla contestazione.\nLa figlia Rita pretese che fossero immediatamente tolte di mezzo le corone di fiori inviate dalla Regione Siciliana (era presidente Mario D'Acquisto, che aveva duramente polemizzato con il prefetto) e volle che sul feretro del padre fossero deposti il tricolore, la sciabola e il berretto della sua divisa da Generale con le relative insegne.\nDell'omelia del cardinale Salvatore Pappalardo, fecero il giro dei telegiornali le seguenti parole (citazione di un passo di Tito Livio), che furono liberatorie per la folla, mentre causarono imbarazzo tra le autorit\u00e0 (il figlio Nando le defin\u00ec \"una frustata per tutti\"):\nA una settimana dai funerali del prefetto e della moglie, nel corso della Festa dell'Amicizia della Democrazia cristiana, Giulio Andreotti, alla domanda del giornalista Giampaolo Pansa sul perch\u00e9 non and\u00f2 al funerale, afferm\u00f2 che preferiva \u00ab\"andare ai battesimi\"\u00bb.\nIl 5 settembre 1982, due giorni dopo la strage, lo scrittore Leonardo Sciascia, intervistato dal \"Corriere della Sera\", afferm\u00f2: \u00ab\"Per capire tale affermazione bisogna rifarsi alla tesi classica che voleva la mafia inserita nel vuoto dello Stato, mentre in realt\u00e0 essa vive nel pieno dello Stato. (...) Ma forse Dalla Chiesa non aveva piena coscienza di questo fenomeno. Mi meraviglio infatti della maniera con cui \u00e8 stato ucciso. Quando un uomo arriva alle sue posizioni ha il dovere di farsi proteggere e di farsi scortare bene. Le manifestazioni di coraggio personale possono diventare forme di imprudenza pericolosa. Ci\u00f2 nonostante mi sgomenta la incapacit\u00e0 della nostra polizia di prevenire. Infatti un attentato ad un uomo come Dalla Chiesa non si improvvisa in quattro e quattr\u2019otto, ma nessuno ne aveva avuto sentore.\"\u00bb Queste dichiarazioni causarono numerose reazioni, soprattutto da parte del figlio del prefetto assassinato, Nando dalla Chiesa, che apr\u00ec una polemica a distanza con Sciascia sulle pagine del settimanale \"L'Espresso\", accusando lo scrittore di aver formulato una considerazione del genere per sminuire le pesanti responsabilit\u00e0 politiche che lui riteneva avesse la corrente andreottiana in Sicilia.\nL'8 settembre 1982, lo stesso Nando dalla Chiesa concesse un'intervista al giornalista Giorgio Bocca per il quotidiano \"La Repubblica\" in cui affermava che l'omicidio del padre era \"\"un delitto politico\" e i mandanti andavano \"ricercati nella Democrazia cristiana siciliana\", anche perch\u00e9 i democristiani Rosario Nicoletti, Salvo Lima, Mario D'Acquisto, Vito Ciancimino e il sindaco di Palermo Nello Martellucci si erano \"opposti alla concessione di poteri speciali\"\" al prefetto dalla Chiesa; l'intervista provoc\u00f2 numerose polemiche e smentite da parte dei politici tirati in ballo, che continuarono anche dopo la pubblicazione del libro-inchiesta \"Delitto imperfetto\" (1984), in cui Nando dalla Chiesa rinnovava e ampliava le sue accuse alla DC e in particolare contro Andreotti.\nA pochi giorni dall'agguato di via Carini, il Governo Spadolini II eman\u00f2 il decreto-legge 6 settembre 1982, n. 629 - convertito nella legge n. 726 del 12 ottobre 1982 - che istituiva l'Alto Commissario per la lotta alla mafia, organo alle dipendenze del Ministero dell'Interno preposto al contrasto delle cosche, mentre il Parlamento var\u00f2 la legge n. 646 del 13 settembre 1982 (detta \"Rognoni-La Torre\" dal nome dei promotori del disegno di legge) che introdusse nel codice penale l'art. 416-bis, il quale prevedeva per la prima volta nell'ordinamento italiano il reato di \"associazione di tipo mafioso\" e la confisca dei patrimoni di provenienza illecita.\nIndagini e processi.\nIl depistaggio di Spinoni.\nQualche settimana dopo l'eccidio di via Carini, il pregiudicato Giuseppe Spinoni, camionista di Bergamo, dichiar\u00f2 di essere stato presente sulla scena del delitto e aggiunse di avere riconosciuto, tra i killer che sparavano, lo 'ndranghetista calabrese Nicola Alvaro, suo ex compagno di cella. Quest\u2019ultimo fu subito arrestato e le indagini portarono all'individuazione di Nunzio Salafia, Antonino Ragona e Salvatore Genovese, tre pregiudicati siracusani legati al clan catanese dei Santapaola riconosciuti da Spinoni come membri del commando omicida. L'impianto accusatorio resse finch\u00e9 l'allora giudice istruttore Giovanni Falcone venne a sapere che a sostenere le spese per l'assistenza legale di Spinoni erano i servizi segreti e che il camionista era stato, in precedenza, utilizzato pi\u00f9 volte dai Carabinieri come testimone \"ad hoc\".\nLa prima prova della inattendibilit\u00e0 di Giuseppe Spinoni la si ebbe il giorno in cui gli fu mostrato l'album fotografico in cui, tra le decine di foto, riconobbe e indic\u00f2 il boss catanese Benedetto Santapola tra i partecipanti alla strage ma commise, per\u00f2, un errore madornale: la foto riportava sul retro il nome del capomafia ma riproduceva il volto di un'altra persona. Inoltre Falcone scopr\u00ec che la sera del delitto Spinoni si trovava in un albergo di Venezia e non a Palermo.\nSpinoni venne allora portato dai Carabinieri a fare un sopralluogo sul luogo del delitto, dove venne invitato a ricostruire le fasi dell'agguato: tuttavia venne condotto in un'altra strada di Palermo dal nome simile, la via Giacinto Carini, che lui indic\u00f2 come luogo della strage e non gi\u00e0 come avrebbe dovuto, la via Isidoro Carini, sita in tutt'altra zona della citt\u00e0. Per questi motivi Spinoni venne arrestato per falsa testimonianza.\nIl delitto dalla Chiesa all'interno del maxiprocesso di Palermo.\nNel luglio del 1983, il giudice Falcone firm\u00f2 quattordici mandati di cattura contro mandanti ed esecutori della strage di via Carini (in gran parte latitanti): i fratelli Michele e Salvatore Greco (i pi\u00f9 autorevoli esponenti della mafia siciliana, ricercati anche per l'omicidio del consigliere istruttore Rocco Chinnici), Filippo Marchese, Rosario Riccobono, Salvatore Riina, Tommaso Spadaro, Pietro Vernengo, Carmelo Zanca, Benedetto Santapaola come mandanti, nonch\u00e9 Nunzio Salafia, Mario Prestifilippo, Giuseppe Greco (detto \"Scarpuzzedda\"), Antonino Ragona e Salvatore Genovese, considerati gli autori materiali del massacro; i responsabili vennero individuati grazie a una perizia balistica la quale aveva dimostrato che il fucile mitragliatore Ak-47 che aveva sparato in via Carini era stato impiegato anche in altri clamorosi delitti della guerra di mafia allora in corso (omicidi di Stefano Bontate e Salvatore Inzerillo, attentato a Salvatore Contorno e strage della circonvallazione) e quindi la matrice di tali fatti di sangue era riconducibile ai boss della fazione \"vincente\" del conflitto mafioso (cio\u00e8 i Corleonesi). L'indagine venne chiusa l'anno successivo.\nNel 1984 il collaboratore di giustizia Tommaso Buscetta dichiar\u00f2 al giudice Falcone di aver saputo da Gaetano Badalamenti che la strage di via Carini \u201c\"sicuramente era stato un atto di spavalderia dei corleonesi che avevano cos\u00ec reagito alla sfida contro la mafia lanciata da dalla Chiesa.\" (Badalamenti) \"Soggiunse che certamente erano stati impiegati i catanesi \u2013appunto perch\u00e9 pi\u00f9 vicini ai corleonesi- che avevano cos\u00ec ricambiato il favore ricevuto con l\u2019uccisione di Alfio Ferlito e disse ancora che \u201cqualche uomo politico si era sbarazzato, servendosi della mafia, della presenza troppo ingombrante ormai, del generale\u201d\"\u2026\u201d. L'8 novembre 1985 l'ordinanza-sentenza del procedimento \"Abbate Giovanni + 706\" (il cosiddetto \"maxiprocesso di Palermo\") rinviava a giudizio per il delitto dalla Chiesa i fratelli Greco, Salvatore Riina, Rosario Riccobono, Filippo Marchese, Pietro Vernengo, Giuseppe Greco, Mario Prestifilippo, Bernardo Provenzano, Bernardo Brusca, Salvatore Scaglione, Antonino Geraci, Giuseppe Cal\u00f2, Giovanni Scaduto, Ignazio Motisi, Andrea Di Carlo e Benedetto Santapaola (sulla base del cosiddetto \"teorema Buscetta\", secondo cui tutti i \"delitti eccellenti\" sono ordinati dalla \"Commissione\" di Cosa Nostra) mentre Carmelo Zanca, Tommaso Spadaro, Nunzio Salafia, Antonino Ragona e Salvatore Genovese venivano prosciolti in istruttoria per insufficienza di prove; Giuseppe Spinoni veniva invece rinviato a giudizio per falsa testimonianza, calunnia e simulazione di reato.\nNel maxiprocesso, si costituirono parti civili anche Nando dalla Chiesa con le sorelle Rita e Simona (assistiti dagli avvocati Alfredo Galasso, Alfredo Biondi e Carla Garofalo), Antonia, Paolo e Giovanni Setti Carraro (madre e fratelli di Emmanuela) e Filomena Rizzo, vedova dell'agente Domenico Russo. Nel novembre 1986 la Corte d'assise del maxiprocesso, presieduta da Alfonso Giordano, and\u00f2 in trasferta a Roma per sentire i ministri Giovanni Spadolini, Virginio Rognoni e Giulio Andreotti sulla mancata concessione di pi\u00f9 ampi poteri al prefetto Dalla Chiesa.\nInfine, il 16 dicembre 1987 il presidente Giordano lesse il dispositivo della sentenza che concludeva il maxiprocesso di primo grado: per quanto riguarda la strage di via Carini, vennero condannati all'ergastolo Michele Greco, Salvatore Riina, Bernardo Provenzano, Filippo Marchese, Giuseppe Greco e Benedetto Santapaola mentre Mario Prestifilippo venne dichiarato non pi\u00f9 perseguibile perch\u00e9 ucciso qualche mese prima; vennero invece assolti per insufficienza di prove Rosario Riccobono, Bernardo Brusca, Salvatore Scaglione, Giuseppe Cal\u00f2 e Antonino Geraci e con formula piena Salvatore Greco, Pietro Vernengo, Giovanni Scaduto, Ignazio Motisi e Andrea Di Carlo; Giuseppe Spinoni venne condannato a quattro anni e mezzo di reclusione. Nelle motivazioni della sentenza si leggeva:\n\"Con il massacro di via Carini la criminalit\u00e0 organizzata ha dimostrato di volere e sapere alzare lo sguardo verso traguardi che le erano stati fino allora preclusi. Certamente per il funesto, endemico, e tragico retaggio del terrorismo, in una tracotante frenesia criminale, essa affermava col delitto dalla Chiesa che non era consentito a nessuno opporsi alle sue mire egemoniche e che tutto in Sicilia doveva essere ad essa subordinato. La venuta di dalla Chiesa, preceduta da un clamoroso battage giornalistico, suonava da un lato minaccia, dall'altro, fecendo leva sulla figura quasi leggendaria di chi aveva saputo combattere il terrorismo, costituiva per la mafia un gravissimo pericolo, ove egli fosse riuscito a costituire come da ogni parte si auspicava e come appariva a tutta prima ben possibile un punto di riferimento delle coscienze libere ed oneste, un incoraggiamento concreto ed efficiente a vivere e a lavorare serenamente, rifiutando i condizionamenti di losche trame predatrici.\"\nIl 22 febbraio 1989 si apr\u00ec il giudizio d'appello, che si concluse il 10 dicembre dell'anno successivo: la Corte d'assise d'appello, presieduta da Vincenzo Palmegiano, ribalt\u00f2 completamente la sentenza di primo grado e assolse tutti gli imputati per l'omicidio dalla Chiesa, formulando una nuova ipotesi circa il movente e i responsabili: il delitto sarebbe stato organizzato all'insaputa della fazione vincente dei Corleonesi poich\u00e9 controproducente per la loro strategia e quindi i responsabili dovevano ricercarsi nelle cosche uscite perdenti dalla guerra di mafia nel disperato tentativo di \"riconquistare terreno\" e fare ricadere la colpa sugli avversari; sempre secondo la sentenza d'appello, anche la prova dell'unico mitragliatore Ak-47 utilizzato in tutti i delitti non sarebbe decisiva ad addebitare la strage di via Carini alla fazione corleonese poich\u00e9 numerosi fonti indicavano tale arma in possesso del clan del \"boss\" Rosario Riccobono che, essendo un doppiogiochista, l'avrebbe potuta mettere a disposizione di entrambe le fazioni in guerra.\nIl 30 gennaio 1992 la prima sezione penale della Cassazione, presieduta da Arnaldo Valente, annull\u00f2 le assoluzioni d'appello poich\u00e9 giudic\u00f2 illogiche le motivazioni di quella sentenza e per gli imputati venne disposto un nuovo giudizio. Il processo di rinvio venne celebrato tra il 1993 e il 1995 davanti alla Corte d'appello presieduta da Rosario Gino: il 18 marzo 1995 vennero condannati come mandanti all'ergastolo Salvatore Riina, Bernardo Provenzano, Michele Greco, Francesco Madonia, Giuseppe Cal\u00f2, Bernardo Brusca e Antonino Geraci mentre Benedetto Santapaola venne assolto per non aver commesso il fatto.\nIl nuovo processo.\nNel 1996 i collaboratori di giustizia Calogero Ganci e Francesco Paolo Anzelmo si autoaccusarono di aver fatto parte del gruppo di fuoco che comp\u00ec la strage di via Carini e ci\u00f2 indusse la Procura di Palermo a riaprire le indagini. Per questi motivi, nel 1999 vennero rinviati a giudizio come esecutori materiali Antonino Madonia, Vincenzo Galatolo, Calogero Ganci e Francesco Paolo Anselmo (giudicati con il rito abbreviato) e venne stralciata la posizione di Raffaele Ganci e Giuseppe Lucchese, che vennero invece processati con il rito ordinario; non si pot\u00e9 procedere nei confronti di Giuseppe Greco, Giuseppe Giacomo Gambino e Gaetano Carollo perch\u00e9 tutti morti.\nNel marzo 2002 la Corte d'assise di Palermo, presieduta da Roberto Nobile, condann\u00f2 all'ergastolo Madonia e Galatolo mentre Ganci e Anzelmo ebbero quattordici anni di reclusione ciascuno poich\u00e9 vennero riconosciute le attenuanti e lo sconto di pena per la collaborazione con la giustizia. Nelle motivazioni della sentenza si legge:\n\"Si pu\u00f2, senz' altro, convenire con chi sostiene che al riguardo persistano ampie zone d'ombra, concernenti sia le modalit\u00e0 colle quali il generale \u00e8 stato mandato in Sicilia (praticamente da solo e senza mezzi) a fronteggiare il fenomeno mafioso, forse negli anni in cui il sodalizio Cosa nostra ha potuto esercitare nel modo pi\u00f9 arrogante ed incontrastato l'assoluto dominio sul territorio siciliano, sia la coesistenza di specifici interessi - anche all'interno delle istituzioni - all'eliminazione del pericolo costituito dalla determinazione e dalla capacit\u00e0 del generale.\"\nRiconoscimenti.\nIl magistrato Giovanni Falcone a proposito della morte del generale dichiar\u00f2:\nIl giorno seguente l'efferato omicidio, il 4 settembre 1982, nella stessa via venne affisso un cartello recante la scritta:\nQuesto fu un ultimo omaggio che il popolo del capoluogo siciliano volle dare al generale, in ricordo delle sue battaglie contro \"Cosa Nostra\"."}
{"id": "1810958", "revid": "1573940", "url": "https://it.wikipedia.org/wiki?curid=1810958", "title": "Sehebra", "text": "Biografia.\nQuesto sovrano, come molti altri della stessa dinastia, \u00e8 noto solamente attraverso il Canone Reale"}
{"id": "1810959", "revid": "30610", "url": "https://it.wikipedia.org/wiki?curid=1810959", "title": "Casarico", "text": ""}
{"id": "1810967", "revid": "767487", "url": "https://it.wikipedia.org/wiki?curid=1810967", "title": "Extrabreit", "text": "Gli Extrabreit sono un gruppo musicale tedesco attivo dalla fine degli anni settanta. Il cantante \u00e8 il carismatico Kai Havaii. Si collocano nell'ambito della Neue Deutsche Welle.\nStoria.\nNegli anni ottanta hanno avuto successo con diverse canzoni in lingua tedesca. La pi\u00f9 nota \u00e8 \"Hurra, Hurra, die Schule brennt\", del 1981. Si ricordano anche \"Kleptomanie\" e \"Duo Infernal\", eseguita insieme a Marianne Rosenberg nel 1982. Subito dopo tutti i componenti della band sono stati reclutati nel cast del film \"Gib Gas - Ich Will Spass\" insieme ai colleghi Nena e Markus; Kai Havaii avr\u00e0 modo poi di interpretare pellicole anche senza i suoi compagni. Dopo i riscontri poco fortunati di un lavoro in lingua inglese, gli Extrabreit sono tornati in auge nel 1992 duettando con Hildegard Knef in una nuova versione di \"F\u00fcr mich soll's rote Rosen regnen\", canzone storica della diva, trasformata per l'occasione in un pezzo punk rock.\nIl 2000 ha regalato agli Extrabreit un nuovo trionfo, con la pubblicazione di \"Flieger, gr\u00fc\u00df' mir die Sonne\", triplo CD. Nel 2005 l'album d'esordio della band, uscito venticinque anni prima, \u00e8 diventato disco di platino.\nLa discografia degli Extrabreit comprende una ventina di album, due dei quali dal vivo."}
{"id": "1810969", "revid": "729019", "url": "https://it.wikipedia.org/wiki?curid=1810969", "title": "Luke Narraway", "text": "Biografia.\nFiglio di un industriale della carne, Narraway ebbe il suo impatto nel rugby professionistico con il Gloucester, club con il quale esord\u00ec a Leeds in Premiership nel maggio 2003.\nConvocato nell' U-21, partecip\u00f2 con essa al Sei Nazioni e alla Coppa del Mondo di categoria.\nNel 2008, complice l'infortunio di Nick Easter e il ritiro di Lawrence Dallaglio, Narraway esord\u00ec in Nazionale maggiore nel corso del Sei Nazioni.\nNel maggio successivo fu incluso tra i convocati al \"tour\" neozelandese del giugno 2008, e disput\u00f2 anche il Sei Nazioni 2009.\nA livello di club vanta un'European Challenge Cup vinta con il Gloucester."}
{"id": "1810970", "revid": "156341", "url": "https://it.wikipedia.org/wiki?curid=1810970", "title": "San Giovanni di Galermo", "text": ""}
{"id": "1810973", "revid": "1522738", "url": "https://it.wikipedia.org/wiki?curid=1810973", "title": "Economia dell'Impero austriaco", "text": "Caratteri generali dello sviluppo economico dell'Impero d'Austria (1815-1914).\nBisogna sfatare il mito secondo cui l'Impero d\u2019Austria fosse arretrato economicamente rispetto alle altre potenze europee.\n Erano invece presenti forti diversit\u00e0 e disparit\u00e0 fra le province occidentali ( Boemia, Moravia, Austria propriamente detta ) e quelle orientali (Ungheria, Galizia, Transilvania). Ad esempio il reddito pro-capite: 790 corone nelle regioni alpine, 630 corone nelle regioni ceche, 340 in quelle ungheresi, 270 in Dalmazia e solo 250 in Galizia. \n Ulteriori difficolt\u00e0 erano rappresentate dalla topografia, che rendeva difficili e costosi i trasporti interni ed internazionali, e dalla localizzazione infelice delle risorse naturali.\n Ad inizio novecento l'area austriaca aveva conseguito in modo graduale uno sviluppo pari a quello medio dell'Europa occidentale mentre le terre ungheresi, seppure pi\u00f9 arretrate, avevano i prodromi dell'industrializzazione, risultando cos\u00ec molto pi\u00f9 avanzate della maggior parte dei paesi dell'Europa orientale. \n Le stime del tasso di crescita del prodotto industriale pro capite in Austria nella prima met\u00e0 del XIX secolo spaziano fra l'1.7% e il 3,6% , con un incremento nella seconda met\u00e0 del secolo. In Ungheria dopo il compromesso del 1867 la produzione industriale crebbe a ritmi ancora pi\u00f9 elevati.\nCronologia Austriaca.\n Nelle aree occidentali della monarchia i primi segni di una crescita economica moderna sono individuabili a partire dalla seconda met\u00e0 del XVIII secolo: in Austria e Boemia esisteva un forte settore tessile con lavorazione a domicilio (lino e lana e dal 1763 embrioni dell'industria cotoniera); non mancavano insediamenti siderurgici e manifatture per la produzione del vetro e della carta.\n I primi tentativi di meccanizzazione, concentrati nel ramo tessile e in quello siderurgico, datano fra il 1830 ed il 1847. Impiegando come parametro il consumo di carbone, il decollo industriale potrebbe essere collocato intorno al 1850; intorno al 1867 \u2013 1873 per il boom degli investimenti nelle infrastrutture; attorno al periodo fra il 1890 ed il 1914 per le sostanziali trasformazioni dell'economia.\nCronologia Ungherese.\n La nazione magiara apparteneva alle aree orientali dell'impero: in parte dedita all'agricoltura, con una struttura economica-sociale d'ancien r\u00e9gime ed un buon settore commerciale, disponeva di alcune miniere ma di poche manifatture e subiva, pur traendone vantaggi, la sudditanza economica nei confronti delle terre austriache.\n Ebbero effetto positivo sull'industrializzazione l'afflusso di capitali da Vienna e l'esistenza di un vasto mercato per i prodotti agricoli. Nel 1900 il 41% della produzione industriale derivava dal settore alimentare: farina (nel 1870 Budapest era il secondo centro mondiale di macinazione dei cereali dopo Minneapolis), zucchero di barbabietola, frutta conservata, birra ed alcolici.\n Fra la fine XIX e l'inizio del XX secolo crebbero a tassi significativi il consumo di carbone e la produzione agricola, del ferro e dell'acciaio\nOstacoli naturali e artificiali.\n L'industrializzazione dell'Impero asburgico pu\u00f2 essere definita \u201claboriosa\u201d: la presenza di numerosi ostacoli naturali ed istituzionali richiedeva fatica aggiuntiva e rallentava i tempi dello sviluppo.\n Fino alla realizzazione della rete ferroviaria (1840 \u2013 1850), il trasporto terrestre, data la natura prevalentemente montagnosa del paese, era costoso e quello fluviale inesistente nelle regioni montane. La rete di canali era ridotta ed il corso del Danubio e degli altri grandi fiumi (Drava, Tibisco\u2026 ) portava a sud e ad est, in direzione opposta rispetto ai mercati e ai centri industriali.\n Erano pi\u00f9 numerosi gli ostacoli artificiali:\nLe ferrovie.\n Laddove lo stato ebbe maggior successo fu nella costruzione della rete ferroviaria (144 km nel 1850, 6112 nel 1870 e 22981 nel 1913 ): questa oltre a generare un notevole indotto favor\u00ec la divisione geografica del lavoro all'interno dell'Impero. \n Nel 1810 fu aperta una ferrovia trainata da cavalli (22 km) in Stiria per il trasporto del ferro. Nel 1832 fu aperta una ferrovia, sempre a cavallo, tra Linz e \u010cesk\u00e9 Bud\u011bjovice \"(Budweis)\", per una lunghezza di 128,8 km: era la prima ferrovia interurbana d'Europa.\n La prima sezione della ferrovia tra Vienna e Cracovia \"(Kaiser Ferdinands Nordbahn)\" fu aperta nel 1837. Lo stato inizi\u00f2 allora ad interessarsi alle ferrovie e nel 1854 possedeva 994 km di linee ferrate (su 1.443 km, circa il 70%). \n Dopo il 1854, a causa della crisi finanziaria dell'Impero, le ferrovie della parte austriaca furono vendute a prezzi stracciati, specialmente ad investitori francesi; furono garantite concessioni per nuove compagnie private e la realizzazione di diverse linee da parte dei privati si fece allora intensa. La lunga depressione, iniziata dal crollo della Borsa di Vienna nel 1873 port\u00f2 alla bancarotta diverse ferrovie..\n Alla fine del 1884 la rete delle ferrovie dello stato, che includeva la rete ungherese acquisita nel 1867, copriva 5.103 km. Nel 1884 fu fondata la \"kk Generaldirektion der Staatsbahnen\" (\"Direttorato generale imperiale delle ferrovie dello Stato\") e questo segn\u00f2 la nascita della \"kaiserlich-k\u00f6nigliche Staatsbahnen\" (abbreviato come \"kkStB\" o \"k.k.St.B.\").\n Con la nazionalizzazione di altre compagnie, la \"kkStB\" ottenne il monopolio dei trasporti ferroviari. La \"S\u00fcdbahn\" (SB, ferrovia del sud) era l'unica grande compagnia rimasta privata fino alla fine dell'Impero. Nel 1914, su un totale di 22.981 km di binari, 18.859 (l'82%) erano statali.\n I nodi principali della rete erano Vienna e Budapest. Dalla prima partivano le linee per Trieste, Praga ed il Reich tedesco, Monaco di Baviera e l'Italia ( passando per Innsbruck ed il passo del Brennero ). La capitale era collegata a Leopoli e all'Impero russo tramite una linea che partiva da Cracovia. Da Budapest le ferrovie portavano a Fiume passando per Zagabria, a Sarajevo, a Belgrado e al regno di Serbia, in Transilvania ed infine in Bucovina.\nLa Crescita Economica Moderna.\nPrima di considerare lo specifico caso austriaco, \u00e8 doveroso introdurre ed illustrare il concetto, teorizzato da S. Kusnets, di \u201cCrescita Economica Moderna\u201d ( da qui in avanti C. E. M ).\nTale espressione indica \u201cuna crescita di lungo periodo nella capacit\u00e0 di fornire un quantitativo crescente di beni economici ad una certa popolazione. Questa capacit\u00e0 in aumento \u00e8 resa possibile da progressi tecnologici e istituzionali e dagli adattamenti ideologici che ne derivano.\u201d\nImpero.\nMolti storici economici, nell'illustrare la C. E. M. in Europa fra \u2018800 e \u2018900, fanno riferimento al gradiente ovest \u2013 est dello sviluppo economico. Questo concetto caratterizza le posizioni economiche di molti stati europei nel periodo ed \u00e8 stato riconosciuto come l'ostacolo principale all'affermazione della C. E. M. nei territori sottomessi agli Asburgo.\n In molte parti dell'Europa dell'ovest i caratteri principali della C. E. M. sono gi\u00e0 presenti a fine \u2018700, con alcuni elementi risalenti addirittura al Medioevo. Muovendosi da ovest verso sud ed est, gli elementi della C. E. M. sono sempre meno presenti fino a mancare in Russia e nei Balcani: in queste regioni si registra un minor reddito pro capite rispetto all'ovest, le concentrazioni urbane sono disperse e pi\u00f9 piccole, le attivit\u00e0 non agricole sono meno rilevanti e sussistono ancora fenomeni feudali.\n L'evoluzione europea della C. E. M. pu\u00f2 essere vista come un processo di diffusione in cui gli impulsi della crescita si trasferirono, coerentemente al gradiente, da ovest verso sud ed est tramite flussi di beni fra le diverse regioni e di capitale umano e fisico generato dalla stessa crescita. La C. E. M. dell'Impero d'Austria non fu altro che una versione su scala ridotta del processo in atto in Europa.\n La C. E. M. della monarchia asburgica precedette di molto tempo il suo collasso politico (11 novembre 1918). Nei territori occidentali quali l'odierna Repubblica Ceca, la regione alpina ed il bacino del Danubio, le condizioni erano paragonabili a quelle di aree avanzate della Francia e degli stati tedeschi e molti degli elementi della C. E. M. erano presenti gi\u00e0 sul finire del XVII secolo. Nelle regioni orientali invece (Galizia e Transilvania) la popolazione si dedicava principalmente all'agricoltura, in situazioni ancora di servaggio.\n Nel tempo si era creata e stabilizzata una situazione tale per cui l'ovest godeva di un vantaggio comparato nelle attivit\u00e0 industriali, la met\u00e0 orientale dell'Impero, meno densamente popolata e pi\u00f9 pianeggiante, in quelle agricole.\n La politica mercantilista promossa da Maria Teresa (1740 \u2013 1780) mirava a creare un'economia interna integrata in cui si sfruttasse al meglio tale specializzazione intraprendendo un aggressivo programma di espansione economica: abolite o ridotte le tariffe doganali interne e migliorati i trasporti stradali e fluviali; incoraggiata l'introduzione di nuove attivit\u00e0 produttive ed invitate maestranze e capitalisti stranieri. Tale politica rafforz\u00f2 le tendenze gi\u00e0 in atto verso la crescita economica ed i mutamenti strutturali iniziati nelle regioni occidentali della monarchia gi\u00e0 nel '700.\nAustria.\n La C. E. M. inizi\u00f2 a partire dal secondo decennio del XIX secolo con la ripresa degli anni '20, succeduta alla stagnazione del periodo napoleonico e post napoleonico.\n Fra 1820 e 1855 si ebbe un sostenuto tasso di crescita economica, seguito fra 1855 e 1867 da una fase di stagnazione e di momentanea interruzione dello sviluppo. Dal 1867 in avanti non mancheranno shock anche violenti, inseriti tuttavia in un quadro generale di espansione economica ed ulteriore diffusione e radicamento delle istituzioni e della mentalit\u00e0 capitaliste.\n A riprova che la C. E. M. inizi\u00f2 nella prima met\u00e0 del XIX secolo, si possono impiegare dati riguardanti il sempre minor peso percentuale della popolazione dedita all'agricoltura in Austria e Boemia:\n Questa fase iniziale della C. E. M. fu favorita da progressi tecnologici concentrati nell'industria tessile e, in misura minore, nel meccanico, nel siderurgico e nell'alimentare, il cui punto di riferimento fu sempre l'Inghilterra. Nei decenni fra 1830 e 1850 con l'aiuto di capitali e tecnologie tedesche furono poste le basi di un moderno sistema dei trasporti e nel capo agricolo erano apparse rilevanti innovazioni quali nuove colture e rotazioni innovative gi\u00e0 prima del 1848.\n Nel contempo avvenivano importanti cambiamenti istituzionali: \n Nel breve periodo i mutamenti sopra introdotti comportarono soltanto un aumento del PIL. Le modifiche pi\u00f9 importanti e significative si ebbero nel medio \u2013 lungo periodo.\nUngheria.\nSeppur in ritardo, le forze della C. E. M. si diffusero dai territori occidentali a quelli orientali pur rimanendo il gradiente nello sviluppo: le nuove attivit\u00e0 si diffusero nei territori oggi slovacchi appartenenti allora al Regno di Ungheria, nelle regioni al confine con l'Austria e nella periferia di Budapest.\n Pur non essendo facile stabilirne una tempistica, l'inizio di una sostanziale crescita economica pu\u00f2 essere fatto risalire in modo approssimativo ai tardi anni '70. \n Nell'agricoltura la crescita verificatasi fra 1850 e 1860 fu un'estensione dei fenomeni gi\u00e0 in atto prima del 1848 mentre negli anni \u201860 la produttivit\u00e0 aument\u00f2 ad un tasso medio annuo dell'1,5%.\n Nel lasso compreso fra il 1870 ed il 1913 il tasso medio annuo di crescita della produzione dei cinque maggiori cereali (frumento, segale, orzo, avena e granoturco) spazi\u00f2 fra l'1,5% ed il 2% e nello stesso periodo i raccolti totali (includendo nelle stime culture \u201cminori\u201d come foraggi, legumi, patate ecc.) aumentarono di 2,5 volte, da cui un tasso di crescita medio dei raccolti pari al 2% annuo circa. La produzione di prodotti d'origine animale crebbe fra il 1870 ed il 1914 al tasso del 2,5% per anno. Fra 1880 e 1910 l'output per lavoratore aument\u00f2 dell'1,5% annuo, una percentuale simile a quella registrata in Germania fra 1850 e 1913: + 1,2%. \n Le fattorie pi\u00f9 \u201cpiccole\u201d (1.250.000 contadini che possedevano terreni inferiori ai nove acri) si dedicarono ad un'agricoltura \u201cintensiva\u201d, mentre le grandi propriet\u00e0 terriere (poco meno di 4000 grandi latifondisti che possedevano terreni di oltre 1400 acri.) si resero pi\u00f9 dipendenti dalle tradizionali colture estensive.\n La produzione industriale crebbe fra 1830 e 1855 ad un tasso medio annuo dell'1,7% e dal 1855 in avanti conobbe un aumento inarrestabile: fu intensa fra il 1867 ed il 1873 ed ancora pi\u00f9 vigorosa a partire dagli anni '80, in cui s'accrebbe l'importanza delle ferrovie.\n Durante la stagnazione 1858 \u2013 1864, di fronte ad un calo della produzione industriale austriaca del 19,3%, quella ungherese sal\u00ec del 4,1%. Superata la crisi del 1873, la produzione aument\u00f2 del 6,8%, quella austriaca del 6,5%.\n La struttura sociale ungherese si modific\u00f2 venendo a contatto con la C. E. M.: infatti anche qui diminu\u00ec la percentuale di addetti nel settore primario.\nLa prima fase di crescita e mutamenti strutturali fu spinta dall'adozione di novit\u00e0 tecnologiche: negli anni '40 si conobbe una limitata meccanizzazione con l'introduzione della macchina a vapore nella produzione della carta, nel tessile e nell'industria alimentare (macina dei cereali), e a partire dagli anni '70 la velocit\u00e0 di innovazione fu maggiore.\n La vita economica sociale e politica ungherese fu a lungo dominata dalla nobilt\u00e0 terriera, ma questa non ostacol\u00f2 l'evoluzione e l'affermazione dell'economia di mercato. L'emancipazione dei servi diede una base capitalista all'agricoltura e gli aristocratici investirono grandi capitali in nuove tecniche.\n Furono fondamentali per l'affermazione del capitalismo ungherese i flussi di capitali e gli imprenditori austriaci e stranieri (come gi\u00e0 i capitali finanziari ed umani provenienti dall'Europa dell'ovest erano stati vitali per l'economia austriaca). Ad un certo punto della crescita economica ungherese il 60% del capitale investito era straniero, in maggioranza austriaco.\nRuolo delle banche.\nLe banche hanno giocato un ruolo chiave nel processo di industrializzazione. L'Austria crebbe ad un ritmo non elevato ma costante proprio grazie agli incentivi bancari.\n Nel periodo fra 1867 e 1873 furono fondate almeno 1000 s.p.a., il numero di macchine a vapore quadruplic\u00f2 ed il consumo di carbone aument\u00f2 in modo considerevole. Alla base di questo boom stava l'imponente sistema bancario viennese. \n Ad inizio \u2018800 questo era poco sviluppato, ma con la fondazione nel 1855 ad opera di Anselm von Rothschild, figlio di Salomon, del \"Creditanstalt\", che divenne nel tempo la pi\u00f9 grande banca dell'Austria - Ungheria, con filiali a Praga, Brno, Trieste, Budapest, Leopoli e Bra\u0219ov, la situazione si modific\u00f2 rapidamente. Questa era basata sul modello del Cr\u00e9dit mobilier francese, con un capitale azionario di ben sessanta milioni di fiorini. \n Nell'immediato sorsero altre banche simili, con un notevole incremento del credito a breve termine e del coinvolgimento finanziario su larga scala nelle attivit\u00e0 industriali. Furono anni di intensa \u201cfebbre\u201d speculativa. Dopo la crisi della borsa del 1873, lo sviluppo di societ\u00e0 azionarie fu lento, cos\u00ec come furono scarsi gli investimenti, pubblici e statali, nei titoli industriali e ferroviari. In questi anni le banche avevano sempre rapporti stretti con l'industria, ma il capitale di rischio fornito era poco, generalmente crediti a breve termine.\n Fino al 1890 le banche non ebbero nessun ruolo nel promuovere l'azione industriale o nella fornitura di crediti a lungo termine. In seguito attuarono una politica prudente, entrando nei settori elettrotecnico, meccanico e petrolifero con imprese ben consolidate. Le banche viennesi controllarono i cartelli creatisi, quasi 200 prima della guerra, e l'evoluzione e la distribuzione industriale dell'impero indirizzandola verso il mantenimento della struttura economica preesistente.\n A differenza del modello tedesco dunque, gli istituti austriaci non svolsero alcun ruolo imprenditoriale, pur avendo stretti rapporti con l'industria.\nDisparit\u00e0 regionali.\nIl diffondersi della C. E. M. all'interno dell'Impero avvenne nel contesto di un'unione economica che cresceva con regolarit\u00e0. \n Alla base di tale integrazione stavano forze istituzionali ed economiche: \n Nella seconda met\u00e0 del XIX secolo l'interdipendenza economica fra le regioni della duplice monarchia si svilupp\u00f2 ulteriormente pur rimanendo invariata la struttura base del commercio interno affermatasi a partire da Maria Teresa: prodotti industriali austriaci per prodotti agricoli ungheresi. A. A. May scrive: \u201cLe eccedenze della produzione di grano e di bestiame delle pianure dell'Ungheria e della Galizia venivano vantaggiosamente esportate nelle zone industriali dell'Austria. E i produttori di vini italiani avevano sbocchi pi\u00f9 redditizi di quelli che avrebbero avuto se fossero stati cittadini del Regno d'Italia.\u201d Nel 1901 il 72% della produzione ungherese era esportato in Austria ed il 34% delle esportazioni austriache era diretto in Ungheria.\n A partire dagli anni '60 i prezzi di determinati beni tesero a coincidere fra le diverse zone, cos\u00ec come, a partire dal decennio successivo, i tassi d'interesse. \n Questo flusso interregionale di beni, servizi e capitali permise la diffusione della C. E. M. e le disparit\u00e0 regionali, dapprima approfonditesi, si ridussero in modo progressivo fino al 1914. Questo gap si era allargato fra 1850 e 1860, ma negli anni '60 ed '80 l'Ungheria aveva conosciuto tassi pi\u00f9 elevati di sviluppo dell'Austria, tassi all'incirca uguali negli anni '70.\n Pur mancando dati attendibili sul prodotto pro capite, si pu\u00f2 affermare che il livello di disuguaglianza esistente nella prima met\u00e0 del XIX secolo, and\u00f2 riducendosi nella seconda. Nel 1913 era paragonabile a quello d'altre realt\u00e0 europee\nRitardi nello sviluppo.\nA giudizio di molti storici, l'economia austriaca alla vigilia della prima guerra mondiale, se paragonata a quella dei suoi principali rivali (Francia e Germania ad esempio), era arretrata: la crescita economica era partita in ritardo e procedeva, afflitta da gravi carenze strutturali, lentamente.\nTuttavia Bairoch ha sottovalutato i dati dei tassi medi di crescita della produzione industriale austriaca ed ungherese tra 1860 e 1913:\n La differenza fra la forte arretratezza d'inizio XIX secolo e la relativa arretratezza d'inizio XX secolo pu\u00f2 essere meglio compresa tenendo conto del gradiente ovest \u2013 est nella differente tempistica di diffusione della C. E. M dalle aree occidentali a quelle orientali.\n Le prime conclusero l'et\u00e0 mercantilista con un livello di sviluppo pi\u00f9 o meno simile a quello di altri territori dell'Europa occidentale, e mantennero questa parit\u00e0 anche ad inizio \u2018800 (nel 1840 il reddito pro capite in Austria era il 75% del corrispettivo tedesco).\n Il divario si approfond\u00ec usando come indicatori il consumo di carbone e l'impiego di macchine a vapore a causa del basso livello di sviluppo industriali delle aree orientali che disponevano di pochi chilometri di ferrovia pro capite, di una scarsa produzione di ferro e di pochi cavalli vapore installati. \n Si pu\u00f2 dunque affermare che la debolezza complessiva sia da attribuire principalmente alla debolezza delle regioni orientali dell'Impero.\n Dopo il 1850 e la diffusione ad est della C. E. M., lo scarto Austria \u2013 Europa occidentale si stabilizz\u00f2 per ridursi a fine \u2018800 in seguito allo sviluppo, inaspettatamente rapido, dell'Ungheria.\n In conclusione, si possono trarre quattro considerazioni:\nBibliografia.\nDi questa raccolta sono stati consultati:"}
{"id": "1810974", "revid": "27723", "url": "https://it.wikipedia.org/wiki?curid=1810974", "title": "Arcoveggio", "text": ""}
{"id": "1810977", "revid": "36426", "url": "https://it.wikipedia.org/wiki?curid=1810977", "title": "Carmine (Firenze)", "text": ""}
{"id": "1810980", "revid": "287204", "url": "https://it.wikipedia.org/wiki?curid=1810980", "title": "IC 443", "text": "IC 443 \u00e8 un resto di supernova situato nella costellazione dei Gemelli. Si crede che sia stato originato da una supernova esplosa in un periodo compreso fra 3000 e 30.000 anni fa, e che il nucleo della stella progenitrice responsabile di tale evento abbia formato la stella di neutroni CXOU J061705.3+222127. Si tratta di un oggetto molto studiato a causa della sua interazione con altre nubi molecolari.\nCaratteristiche.\nIC 443 possiede un diametro angolare di 50 minuti d'arco, che ad una distanza di 5.000 anni luce equivalgono ad una dimensione reale di circa 70 anni luce.\nLa nebulosa, sia nel visibile che nelle onde radio, possiede una forma a guscio, consistente in due met\u00e0 con raggio e centro differenti; un terzo guscio nebuloso, inizialmente attribuito a IC 443, \u00e8 ora riconosciuto come un resto di supernova pi\u00f9 antico, forse di 100.000 anni, chiamato G189.6+3.3. L'et\u00e0 dell'oggetto resta incerta; c'\u00e8 un certo accordo sul fatto che l'evento che cre\u00f2 la nebulosa sia avvenuto fra 3000 e 30.000 anni fa. Tramite le osservazioni condotte col Chandra X-ray Observatory e col XMM-Newton \u00e8 stata identificata la pulsar nei pressi dell'anello meridionale.\nAmbiente.\nIC 443 si trova in direzione dell'anticentro galattico (l=189.1\u00b0), vicino al piano galattico (b=+3.0\u00b0). Molti oggetti si trovano in quest'area di cielo, come la regione HII S249, diverse stelle giovani appartenenti all'associazione Gem OB1 e resti di supernove pi\u00f9 antichi (G189.6+3.3).\nLa nebulosa si evolve in un ambiente ricco e complesso, che influenza fortemente la sua morfologia; le osservazioni a pi\u00f9 lunghezze d'onda condotte in quest'area di cielo mostrano la presenza di gradienti di forma e differenti geometrie di nubi.\nSi sa che le stelle massicce hanno una vita relativamente breve (circa 30 milioni di anni) e che terminano la loro vita quando ancora si trovano all'interno della nube progenitrice; le stelle pi\u00f9 massicce (stelle di classe O) illuminano l'ambiente circostante con il loro potente vento stellare. Le stelle di tipo B, con una massa tipica compresa fra 8 e 12 masse solari, non sono in grado di spazzare l'ambiente circostante con la loro radiazione e quando esplodono come supernovae interagiscono con l'ambiente circostante. Dunque non sorprende il fatto che IC 443 si trovi circondata da altri complessi nebulosi di grossa entit\u00e0; in effetti, una buona parte dei resti di supernova noti si trovano nelle vicinanze di questi complessi nebulosi (circa 50 dei 265 resti riportati nel Green Catalogue), e molti di questi (circa il 60%) mostrano chiari segni di interazione con una nube circostante.\nLe immagini ottiche e a raggi X sono caratterizzate da una linea scura, che incrocia IC 443 da nord-ovest a sud-est; l'emissione da gas molecolare quiescente \u00e8 stata osservata nella stessa direzione, ed \u00e8 probabilmente dovuta alla presenza di una nube molecolare gigante, posta fra noi e il resto di supernova."}
{"id": "1810981", "revid": "6923", "url": "https://it.wikipedia.org/wiki?curid=1810981", "title": "Heart of Glass", "text": "Heart of Glass \u00e8 una canzone del gruppo musicale Blondie. Inclusa nell'album del 1978, \"Parallel Lines\", \"Heart of Glass\" divenne un successo in tutto il mondo quando fu pubblicato come singolo, arrivando alla vetta di numerose classifiche come la Billboard Hot 100, Official Singles Chart (per 4 settimane), Australia (per 5 settimane), Austria (per 8 settimane), Germania (per 6 settimane), Canada (per 2 settimane), Nuova Zelanda (per 4 settimane), Svizzera (per 3 settimane), al secondo posto in Irlanda e Sud Africa, al terzo in Svezia, al quarto in Francia, al quinto in Belgio e Norvegia ed all'ottavo in Italia e Paesi Bassi.\nStoria.\n\"Heart of Glass\" venne originariamente registrata nel 1975 con il nome \"Once I Had a Love\", ed era molto pi\u00f9 lenta e dai ritmi blues/reggae. I Blondie la suonavano spesso durante i tour, e la registrarono nuovamente nel 1978, con una struttura pi\u00f9 rock. Quando fu registrato l'album \"Parallel Lines\", la musica disco era quella pi\u00f9 in voga, ed il produttore Mike Chapman decise di dare al brano l'impostazione \"disco\".\nIl videoclip, diretto da Stanley Dorfman, fu mandato in onda per la prima volta nel gennaio del 1979.\nIl brano \u00e8 entrato nella Grammy Hall of Fame Award 2016."}
{"id": "1810982", "revid": "2091899", "url": "https://it.wikipedia.org/wiki?curid=1810982", "title": "Noah Bennet", "text": "Noah Bennet, conosciuto anche con il soprannome di \"HRG\", acronimo di \"Horn-Rimmed Glasses\" (in italiano \"occhiali bordati di tartaruga\"), \u00e8 un personaggio della serie televisiva \"Heroes\", interpretato da Jack Coleman e doppiato da Roberto Pedicini.\nBiografia.\nQuindici anni prima.\nQuindici anni prima degli eventi raccontati nella prima stagione entra a far parte dell'Impresa come sottoposto del signor Thompson. Il suo primo compagno fu Claude Rains, che in seguito fu costretto ad uccidere poich\u00e9 teneva nascosto un soggetto avanzato. In seguito il suo assistente divenne l'Haitiano. In quello stesso periodo Bennet ricevette in adozione Claire da Kaito Nakamura, inizialmente accett\u00f2 solo per eseguire gli ordini, ma poi, col tempo, affezionatosi alla bambina, decise di nascondere a Thompson il fatto che anche Claire fosse diventata speciale acquisendo un'abilit\u00e0 per non riconsegnarla.\nPrima stagione - Volume uno: Genesi.\nNella prima stagione viene presentato come un personaggio misterioso, contraddistinto dalla montatura a forma di tartaruga dei suoi occhiali (a cui si riferisce il suo soprannome HRG), che nell'ombra segue le vicende di tutti gli individui geneticamente avanzati, per conto della Compagnia. Le sue reali intenzioni, cos\u00ec come quelle dell'Impresa non vengono rivelate dall'inizio e per la prima parte della stagione rimangono avvolti nel mistero. Successivamente per\u00f2 si scoprir\u00e0 che tutto il lavoro che svolge per l'Impresa lo fa solo con un unico intento: proteggere la sua famiglia dall'Impresa stessa e da potenziali soggetti avanzati pericolosi.\nIl resto della sua famiglia, Claire compresa, non sa quale sia la sua reale attivit\u00e0, cos\u00ec quando la ragazza scopre tutta la verit\u00e0 e su come Noah teneva tutto nascosto alla moglie, ovvero cancellandole continuamente la memoria, il loro rapporto si deteriorer\u00e0. Quando i due per\u00f2 decidono una volta per tutte di chiarirsi, Ted Sprangue e Matt Parkman, vittime di Bennet, irrompono in casa sua in cerca di risposte e prendono tutta la famiglia in ostaggio. Con questa occasione, tutti vengono a conoscenza della doppia vita di HRG e dei poteri di Claire e, sfortunatamente, anche gli uomini dell'Impresa. Ricevuto l'ordine di consegnare la figlia, Bennet, inizialmente finge di accettare ma poi la consegna all'Haitiano con l'ordine di farla fuggire dopo avergli sparato ad un rene e cancellato la memoria, per evitare che gli uomini dell'Impresa possano ricavere informazioni da lui. Claire e Bennet si danno dunque un tristissimo addio e la ragazza parte per New York, dove incontrer\u00e0 la famiglia biologica.\nNegli ultimi episodi il suo inganno sar\u00e0 scoperto dall'Impresa, e dopo essere fuggito assieme a Ted e Matt con l'intento di distruggere il nuovo sistema di localizzazione dell'organizzazione, si ricongiunge con Claire da cui viene nuovamente separato da Peter, che gli comunica dell'imminente esplosione. Dopo aver sottratto Molly, che l'Impresa sfruttava per localizzare le persone, si ricongiunge con la figlia al \"Kirby Plaza\", e dopo l'esplosione sventata di Peter, i due si ricongiungono riprogettando una nuova vita insieme, senza pi\u00f9 segreti.\nL'ultimo episodio della prima stagione \u00e8 il primo in cui viene rivelato il suo nome di battesimo (Noah).\nSeconda stagione - Volume due: Generazioni.\nNella seconda stagione, Bennet si \u00e8 trasferito con la sua famiglia in Costa Verde ed ha cambiato nome. Assieme a Mohinder cospira contro l'Impresa per distruggerla dall'interno. Tuttavia, dopo il tradimento del compagno, Claire viene catturata, attirandolo in una trappola da cui riesce a scappare grazie all'aiuto di West.\nIn seguito rapisce Elle, la figlia del capo dell'Impresa, con l'intento di trattarla come merce di scambio per riavere sua figlia.\nQui, si scopre che Bennet sapeva che il presidente dell'Impresa aveva effettuato terribili esperimenti su Elle, alterandone irrimediabilmente la psiche e lui non vuole che Claire cada nelle loro mani, perch\u00e9 sa che sar\u00e0 usata per esperimenti simili.\nIn un confronto a fuoco, Bennet viene ferito in maniera apparentemente mortale da Suresh, ma, grazie al sangue della figlia, si rigenerer\u00e0 e potr\u00e0 patteggiare il suo ritorno nell'Impresa, ottenendo in cambio la salvaguardia di Claire e della sua famiglia.\nTerza stagione.\nVolume tre: Criminali.\nNella terza stagione Bennet inizialmente \u00e8 nella prigione dall'Impresa, ma viene liberato da Elle per combatter Sylar che aveva appena ucciso suo padre ed inoltre aveva appreso i poteri di Claire. Torna a lavorare ancora per l'Impresa dopo che la gestione passa ad Angela Petrelli, che gli affida come compagno proprio Sylar (che Angela ha convinto essere suo figlio). Il loro primo compito sar\u00e0 trovare i soggetti avanzati fuggiti dal livello 5. Tuttavia Noah accetta di avere come compagno Sylar solo apparentemente, mentre progetta con l'Haitiano un piano per ucciderlo. Quando Arthur Petrelli fonda la Pinehearst Company, rimane al servizio di Angela, nel tentativo di fermare il piano del signor Petrelli. Il suo rapporto con Claire si complica quando la ragazza insiste per cercare di aiutarlo nella cattura dei fuggitivi; decide cos\u00ec di insegnarle come combattere scoprendo quanto la ragazza soffra la sua lontananza. Quando Claire, durante un'eclisse che annulla tutti i poteri, rimane ferita da un colpo di pistola nel mezzo di una colluttazione con Elle e Sylar (passati dalla parte di Arthur), Noah d\u00e0 loro la caccia arrivando quasi a uccidere Sylar. Una volta finita l'eclisse, Sylar torner\u00e0 a minacciarlo insieme alla famiglia ed allora Noah gli dir\u00e0 che non \u00e8 vero che Angela ed Arthur sono i suoi genitori; il gruppo verr\u00e0 salvato da Hiro. Verso la fine Noah si trover\u00e0 chiuso nella Primetech insieme a Claire, Angela e Meredith prigionieri di Sylar deciso a dimostrare loro che sono mostri come lui. Noah si trover\u00e0 costretto a liberare i prigionieri per usarli come esche mentre non riuscir\u00e0 a salvare Meredith; alla fine dopo aver sconfitto Sylar i tre guardano l'edificio dell'Impresa bruciare.\nVolume quattro: Fuggitivi.\nDurante il quarto volume, Noah accetta di lavorare per Nathan Petrelli nella sua organizzazione governativa. In realt\u00e0 per\u00f2 continua a tramare con Angela per tenere l'attivit\u00e0 sotto controllo e soprattutto cercare di contrastare dall'interno il pericoloso agente Danko guadagnandosi la sua fiducia. A causa di questo si attira la rabbia di Claire che comincia a cercare di aiutare i fuggitivi rendendo difficile coprirla. Inoltre Sandra, stanca dell'ennesima bugia e di quello che fa Noah lo caccia di casa arrivando alla fine a chiedere il divorzio. Pi\u00f9 avanti Danko, che passa a gestire tutto dopo che Nathan viene scoperto, gli mostra di aver catturato Sylar ma Noah non si convince. Infatti il cadavere appartiene ad un mutaforma che aveva preso le sembianze di Sylar con cui Danko aveva fatto un patto; dopo aver cercato inutilmente di smascherarlo Noah si trova costretto a scappare raggiungendo la famiglia Petrelli e sua figlia a Coyote Sands. Qui trova anche Mohinder, che aveva scoperto il posto tra i documenti del padre, a cui racconta cosa faceva suo padre in quel posto (dove venivano rinchiusi i ragazzini che avevano poteri tra cui i futuri fondatori dell'Impresa). Successivamente si far\u00e0 catturare per permettere ad Angela e Claire di scappare e ritrover\u00e0 nella stessa cella Danko, incastrato da Sylar dopo che questi ha rivelato il suo obbiettivo, con cui stringer\u00e0 un accordo. Riuscir\u00e0 a scappare grazie ad Hiro che poi lo salver\u00e0 anche da Danko che stava per colpirlo alle spalle. Nella parte finale della terza stagione, quando Sylar mira ad uccidere il Presidente degli Stati Uniti d'America per sostituirsi a lui, convincer\u00e0 a malincuore, insieme ad Angela Petrelli, Matt a fare il lavaggio del cervello al killer (momentaneamente stordito dopo che ha ucciso Nathan) per assumere l'identit\u00e0 dello stesso Nathan grazie al suo potere di mutaforma, allo scopo di poter tenere la situazione dell'organizzazione governativa sotto controllo.\nQuarta stagione - Volume cinque: Redenzione.\nAll'inizio della quarta stagione, Bennet aiuta Tracy Strauss a riprendere la sua vecchia vita e le fa da mentore. Successivamente aiuta Peter a trovare un soggetto avanzato col poter di guaritore per salvare la vita di Hiro Nakamura. Il guaritore sar\u00e0 Jaremy Greer, un ragazzo sconvolto per aver appena ucciso i suoi genitori a causa del suo stesso potere. Quindi aiuter\u00e0 anche quest'ultimo in cerca di una personale redenzione visto che in tutti gli anni passati, pur potendolo fare, non ha mai aiutato nessuno dal suo punto di vista. Purtroppo la cosa andr\u00e0 male dato che il ragazzo si lascia uccidere da dei poliziotti sentendosi in colpa. Inizialmente non \u00e8 interessato alle faccende che coinvolgono il Luna Park dei Sullivan, poich\u00e9 vuole smetterla col suo vecchio lavoro e ritirarsi, ma ben presto si ricrede quando la vita di Claire \u00e8 messa in pericolo dagli stessi circensi. Cos\u00ec si mette sulle tracce di Samuel con l'obiettivo di eliminarlo indagando su misteriosi crolli e su una bussola che aveva trovato tra le cose di Danko e che uno degli uomini di Samuel tenta di riprendergli all'inizio del volume rischiando di ucciderlo. Nel mentre riprende i rapporti con la sua vecchia collega della Primetech, Lauren Gilmore, con la quale tempo addietro aveva quasi avuto una relazione (troncata sul nascere dalla donna che si era fatta cancellare i ricordi della loro amicizia dall'haitiano). Arrivato al Luna Park per salvare Claire, che aveva rubato la bussola e si era fatta abbindolare dal mondo mostratogli da Samuel, viene incastrato da quest'ultimo che inscena una sparatoria (usando Eli, uno dei suoi uomini capace di moltiplicarsi) nella quale Lydia viene uccisa. Ci\u00f2 gli d\u00e0 il pretesto per dichiarare guerra al mondo. Per mettergli Claire contro definitivamente, Noah viene messo a nudo nella Casa degli Specchi dove si scopre che tempo addietro aveva gi\u00e0 una moglie incinta che venne uccisa da un uomo con la telecinesi e ci\u00f2 lo spinse ad entrare nella Compagnia la quale poi lo spinse a sposare Sandra. Claire decide per\u00f2 di non abbandonare il padre e i due vengono rinchiusi in un rimorchio e sepolti vivi, ma sono salvati da Tracy. Insieme a Claire si uniscono cos\u00ec per fermare Samuel. Dopo che Samuel \u00e8 battuto da Peter, lo far\u00e0 arrestare da Lauren.\nHeroes Reborn.\nNoah ormai si \u00e8 fidanzato e a breve convoler\u00e0 a nozze, per\u00f2 tutto cambia quando incontra Quentin Frady, un uomo fissato con le idee complottiste, che lo spinge a investigare con lui sulla Renautas, una societ\u00e0 guidata dalla spietata Erica Kravid. Noah accetta, sperando che ci\u00f2 lo aiuti a ritrovare sua figlia scomparsa da un anno. Sembra che Noah, un anno fa, fosse a conoscenza di qualcosa di compromettente, tanto che Ren\u00e9 gli tolse un ricordo, addirittura Ren\u00e9 cerca di uccidere Noah per evitare che ricordi ci\u00f2 che ha volutamente dimenticato, anche se Noah lo uccide, persino Molly Walker si \u00e8 tolta la vita per evitare che Noah lo possa ricordare.\nNoah andando in ospedale accede a un video dove la telecamera, un anno prima, immortal\u00f2 Noah, notando alcune incoerenze sui tempi, capendo che Hiro Nakamura, un anno fa, gioc\u00f2 un ruolo in quello che successe, quindi Noah e Quentin vanno a salvarlo, infatti era detenuto in un laboratorio della Renautas, purtroppo durante la missione di salvataggio Quentin viene ucciso. Hiro e Noah tornano indietro nel tempo a un anno fa dove Noah scopre che Claire \u00e8 morta dando alla luce due gemelli, Tommy e Malina, secondo Angela Petrelli loro due sono destinati a salvare il mondo dalla tempesta solare che distrugger\u00e0 l'umanit\u00e0, come predetto dal suo sogno; la Renautas vuole impedirlo per far s\u00ec che la Terra, in un'epoca futuristica, possa essere ripopolata da persone che loro selezioneranno, quindi cercheranno di far del male ai bambini. Noah infatti doveva dimenticarsi dell'esistenza dei suoi nipoti per evitare che la Renautas attraverso lui risalisse a loro. Noah fa dei cambiamenti lasciando che questa volta la memoria gli venga cancellata da un altro soggetto avanzato, Caspar, mentre Hiro e Angela portano i bambini nel passato, nel 1999, cos\u00ec quando arriver\u00e0 la tempesta saranno gi\u00e0 adolescenti pratici dei loro poteri. Noah conosce la versione adolescente di Tommy, insieme a un Hiro pi\u00f9 vecchio, infatti lui e Angela non sono tornati nel loro tempo perch\u00e9 Tommy ha assorbito il potere di Hiro, come fece con quello della madre, portandola alla morte. Tommy, con i poteri di Hiro, riporta Noah nel suo tempo, il viaggio nel passato ha cambiato alcuni eventi ad esempio Ren\u00e9 e Quentin ora sono vivi.\nNoah si ricongiunge con Malina e va a Odessa con lei perch\u00e9 \u00e8 l\u00ec che Tommy li attende, dato che sar\u00e0 proprio a Odessa che secondo il sogno di Angela salveranno il mondo dalla tempesta solare che avverr\u00e0 a breve, per\u00f2 Tommy porta Noah indietro nel tempo al periodo in cui Angela faceva esperimenti su Tommy e Malina, i due non riuscivano a combinare i loro poteri finch\u00e9 non cap\u00ec che serviva un'altra persona che facesse da catalizzatore per i due gemelli, infatti Angela nel sogno aveva visto insieme ai ragazzi una terza persona che salvava il mondo; Noah sentendo la conversazione capisce che \u00e8 lui la persona del sogno anche se, assorbendo i poteri dei due gemelli, sarebbe morto. Tommy lo riporta nel presente, al momento preciso dove Malina e Tommy, a Odessa usano i loro poteri per proteggere la Terra dalla tempesta solare, con poco successo. Noah, pur essendo cosciente del fatto che morir\u00e0, decide di aiutare i suoi nipoti, Tommy prova a convincerlo a trovare un'altra soluzione ma Noah spiega ai due ragazzi che loro hanno un destino che li attende mentre il suo \u00e8 questo. Noah tiene Tommy e Malina per mano e in un ultimo gesto eroico assorbe i loro poteri creando un campo di forza che avvolge il pianeta proteggendolo dalla tempesta solare. Purtroppo dopo aver salvato il mondo Noah va incontro all'inevitabile morte.\nAbilit\u00e0.\nPur essendo un umano privo di poteri, la sua lunga esperienza nel lavoro per l'Impresa gli ha dato una vasta conoscenza su come prepararsi al meglio nell'affrontare una persona con superpoteri (in maniera diversa a seconda del potere).\nHa dimostrato nel corso della serie di essere un abile cecchino (sia con la pistola che col fucile) e di essere abile anche nel corpo a corpo. Conosce inoltre sia il giapponese che, in misura minore, il russo.\nCuriosit\u00e0.\nIl suo abbigliamento si ispira, almeno parzialmente, a quello di William Foster, il personaggio interpretato da Michael Douglas nel film \"Un giorno di ordinaria follia\"."}
{"id": "1810991", "revid": "287204", "url": "https://it.wikipedia.org/wiki?curid=1810991", "title": "Stefano Uros IV Dusan", "text": ""}
{"id": "1810992", "revid": "256896", "url": "https://it.wikipedia.org/wiki?curid=1810992", "title": "Dipartimento delle Politiche Fiscali", "text": ""}
{"id": "1810993", "revid": "767487", "url": "https://it.wikipedia.org/wiki?curid=1810993", "title": "Leif Edling", "text": "Biografia.\nEdling cominci\u00f2 la sua carriera musicale nella band Trilogy come cantante, insieme a Ian Haugland nel 1979. In seguito suon\u00f2 in un gruppo chiamato Witchcraft, che abbandon\u00f2 nel 1981 per formare i Nemesis. Prima dei dischi ufficiali dei Candlemass, Edling si occup\u00f2 della sezione vocale, oltre al basso.\n\u00c8 attualmente bassista e compositore principale dei Candlemass, essendo anche l'unico membro fisso. Con loro Leif ha raggiunto la massima popolarit\u00e0 ed \u00e8 noto al pubblico per i famosi album della band svedese di doom metal.\nNel 2002 ha fondato un'altra band doom metal, chiamata Krux."}
{"id": "1810996", "revid": "1566286", "url": "https://it.wikipedia.org/wiki?curid=1810996", "title": "Amrish Puri", "text": "Noto al pubblico soprattutto per i ruoli interpretati in \"Mr. India\" (Mogambo) e in \"Indiana Jones e il tempio maledetto\", in cui veste i panni di Mola Ram, malefico sacerdote di K\u0101l\u012b.\nBiografia.\nQuarto di cinque fratelli (due dei quali diventarono anch'essi attori), spos\u00f2 Urmila Divekar il 5 gennaio 1957, allo Shri Krishna Temple di Wadala. La coppia ebbe due figli, Rajeev e Namrata.\nAmrish aveva una vera e propria passione per i cappelli, ed arrivava a comprarne 2-3 per ogni suo viaggio: la sua collezione comprendeva oltre 200 cappelli provenienti da tutto il mondo.\nFilmografia parziale.\nAmrish Puri ha partecipato ad oltre 400 film tra il 1967 ed il 2005. Di seguito ne sono riportati alcuni:\nDoppiatori italiani.\nNelle versioni in italiano dei suoi film, Amrish Puri \u00e8 stato doppiato da: "}
{"id": "1810997", "revid": "101260", "url": "https://it.wikipedia.org/wiki?curid=1810997", "title": "Strambata", "text": ""}
{"id": "1810999", "revid": "1305772", "url": "https://it.wikipedia.org/wiki?curid=1810999", "title": "Shen", "text": ""}
{"id": "1811002", "revid": "57342", "url": "https://it.wikipedia.org/wiki?curid=1811002", "title": "Teatro della Tosse", "text": "Il Teatro della Tosse \u00e8 una compagnia teatrale di Genova fondata nel 1975. Con lo stesso nome viene identificato per antonomasia il teatro dove essa risiede e produce i suoi spettacoli, l'ex Teatro di sant'Agostino.\nStoria dell'edificio.\nLa struttura del Teatro di sant'Agostino nacque nel 1701 per iniziativa del nobile Nicol\u00f2 Maria Pallavicino e, passato poi alla famiglia Durazzo, si identific\u00f2 come primo teatro pubblico della citt\u00e0 di Genova. Costruito con la tipica forma del teatro all'italiana (sala a ferro di cavallo e struttura con sei ordini di palchi), per tutto il Settecento rappresent\u00f2 insieme al Teatro del Falcone la principale scena lirica della citt\u00e0.\nIn seguito il Sant'Agostino cambi\u00f2 nome e funzioni, fino a quando nel 1986 il Teatro della Tosse si insedi\u00f2 nella struttura. L'ingresso della compagnia ha portato al recupero totale del vecchio complesso teatrale, oggi diviso in tre sale (Aldo Trionfo, Dino Campana e Agor\u00e0). I lavori sono stati progettati dall'architetto Ettore Piras e portati a compimento nel 1997, facendo del Teatro della Tosse il primo complesso di teatro multisala in Italia.\nLa Compagnia Teatro della Tosse.\nLa compagnia teatrale nacque nel 1975 da un'idea di Tonino Conte e Emanuele Luzzati insieme a Pepi Morgia, Aldo Trionfo, Pietro Boragina, Rita Cirio Giannino Galloni e Giorgio Ansaldo che vollero cimentarsi nella creazione di una compagnia che producesse spettacoli che rappresentassero una fusione tra divertimento ed arricchimento culturale nella pi\u00f9 ampia libert\u00e0 di scelta artistica da parte di direttori della compagnia stessa, che firmavano le produzioni. Il primo spettacolo prodotto fu l\"'Ubu re\" di Alfred Jarry.\nIl Teatro della Tosse prende il nome dalla sua prima sede, un teatro in una stradina di Genova che si chiama appunto Salita della Tosse.\nCostituitosi in forma di cooperativa, in seguito si trasfer\u00ec in via Canevari presso il Teatro Alcione. Compagnie di danza come i Momix, Carolyn Carlson, Lindsay Kemp, la compagnia di danza buto Ariadone e tanti altri artisti vennero proposti fino al 1986, anno in cui il Teatro Alcione venne chiuso al termine di \u00abuna vicenda molto triste\u00bb, come ebbe a definirla Lele Luzzati.\nNel febbraio 1987 la compagnia si trasfer\u00ec all'ex teatro Sant'Agostino, in Piazza Renato Negri, grazie al contributo del Comune di Genova.\nCon il tempo, lo spazio dell'ex Sant'Agostino venne diviso in tre differenti spazi teatrali: la sala Aldo Trionfo, di 500 posti; la Dino Campana, di 237; l'Agor\u00e0, di 180 posti. Lo spettacolo con il quale si inaugur\u00f2 la nuova sala fu la trilogia \"Profondo inchino in tre atti\", composta da \"Max und Lydia\" di Alfred D\u00f6blin, \"Assassino, speranza delle donne\" di Oskar Kokoschka e \"Il suono giallo\" di Vasilij Kandinskij.\nNel 1995 il Teatro della Tosse venne riconosciuto come teatro stabile privato, vincendo l'anno successivo un Premio Speciale Ubu per l'attivit\u00e0 di ricerca.\nTra le compagnie internazionali che si sono alternate sul palcoscenico della Tosse in questi anni: Marcel Marceau, Victoria Chaplin e Jean-Baptiste Thierr\u00e9e, Peter Brook, Jan Fabre, Steven Berkoff, Lindsay Kemp, Pilobolus, Momix, Mummenschanz, Jango Edwards, Louis Falco, Les Quatuor, Maguy Marin, Eimuntas Nekro\u0161ius, Philippe Genty, Mark Ravenhill e Bette Bourne, New Riga theatre, Thomas Ostermeier. In molti casi il Teatro della Tosse ha fatto conoscere, in anticipo sui tempi, artisti italiani e stranieri che sono diventati poi famosi.\nFra i \"veterani\" della compagnia figurano gli attori Veronica Rocca, Enrico Campanati, Bruno Cereseto, Pietro Fabbri, Alessandro Bergallo. Nelle ultime stagioni, il regista della compagnia, Emanuele Conte, si \u00e8 avvalso frequentemente di Gianmaria Martini.\nLa Fondazione Luzzati - Teatro della Tosse.\nNel 2005, in occasione del trentesimo anno di attivit\u00e0, la compagnia diventa una ONLUS, la \"Fondazione Luzzati - Teatro della Tosse\", riconosciuta dal Ministero dei Beni e Attivit\u00e0 Culturali e presieduta dal 2007 da Emanuele Conte, regista stabile della compagnia e direttore del teatro\nIn seguito alla scomparsa di Emanuele Luzzati, dalla stagione 2007\u201308 l'attivit\u00e0 del Teatro della Tosse si caratterizza per una direzione artistica condivisa tra Tonino Conte e altri esponenti del mondo teatrale italiano secondo un progetto triennale: nel 2007 Massimiliano Civica d\u00e0 vita al progetto triennale \"Facciamo insieme teatro\", rifacendosi, nel titolo, al libro firmato Conte e Luzzati (Einaudi, 1977), che aveva simbolicamente dato il via all'avventura della Tosse. Il progetto coinvolge - tra gli altri - il regista Valerio Binasco.\nDalla stagione 2010-11 Emanuele Conte \u00e8 il direttore artistico con la consulenza del regista Fabrizio Arcuri: insieme firmano il progetto triennale \"Appunti sul futuro\". Dalla stagione 2012-13 il teatro vara per la prima volta nella sua storia una doppia stagione lunga otto mesi, con venti titoli divisi tra \"In trionfo\" e \"Cantiere Campana\" (dai nomi delle sale in cui hanno luogo).\nDalla stagione 2013-14 il teatro allarga la programmazione alla musica contemporanea con la rassegna \"Le strade del suono\", curata dallo \"Eutopia Ensemble\".\nDal gennaio 2015 direttore della fondazione \u00e8 Amedeo Romeo, mentre Emanuele Conte assume il ruolo di presidente, continuando la propria attivit\u00e0 registica, a marzo \u00e8 riconosciuta dal MIBAC \u201cTeatro di Rilevante Interesse Culturale\u201d (TRIC)."}
{"id": "1811004", "revid": "1793900", "url": "https://it.wikipedia.org/wiki?curid=1811004", "title": "R\u00edo Negro (fiume Argentina)", "text": "Il R\u00edo Negro \u00e8 il pi\u00f9 importante fiume della provincia argentina di Rio Negro. Si snoda su una lunghezza di 635\u00a0km e il suo bacino idrografico copre una superficie di 132.275\u00a0km\u00b2.\nPercorso.\nNasce dalla confluenza con il fiume Limay e il fiume Neuqu\u00e9n al confine con la Provincia di Neuqu\u00e9n, e scorre verso sud-est gettandosi infine nell'Oceano Atlantico, vicino alla spiaggia di El C\u00f3ndor, circa 30 chilometri a sud di Viedma, capitale della provincia."}
{"id": "1811007", "revid": "275111", "url": "https://it.wikipedia.org/wiki?curid=1811007", "title": "Speranza di vita alla nascita", "text": ""}
{"id": "1811009", "revid": "1924342", "url": "https://it.wikipedia.org/wiki?curid=1811009", "title": "One Way or Another", "text": "One Way or Another \u00e8 una canzone del gruppo musicale Blondie. Scritta da Debbie Harry e Nigel Harrison per il terzo album della band, \"Parallel Lines\" del 1979, la canzone \u00e8 stata pubblicata negli Stati Uniti subito dopo \"Heart of Glass\". \"One Way or Another\" ha raggiunto la posizione #24 nella Billboard \"Hot 100\". Bench\u00e9 mai ufficialmente pubblicato come singolo nel Regno Unito e altri paesi, la canzone rimane uno dei pezzi pi\u00f9 rappresentativi del gruppo nel mondo. \"Rolling Stone\" ha posizionato il brano alla posizione #298 nella sua Lista delle 500 migliori canzoni.\nLa canzone \u00e8 stata inclusa nell'edizione statunitense e canadese del primo greatest hits del gruppo \"The Best of Blondie\" del 1981, ma non in quelle destinate al mercato internazionale. I Blondie hanno registrato nuovamente il brano nel 1999 per la serie TV americana \"Snoops\". Questa versione \u00e8 stata inserita nell'album \"Live\".\nCover.\nLa famosa boyband angloirlandese One Direction, per la sua campagna di beneficenza \"Red Nose Day\" durante il suo viaggio in Guinea, ha realizzato una cover pi\u00f9 moderna della canzone mantenendo lo stesso testo. Il singolo \u00e8 salito fino alla prima posizione nella classifica britannica"}
{"id": "1811027", "revid": "126257", "url": "https://it.wikipedia.org/wiki?curid=1811027", "title": "Palasport di San Siro", "text": "Il palasport di San Siro, ufficialmente palazzetto dello sport di Milano o colloquialmente Palazzone, era un'arena coperta senza colonne intermedie, a pianta circolare e con profilo a doppia curvatura (a sella di cavallo) edificata a fianco dello stadio Giuseppe Meazza di Milano e precisamente tra via Federico Tesio e via Patroclo.\nStoria.\nInaugurato nel 1976, l'impianto polifunzionale poteva accogliere fino a 18.000 spettatori per competizioni di atletica leggera e di ciclismo, oltre che manifestazioni e spettacoli di vario tipo, e fu anche l'arena casalinga della squadra di pallacanestro Olimpia Milano.\nIl 17 gennaio 1985, a causa di un'eccezionale nevicata, la tensostruttura in cavi di acciaio che reggeva il manto di copertura sub\u00ec un dissesto improvviso che comport\u00f2 l'abbassamento dello stesso di alcuni metri. Infatti un concio dell'anello metallico a cui era ancorata la tensostruttura si instabilizz\u00f2, provocando l'accorciamento improvviso della circonferenza dell'anello e quindi il citato abbassamento. La copertura, pur danneggiata, continu\u00f2 a sopportare tutto il carico della neve valutata in circa 800 tonnellate, corrispondente a una coltre di neve spessa dagli 80 ai 100\u00a0cm. Si trattava di una quantit\u00e0 inconsueta - infatti superava di gran lunga quella prevista dalle norme di legge per cui era stata dimensionata la copertura (circa 60\u00a0cm) - ma che storicamente non era una novit\u00e0 per Milano.\nA causa dei pluviali ostruiti, a nulla valsero i tentativi di ridurre il carico gettando acqua calda sul tetto (che anzi ghiacci\u00f2 aumentando il carico) e alzando la temperatura interna all'edificio. Due settimane dopo, il palasport avrebbe dovuto essere teatro del primo concerto degli U2 in Italia. L'evento fu quindi spostato in un rudimentale Teatro tenda che era in grado di ospitare a malapena met\u00e0 dei possessori dei biglietti. Sotto la stessa nevicata crollarono decine e decine di capannoni e molte coperture metalliche in tutta la Lombardia tra cui anche parte della pensilina di copertura degli spalti al velodromo Vigorelli di Milano.\nA seguito del dissesto, la struttura rimase inspiegabilmente abbandonata aggravando il deperimento causato dalle intemperie; infatti, gi\u00e0 dall'estate del 1986 il palazzetto risultava irriconoscibile. I responsabili dell'opera, in vista della costruzione di un nuovo impianto pi\u00f9 grande e pi\u00f9 moderno che sarebbe dovuto sorgere sulla stessa area, decisero per la demolizione totale. Lo spazio in cui sorgeva il palazzetto fu interdetto all'accesso e l'area si trasform\u00f2, con il tempo, in un piccolo bosco. Successivamente, nell'ambito dei lavori per la realizzazione della tratta della linea metropolitana M5 S. Siro-Garibaldi, vi si realizz\u00f2 una fossa per riversarvi il materiale scavato.\nNei mesi immediatamente seguenti il dissesto, al fine di colmare il \"vuoto\" logistico creatosi dall'inaccessibilit\u00e0 dell'impianto, venne velocemente eretta una, assai pi\u00f9 anonima, tensostruttura nel quartiere Lampugnano che venne poi ribattezzata PalaTrussardi.\nNella cultura di massa.\nLa linea architettonica, dall'ardita forma a conchiglia, \u00e8 stata poi ripresa da altre strutture sportive nel mondo tra cui il \"Pengrowth Saddledome\" di Calgary e il \"Peace and Friendship Stadium\" di Atene, fatalmente inaugurato esattamente un mese dopo il disastro del palazzetto.\nIl palasport di Milano \u00e8 stato anche la sede degli unici due concerti tenuti dai Queen in Italia, il 14 e 15 settembre 1984.\nNei media.\nL'edificio \u00e8 stato immortalato nelle sequenze di numerosi film italiani, tra cui: \n\u00c8 stato il set del film di Florestano Vancini \"La baraonda - Passioni popolari\", ambientato durante la Sei giorni di ciclismo.\nNel 1976, pochi mesi dopo l'inaugurazione, il palasport ospit\u00f2 una puntata di \"Giochi senza frontiere\".\nIl Palazzone viene citato nella canzone \"Ventrale\" degli Offlaga Disco Pax come teatro dell'ultimo record del mondo del salto in alto effettuato tramite questa tecnica (primato ottenuto da Volodymyr Ja\u0161\u010denko ai campionati europei indoor di atletica leggera del 1978). La canzone poi ricorda che \u00abSette anni dopo quel palasport croll\u00f2 sotto una nevicata memorabile\u00bb."}
{"id": "1811032", "revid": "1543377", "url": "https://it.wikipedia.org/wiki?curid=1811032", "title": "Luciano Miani", "text": "Carriera.\nGiocatore.\nCresciuto nelle giovanili della , Miani mosse i primi passi della sua attivit\u00e0 agonistica nella Cremonese, in Serie C. Nei successivi anni gioc\u00f2 nella e nel . Giovan Battista Fabbri, al L.R. Vicenza, lo fece esordire in Serie A nella stagione 1978-1979; nel 1980 pass\u00f2 all'Udinese.\nIn seguito pass\u00f2 alla Fiorentina; dopo l'infortunio che colp\u00ec Giancarlo Antognoni, a seguito di uno scontro di gioco con Silvano Martina, gioc\u00f2 di pi\u00f9 e, schierato titolare da Giancarlo De Sisti con la maglia numero 10, collezion\u00f2 26 presenze e 4 gol nel torneo dello scudetto mancato dalla Fiorentina dopo il testa a testa con la Juventus. Miani rimase in viola fino alla stagione 1983-1984 e il suo rendimento fu condizionato da un infortunio in uno scontro di gioco con Michel Platini.\nGioc\u00f2 poi con , Cagliari, Alessandria e, infine, Vicenza.\nPur essendo principalmente un centrocampista, si adattava in molti ruoli, sia a centrocampo, sia come difensore: in pratica copr\u00ec, secondo l'usanza dell'epoca, tutti i numeri dall'1 all'11, tranne il 9. Gioc\u00f2 infatti anche per qualche minuto in porta in Ascoli-Udinese del 1980-81, quando il portiere Della Corna sub\u00ec un infortunio e la squadra aveva terminato le 2 sostituzioni ammesse, non potendo quindi fare entrare in campo il portiere di riserva Pazzagli.\nAllenatore e dirigente.\nConclusa la carriera agonistica, intraprese quella di allenatore. Ha guidato le giovanili di , Vicenza e . Ha allenato anche l', il ed il . Vanta anche una breve esperienza come allenatore del in serie B.\nNel gennaio del 2012, mentre era alla guida della Juniores, \u00e8 diventato l'allenatore dell'Angolana. Ha mantenuto l'incarico fino al novembre del 2013, quando \u00e8 stato esonerato. Nella stagione 2014/15 \u00e8 tornato alla guida della Juniores.\nNel luglio del 2015 \u00e8 diventato il responsabile dell'area tecnica del River Casale, societ\u00e0 in cui \u00e8 cresciuto calcisticamente prima di approdare alle giovanili della Juventus. Nella stagione 2016/17 ha anche ricoperto il ruolo di allenatore della prima squadra."}
{"id": "1811065", "revid": "4686", "url": "https://it.wikipedia.org/wiki?curid=1811065", "title": "Call Me (Blondie)", "text": "Call Me \u00e8 un singolo del gruppo new wave Blondie, pubblicato nel 1980.\nDescrizione.\nPubblicato nel febbraio 1980, \"Call Me\" raggiunse la vetta sia della classifica dei singoli statunitense sia di quella inglese, diventando il pi\u00f9 grande successo del gruppo. Inoltre si \u00e8 posizionato al #289 nella Lista delle 500 migliori canzoni secondo la rivista \"Rolling Stone\".\nLa canzone fu utilizzata come tema principale del film \"American Gigol\u00f2\" co-scritta e prodotta da Giorgio Moroder, che inizialmente aveva chiesto a Stevie Nicks di comporre un brano per il film (inoltre venne usata anche per il film Bride Of Chucky). Nicks declin\u00f2 l'offerta e Moroder ripieg\u00f2 su Debbie Harry. Moroder present\u00f2 una base musicale chiamata \"Man Machine\" su cui Harry dovette comporre testo e melodia. Debbie Harry impieg\u00f2 poche ore e registr\u00f2 il pezzo con i Blondie. Il ritornello della canzone fu cantato da Harry anche in italiano (\"amore, chiamami\") ed in francese (\"Mon cheri, appelle-moi\").\nNegli Stati Uniti il singolo fu pubblicato da tre differenti etichette. La Polydor la incluse nell'album con la colonna sonora del film, il singolo venne pubblicato dalla Chrysalis, l'etichetta ufficiale dei Blondie, e una versione in spagnolo (intitolata \"Ll\u00e1mame\") venne pubblicata dalla Salsoul Records. Inoltre nel 1988 un remix del brano di Ben Liebrand \u00e8 stato pubblicato come singolo. Nel 1997 ne \u00e8 stata fatta un'ulteriore cover da parte del gruppo Gothic rock The 69 Eyes, contenuta nell'album \"Wrap Your Troubles in Dreams\". Il brano vede la collaborazione ai cori di Ville Valo degli HIM. Nel 2010 \u00e8 la volta del remix in versione dance cantato da Sabrina Salerno e Samantha Fox.\nVideo musicale.\nSono stati prodotti due differenti video per \"Call Me\": il primo \u00e8 un collage di immagini e filmati girati a New York di Debbie Harry in concerto. Il video pu\u00f2 essere trovato nella video compilation dei Blondie del 1991 \"The Complete Picture: The Very Best of Deborah Harry and Blondie\". La seconda versione invece \u00e8 ambientata a New York e vede protagonista un tassista alle prese con il traffico di Manhattan. In questa seconda versione non compaiono n\u00e9 Harry n\u00e9 i Blondie.\nCover.\nNel corso degli anni il brano \u00e8 stato oggetto di numerose cover da parte di vari artisti, fra cui Nikka Costa, Franz Ferdinand, Skye Edwards, Samantha Fox e Sabrina Salerno.\nVersione di In This Moment.\nIl gruppo musicale metalcore statunitense In This Moment ha pubblicato una cover del brano nel 2009 che \u00e8 apparso sull'edizione Ultra Violet di The Dream. \u00c8 stato anche pubblicato come singolo insieme ad altre due canzoni, A Dying Star e Sailing Away, anch'esse presenti nell'album."}
{"id": "1811078", "revid": "3115", "url": "https://it.wikipedia.org/wiki?curid=1811078", "title": "Congresso dei poteri locali e regionali", "text": "Il Congresso dei poteri locali e regionali del Consiglio d'Europa \u00e8 un'istituzione che rappresenta le regioni e gli enti locali dei 47 stati membri del Consiglio d'Europa. Il Congresso \u00e8 composto da due camere: la Camera dei poteri locali e la Camera delle regioni. Il Congresso si riunisce in seduta plenaria due volte l'anno nell'aula semicircolare del Palazzo d'Europa a Strasburgo, dove si trova anche il Segretariato.\nStoria.\nL'attuale Congresso dei poteri locali e regionali d'Europa (CPLRE) \u00e8 stato istituito il 14 gennaio 1994 con la risoluzione statuaria 94(3) del Comitato dei Ministri del Consiglio d'Europa. Il Congresso \u00e8 nato come organo consultivo del Consiglio d'Europa per sostituire la Conferenza permanente dei poteri locali e regionali d'Europa e le sue origini possono essere fatte risalire agli anni cinquanta.\nLa Conferenza delle autorit\u00e0 locali venne istituita per la prima volta nel 1957 nel Consiglio d'Europa. La prima sessione si tenne il 12 gennaio 1957 a Strasburgo e fu presieduta dallo statista Jacques Chaban-Delmas, che ricopr\u00ec la carica di presidente della Conferenza fino al 1960. Nel 1974 furono ammessi alla Conferenza per la prima volta dei rappresentanti delle regioni. Nel 1979 si cre\u00f2 la Conferenza permanente delle autorit\u00e0 locali e regionali in Europa.\nIl 15 ottobre 1985 la Conferenza permanente apr\u00ec alla firma la Carta europea dell'autonomia locale, con la quale venne riconosciuto l'importanza del ruolo dell'autonomia locale per la democrazia. La Carta fu quindi ratificata dalla maggior parte degli stati membri del Consigli d'Europa. Nel 1994 la Conferenza permanente chiese al Comitato dei Ministri di rafforzare il suo stato ed in seguito venne trasformata nell'attuale Congresso dei poteri locali e regionali. Nel 1998 entr\u00f2 in vigore la Carta europea per le lingue regionali e minoritarie.\nAl vertice dei capi di Stato e di governo degli stati membri del Consiglio d'Europa a Varsavia nel 2005 fu ribadito il significato della democrazia locale e regionale per l'Europa e fu rinnovato il sostegno al Congresso ed al suo incarico. Nello stesso anno venne stipulato un accordo con il Comitato delle regioni dell'Unione europea.\nIl Comitato dei Ministro ha approvato una nuova risoluzione statutaria e una nuova Carta per il Congresso dei poteri locali e regionali il 2 maggio 2007. I cambiamenti contenuti sono dovuti a delle nuove esigenze del Congresso. A fianco alla sua attivit\u00e0 consultativa, sono stati individuati come nuovi incarichi l'osservazione di elezioni locali e regionali, la stretta cooperazione con le associazioni nazionali degli enti locali e regionali e con altri partner europei (innanzitutto il Comitato delle regioni).\nRuolo.\nIl Congresso rappresenta le 150.000 regioni e comuni in Europa e costituisce uno spazio privilegiato di dialogo, \u00abentro il quale i rappresentanti dei poteri locali e regionali hanno la possibilit\u00e0 di dibattere problemi comuni, di confrontare le rispettive esperienze e di esprimere i propri punti di vista presso i governi\u00bb.\nL'obiettivo del lavoro del Congresso \u00e8 di rafforzare la democrazia e migliorare le prestazioni di servizio locali e regionali. Il Congresso si occupa di temi specifici come la partecipazione cittadina, la sicurezza urbana, il dialogo interculturale ed interreligioso, la migrazione, lo sviluppo sostenibile degli enti, la cultura, l'istruzione e la lotta contro la tratta di esseri umani. Il Congresso mira ad aiutare gli enti locali e regionali ad affrontare le loro sfide molteplici e a favorire la cooperazione tra i comuni e le regioni. Nella sua funzione consultiva il Congresso promulga raccomandazioni ed opinioni sulle relative tematiche e le presenta al Comitato dei Ministri e/o all'Assemblea parlamentare. Approva anche delle risoluzioni e le presenta agli enti locali e regionali. Tra gli incarichi del Congresso si trova anche l'osservazione di elezioni comunali e regionali. Il Congresso gode del sostegno di diversi partner:\nPer il monitoraggio della democrazia locale il Congresso produce due tipi di rapporti:\nRapporti di monitoraggio.\nQuesti rapporti mostrano gli sviluppi della democrazia locale e regionale negli stati membri del Consiglio d'Europa e vengono creati singolarmente per ogni paese. L'attivit\u00e0 di monitoraggio \u00e8 importante per stabilire un dialogo politico costruttivo con le autorit\u00e0 degli stati membri sul tema della democrazia locale e regionale. Oltre a ci\u00f2 il monitoraggio d\u00e0 la possibilit\u00e0 al Congresso di far conoscere le sue convenzioni principali e i suoi mezzi legali ai governi, ai parlamenti, alle associazioni, ai rappresentanti eletti e ai media. Molteplici riforme legali sono state introdotte dagli stati membri sulla base delle raccomandazioni dei rapporti di monitoraggio. Inoltre \u00e8 stato introdotto un nuovo procedimento, il quale rende possibile agli stati soggetti del monitoraggio la realizzazione delle raccomandazioni in tempi pi\u00f9 brevi. In futuro tutti i paesi coinvolti dovranno riferire per iscritto al Congresso i provvedimenti intrapresi per la realizzazione delle raccomandazioni.\nIl Congresso offre la possibilit\u00e0 di leggere tutti i rapporti di monitoraggio e dell'osservazione elettorale in inglese e in francese sul suo sito web.\nEsiste inoltre la possibilit\u00e0 di comparare le analisi dei rapporti di monitoraggio sul database del Congresso, denominato \"Carta-Monitor\".\nRapporti generali.\nQuesti rapporti esaminano in modo generale l'applicazione della Carta europea dell'autonomia locale negli stati membri e nei paesi candidati all'adesione al Consiglio d'Europa.\nIl Congresso realizza rapporti anche nell'ambito dell'osservazione di elezioni. L'osservazione regolare di elezioni comunali e regionali negli stati membri e nei paesi candidati \u00e8 molto importante per valutare gli sviluppo nell'ambito della democrazia locale e regionale. L'osservazione elettorale comprende non solo lo svolgimento del voto ma anche l'analisi della campagna elettorale. Inoltre ci sono dibattiti ad alto livello tra il Congresso e rappresentanti di partiti, gruppi che contestano i risultati delle elezioni, commissioni elettorali, media e sostenitori di diritti civili. Alla fine di una tale missione viene abitualmente organizzata una conferenza stampa e pubblicato un comunicato stampa. Segue la pubblicazione del rapporto che viene consegnato all'ufficio del Congresso. Il rapporto contiene una valutazione dell'efficacia della campagna elettorale e dello svolgimento del voto come anche delle raccomandazioni per possibili miglioramenti.\nComposizione.\nSecondo la nuova Carta del Congresso, approvata il 2 maggio 2007 (revisionata il 15 gennaio 2020) dal Comitato dei Ministri, il Congresso \u00e8 composto da rappresentanti degli enti locali e regionali degli stati membri del Consiglio d'Europa, che devono essere eletti direttamente come rappresentanti di un ente comunale oppure essere politicamente dipendenti da un'assemblea eletta. Le delegazioni dei singoli stati membri devono essere composte sulla base dei principi di una distribuzione geografica equilibrata, della rappresentazione equa di tutte le forme degli enti locali e delle forze politiche presenti in questi enti, e di una giusta rappresentanza di donne e uomini. Ogni stato membro ha diritto allo stesso numero di sedi al Congresso come all'Assemblea parlamentare del Consiglio d'Europa. Oltre ai rappresentanti effettivi gli stati membri inviano lo stesso numero di sostituti che lavorano nella stessa funzione.\nIl Congresso \u00e8 composto da due camere, la Camera dei poteri locali e la Camera delle regioni e il suo lavoro si basa su tre commissioni:\nUn Comitato permanente, insieme alle Commissioni, assicura con due sessioni all'anno, in primavera ed autunno, la continuit\u00e0 del lavoro tra le sessioni plenarie, che fino al 2008 si sono tenute una volta all'anno. Dal 2009 in poi ci saranno due sessioni plenarie annuali. L'ufficio del Congresso (composto dagli uffici delle due Camere e del Presidente del Congresso) \u00e8 responsabile per il lavoro quotidiano e per garantire la continuit\u00e0 del lavoro del Congresso. Il Congresso elegge il suo Presidente (attualmente Anders Knape) a turno da una delle due Camere per la durata di due sessioni. L'attuale Segretario generale del Congresso \u00e8 Andreas Kiefer.\nIl Congresso \u00e8 composto da 324 membri statutari (rappresentanti e sostituti) provenienti da seguenti paesi:"}
{"id": "1811079", "revid": "1318658", "url": "https://it.wikipedia.org/wiki?curid=1811079", "title": "Night Ferry", "text": "The Night Ferry \u00e8 una relazione ferroviaria, istituita nel 1936 tra Londra Victoria e Parigi- Bruxelles via ferry-boat tra Dover e Dunkerque. Sospeso tra il 1939 e il 1947, il servizio cess\u00f2 definitivamente il 31 ottobre 1980. Limitatamentre al 1968 era presente in composizione una vettura diretta Londra-Basilea. Il Night Ferry \u00e8 stato l'unico treno a collegare direttamente Regno Unito e l'Europa continentale fino all'avvento dell'Eurostar nel 1994.\nAll'epoca della sua introduzione era il treno pi\u00f9 pesante (600 tonnellate) circolante sulle linee della Southern Railway; la composizione prevedeva una sezione inglese (limitatamente alla tratta Londra-Dover) costituita da vetture di 1\u00aa e 2\u00aa classe, vettura ristorante e buffet e una sezione per Parigi comprendente fino 7 vagoni letto della CIWL tipo F (caratterizzati da una sagoma ridotta per potere circolare sulla rete inglese) e due bagagliai SNCF. La trazione era affidata a due locomotive a vapore, una Pacific \"Battle class\" e una L1 4-4-0.\nNegli ultimi anni di servizio il treno circolava in composizione assai ridotta ed era normalmente composto da 2-4 vetture letto CIWL, una vettura tipo Mk I della British Railways per il personale di scorta limitata a \"Dover Marine\" (oggi \"Dover Western Docks\") e un paio di bagagliai SNCF; la trazione era affidata alle locomotive diesel classe 33 e classe 73 delle British Railways,"}
{"id": "1811081", "revid": "6923", "url": "https://it.wikipedia.org/wiki?curid=1811081", "title": "Suzuki Baleno", "text": "La Suzuki Baleno \u00e8 un'autovettura della casa automobilistica giapponese Suzuki, prodotta dal 1995 al 2007. \u00c8 stata venduta su vari mercati anche come Suzuki Esteem e prodotta, oltre che venduta, in India come Maruti Baleno.\nProfilo e contesto.\nSi tratta di una berlina disponibile sia a 3 che a 4 porte, nonch\u00e9 nella versione station wagon a 5 porte. Nel 1998 \u00e8 stata sottoposta al crash test dell'Euro NCAP totalizzando il punteggio di solo 1 stella e mezza, dovuto anche al fatto che l'auto non era munita di airbag.\nSui mercati europei \u00e8 stata sostituita nel 2001 dalla Suzuki Liana proseguendo per\u00f2 la produzione sui mercati asiatici fino al 2007.\nNel 2015 il nome \u00e8 stato ripreso per la nuova utilitaria presentata al Salone dell'automobile di Francoforte."}
{"id": "1811083", "revid": "767487", "url": "https://it.wikipedia.org/wiki?curid=1811083", "title": "Leena Lander", "text": "Biografia.\nNata a Turku nel 1955, Leena Lander \u00e8 la scrittrice finlandese che sta ottenendo maggior successo all\u2019estero. In Italia sono stati pubblicati da Iperborea Venga la tempesta (1999) e La casa del felice ritorno (2002)."}
{"id": "1811089", "revid": "1117982", "url": "https://it.wikipedia.org/wiki?curid=1811089", "title": "Jane Eyre (miniserie televisiva 2006)", "text": "Jane Eyre \u00e8 una miniserie televisiva britannica del 2006 prodotta dalla BBC e diretta da Susanna White, con interpreti principali Ruth Wilson e Toby Stephens. In Italia \u00e8 andata in onda divisa in due episodi (anzich\u00e9 nei 4 inglesi) su Rete 4, il 9 e l'11 gennaio 2008.\nTrama.\nLa miniserie racconta in modo fedele, rispetto all'omonimo romanzo, la vita dell'orfana Jane Eyre che, dal duro collegio di Lowood, dove ha trascorso la propria infanzia dopo esservi stata messa dall'ostile zia, andr\u00e0 a lavorare come istitutrice a Thornfield Hall, Millcote (Inghilterra) per la piccola Adele, la figlioccia del padrone di casa, Edward Rochester. \nQui, si innamora poi dello stesso, che contraccambia i suoi sentimenti e giunge a rifiutare un matrimonio con una giovane del suo stesso ceto sociale per chiedere a Jane di sposarlo. Tuttavia, si scopre che Rochester custodisce nel suo palazzo la moglie folle, Bertha Mason, e Jane decide di abbandonarlo, vagando nella brughiera. \nQuasi allo stremo, Jane viene salvata e accolta dal pastore St. John Rivera, che si scoprir\u00e0 essere suo cugino e la chiede in moglie per accompagnarlo in una missione in Africa. Jane, che nel frattempo ha scoperto di aver ricevuto una cospicua eredit\u00e0 da uno zio morto, rifiuta e, dopo aver diviso il lascito con la ritrovata famiglia, torna a Thornfield per cercare Rochester.\nTuttavia, scopre che, durante il suo anno di assenza, la magione \u00e8 stata incendiata da Bertha, che si \u00e8 suicidata. Edward, ormai cieco, vive in solitudine, ma Jane, dopo essersi ricongiunta a lui, lo sposa, nonostante la differenza d'et\u00e0, perch\u00e9 entrambi hanno compreso di essere anime gemelle e spiriti liberi.\nNell'ultima scena, Jane e Rochester, insieme ai loro due bambini e a familiari e amici, posano sorridenti per un ritratto di famiglia, felici e liberi.\nAccoglienza.\nLa nuova versione della BBC mostra che \u00e8 possibile realizzare una miniserie di successo raccontando la storia in modo chiaro, con un'eccellente interpretazione di Toby Stephens, che riesce a rendere Rochester contemporaneamente forte e vulnerabile, e anche da Ruth Wilson nei panni di una Jane libera, forte e non nevrotica."}
{"id": "1811092", "revid": "117838194", "url": "https://it.wikipedia.org/wiki?curid=1811092", "title": "Brocchetta", "text": "La brocchetta \u00e8 un chiodo a sezione quadrata e dalla forma cuneiforme usata per il fissaggio delle stoffe al legno. Viene utilizzata in ambito teatrale ed \u00e8 molto somigliante alle cosiddette \"sellerine\"."}
{"id": "1811097", "revid": "767487", "url": "https://it.wikipedia.org/wiki?curid=1811097", "title": "Cast (gruppo musicale inglese)", "text": "I Cast sono stati una rock band inglese, formatasi a Liverpool nel 1993 sotto l'iniziativa di John Power, bassista dei The La's, e di Peter Wilkinson, bassista degli Shack.\nLa Band ha pubblicato quattro album tra il 1995 e il 2001. Liam Gallagher, cantante degli Oasis, li ha descritti come una delle poche band apprezzabili di quel momento. Bench\u00e9 il gruppo continu\u00f2 a incidere dischi anche dopo il declino del britpop, alla fine degli anni 90, il loro successo commerciale cominci\u00f2 a diminuire tanto da non sopravvivere al movimento musicale.\nIl nome Cast fu preso, secondo Power, dalla frase finale della canzone \"Looking Glass\", scritta dai The La's, suo precedente gruppo, che recitava: \u00abThe change is cast\u00bb.\nStoria.\nI successi.\nOltre che da John Power e da Peter Wilkinson, che suonavano come bassisti, il gruppo era formato da Liam Tyson, alla chitarra, e da Keith O'Neill alla batteria.\nIl loro primo album fu \"All Change\", uscito nel 1995, il quale presentava vari influenze musicali: rock psicadelico (\"Promised Land\" e \"Two of a Kind\"), chitarra (\"History\"), britpop (\"Back of My Mind\", \"Reflections\" e \"Sandstorm\") e ballate (\"Walkaway\" e \"Four Walls\").\nDa questo album furono estratti due singoli, che arrivarono entrambi nei primi dieci posti della classifica dei singoli inglesi: \"Sandstorm\" (numero 8) e \"Walkaway\" (numero 9). La band ricevette un ulteriore riconoscimento nel 1996, quando la loro canzone \"Alright\" fu inserita nella colonna sonora del film \"\". L'album arriv\u00f2 alla 7\u00aa posizione in Inghilterra, diventando disco di platino.\nUn singolo fu pubblicato nel 1996: \"Flying\", il quale occup\u00f2 il vuoto che c'era tra l'album di debutto della band e il loro lavoro successivo: Mother Nature Calls. \"Flying\" arriv\u00f2 alla posizione numero 4 della classifica inglese di singoli.\nDa \"Mother Nature Calls\", la band estrasse come singolo il brano \"Free Me\" (numero 7) e altri come \"Guiding Star\" (numero 9), \"Live the Dream\" (numero 7) e \"I'm So Lonely\" (numero 14). L'album, nonostante alcune critiche negative arriv\u00f2 alla posizione numero 3 della classifica diventando anch'esso un disco di platino.\nIl declino.\nCon la fine del britpop, e lo scioglimento di molte band contemporanee ai Cast (quali Kula Shaker, Dodgy, Smaller o The Seahorses), il \"sound\" del gruppo cambi\u00f2 avvicinandosi molto ai suoni degli anni 1960. Per\u00f2 il loro terzo album, \"Magic Hour\", riscosse un buon successo, anche se solo inizialmente: il disco arriv\u00f2 alla posizione numero 6 delle classifiche inglesi, ma poi vendette soltanto 60.000 copie scivolando fino alla posizione numero 78; anche l'unico singolo estratto non ebbe molta fortuna, infatti \"Beat Mama\" raggiunse al massimo la posizione numero 45.\nNel 2001 usc\u00ec un nuovo album della band, \"Beetroot\", ma anche questo non ebbe fortuna. I fallimenti degli ultimi due dischi contribuirono non poco allo scioglimento del gruppo nel 2002. Nel 2004 esce una raccolta di \"b-side\" del gruppo.\nReunion.\nNel 2010 John Power annuncia la reunion della band e un tour celebrativo per il 15 anniversario del loro album di debutto.\nNel 2011 esce il quinto album della band Troubled Time prodotto da John Leckie. \nNel 2017 viene pubblicato l'album Kicking Up the Dust."}
{"id": "1811098", "revid": "1782831", "url": "https://it.wikipedia.org/wiki?curid=1811098", "title": "Peterhof", "text": ""}
{"id": "1811099", "revid": "162719", "url": "https://it.wikipedia.org/wiki?curid=1811099", "title": "Classe Calliope (incrociatore)", "text": ""}
{"id": "1811100", "revid": "1573940", "url": "https://it.wikipedia.org/wiki?curid=1811100", "title": "Avahi laniger", "text": "Il maki lanoso o avahi orientale (Avahi laniger ()) \u00e8 un lemure della famiglia degli Indriidi, endemico del Madagascar.\nRecentemente, la sottospecie \"Avahi laniger occidentalis\" \u00e8 stata elevata al rango di specie a s\u00e9 stante col nome di \"Avahi occidentalis\".\nDescrizione.\nDimensioni.\nMisura circa 30\u201345\u00a0cm, pi\u00f9 altrettanti di coda, per un peso di circa 1\u00a0kg.\nAspetto.\nIl mantello, a differenza di quello degli altri indridi, \u00e8 di aspetto lanoso anzich\u00e9 setoso: il colore \u00e8 grigio-bruno, con variazioni individuali di tonalit\u00e0. Gli avambracci, gli stinchi ed il pelo delle mani sono biancastri: una caratteristica striscia bianca corre su per le cosce, mentre la coda \u00e8 di color rosso-arancio che tende ad inscurirsi nella parte distale.\nLa testa \u00e8 tondeggiante, con piccole orecchie reniformi che vengono quasi del tutto celate dal pelo. Gli occhi sono grandi, da animale notturno (anche se la specie \u00e8 diurna) ed il muso corto e tozzo.\nCome in molte altre specie di lemuri, gli incisivi anteriori sono modificati a formare una sorta di pettine, utilizzato nelle operazioni di \"grooming\".\nDimorfismo sessuale.\nA prima vista, i due sessi sono indistinguibili: un esame approfondito, tuttavia, rivela le maggiori dimensioni della testa e dei molari dei maschi in proporzione al corpo.\nBiologia.\nSi tratta di animali erbivori, diurni ed arboricoli: se costretti al suolo, saltellano lateralmente sulle zampe posteriori, come i sifaka, mentre sugli alberi sono animali lenti e cauti, anche se capaci di grandi salti.\nA causa dello scarso valore nutritivo del loro cibo, non sono animali molto reattivi, anzi passano gran parte del loro tempo a sonnecchiare fra le chiome degli alberi, dove \u00e8 una facile preda a causa della posizione assai esposta.\nI maki lanosi sono animali sociali: vivono perlopi\u00f9 in gruppi familiari, con una coppia dominante riproduttrice e vari cuccioli di differenti et\u00e0, provenienti da varie cucciolate. Ogni gruppo occupa un territorio che si estende per circa 2 ettari, il che (assieme all'abitudine di marcare sporadicamente con le secrezioni delle ghiandole della gola le zone perifercihe del territorio) indica un certo grado di territorialit\u00e0: tuttavia, non sono stati finora documentati episodi di violenza dovuta a sconfinamenti di territorio.\nI vari componenti di un gruppo, od animali appartenenti a gruppi differenti, utilizzano principalmente la comunicazione visiva, assumendo determinate posizioni per comunicare; il \"grooming\" \u00e8 utilizzato per creare o rinsaldare dei legami familiari, mentre raramente viene utilizzata la comunicazione tramite emissione di richiami.\nAlimentazione.\nL'alimentazione del maki lanoso consiste principalmente di foglie e germogli, anche se non di rado si osservano esemplari intenti a nutrirsi di foglie e frutti. L'animale mangia solo la parte esterna delle foglie, scartando il picciolo e la nervatura centrale, che spesso vengono lasciati attaccati alla pianta.\nRiproduzione.\nI maki lanosi sono animali rigorosamente monogami: la stagione riproduttiva va da marzo a maggio: la gestazione dura 4-5 mesi, al termine dei quali viene solitamente dato alla luce un unico cucciolo, anche se non sono infrequenti dei parti gemellari.\nIl cucciolo resta attaccato a ventre ed in seguito (dopo il secondo mese) al dorso materno, mentre dopo il sesto mese \u00e8 in grado di seguire la madre da solo, saltando di ramo in ramo: anche se il padre resta sempre nelle vicinanze, non sono mai stati avvistati maschi che trasportavano dei cuccioli.\nLo svezzamento completo viene raggiunto attorno all'ottavo mese di vita, ma il cucciolo tende a restare assieme ai genitori fino al compimento del secondo anno d'et\u00e0.\nDistribuzione e habitat.\nQuesti animali sono diffusi nella zona nord-orientale dell'isola, dove occupano la fascia costiera a basse altitudini, vivendo nella foresta pluviale.\nConservazione.\nLa \"IUCN Red List\" classifica \"Avahi laniger\" come specie vulnerabile.\nLa specie \u00e8 inserita nella Appendice I della \"Convention on International Trade of Endangered Species\" (CITES).\n\u00c8 protetta all'interno del parco nazionale di Andasibe-Mantadia, del parco nazionale di Mananara, del parco nazionale di Marojejy, del parco nazionale di Zahamena, della riserva naturale integrale di Betampona, della riserva naturale integrale di Zahamena, della riserva speciale di Ambatovaky, della riserva speciale di Ambohitantely, della riserva speciale di Analamazaotra, della riserva speciale di Anjanaharibe Sud e della riserva speciale di Mangerivola."}
{"id": "1811101", "revid": "133130", "url": "https://it.wikipedia.org/wiki?curid=1811101", "title": "Metodo della terminazione della catena", "text": ""}
{"id": "1811103", "revid": "162719", "url": "https://it.wikipedia.org/wiki?curid=1811103", "title": "Classe Cambrian (incrociatore)", "text": ""}
{"id": "1811105", "revid": "123602044", "url": "https://it.wikipedia.org/wiki?curid=1811105", "title": "Maria (Blondie)", "text": "Maria \u00e8 un singolo del gruppo musicale statunitense Blondie pubblicato il 1\u00ba febbraio 1999 e contenuto all'interno del loro album \"No Exit\" dello stesso anno. La canzone \u00e8 stata scritta da Jimmy Destri, gi\u00e0 autore di altri successi del gruppo come \"Atomic\", e prodotta da Giorgio Moroder. Il singolo rappresenta un ritorno sulle scene del gruppo dopo quasi venti anni di silenzio.\nIl singolo raggiunge la posizione numero uno nel Regno Unito, ed ha un enorme successo in tutta Europa. Non riesce a sfondare soltanto negli Stati Uniti, dove il singolo si ferma alla posizione numero 82 della BIllboard Hot 100. Quando il singolo raggiunse la vetta della classifica inglese nel febbraio 1999, Deborah Harry con i suoi 53 anni divenne la cantante pi\u00f9 \"anziana\" a raggiungere la vetta di tale classifica. Il brano ebbe un successo particolare in Italia grazie alla versione di Monica Anderson, dove la canzone venne utilizzata in una pubblicit\u00e0 televisiva della Omnitel.\nLa frase nel testo \"...like a Millionaire/walking on imported air\" \u00e8 presente anche in una precedente canzone dei Blondie, \"Walk Like Me\" (sempre scritta da Destri), inclusa nell'album \"Autoamerican\" del 1980. Si dice che la canzone parlasse, almeno parzialmente, di Regina Russell, all'epoca legata a Clem Burke, batterista dei Blondie."}
{"id": "1811106", "revid": "729019", "url": "https://it.wikipedia.org/wiki?curid=1811106", "title": "Sikorsky S-43", "text": "Il Sikorsky S-43 era un aereo anfibio di linea bimotore ad ala alta prodotto dall'azienda statunitense Sikorsky Aircraft Corporation nella seconda parte degli anni trenta.\nConosciuto nel servizio aereo di linea anche come \"Baby Clipper\", soprannome assegnatogli per differenziarlo dal contemporaneo quadrimotore Sikorsky S-42 \"Flying Clipper\", oltre ad avere un utilizzo civile venne acquistato dall'U.S. Army, utilizzato come ricognitore e ridenominato OA-8, e dall'U.S. Navy, ridenominato JRS-1, quest'ultimo con incarichi di pattugliatore costiero e ricognitore marittimo a medio raggio.\nStrutturalmente era simile ad un idrovolante a scafo centrale dotato di carrello d'atterraggio retrattile e ruotino di appoggio posteriore. L'ala era alta a parasole, collegata con la fusoliera tramite un robusto montante centrale ed una serie di puntoni che terminavano nelle gondole motore, posizionate vicine all'asse longitudinale del velivolo. Nella parte inferiore dell'ala erano integrati due galleggianti equilibratori. La fusoliera aveva anteriormente una cabina di pilotaggio chiusa a posti affiancati posizionata davanti all'ala, posteriormente lo scompartimento passeggeri con 15 posti a sedere, sette affiancati pi\u00f9 uno, e che terminava in un piano di coda cruciforme con piani orizzontali a semisbalzo ed impennaggio monoderiva.\nUsato principalmente dalla compagnia aerea Pan American World Airways per collegare il territorio degli Stati Uniti d'America con Cuba, tre esemplari vennero utilizzati dalla Inter-Island Airways, diventata successivamente Hawaiian Airlines, per trasportare localmente i passeggeri della Pan-Am Clipper ed i residenti da Honolulu alle altre isole dell'arcipelago delle Hawaii."}
{"id": "1811114", "revid": "125221217", "url": "https://it.wikipedia.org/wiki?curid=1811114", "title": "Nino De Angelo", "text": "Biografia.\nCarriera.\nIl genere musicale maggiormente praticato da Nino De Angelo \u00e8 quello del pop melodico, con testi prevalentemente in lingua tedesca; nel terzo millennio il cantante si \u00e8 prodotto anche nello schlager.\nHa esordito nei primi anni ottanta. Risale a questo periodo la sua canzone pi\u00f9 famosa, \"Guardian Angel\", della quale esistono quattro versioni: in inglese (portata al successo col progetto musicale Masquerade del cantante e produttore tedesco Drafi Deutscher), in tedesco (\"Jenseits Von Eden\" arrivata in prima posizione in Svizzera per 5 settimane ed in Germania Ovest ed Austria), in italiano (\"La valle dell'Eden\", che conquister\u00e0 il primo posto nella hit parade francese) e in olandese (\"Ver Van Het Leven\", affidata a Vicky L\u00e9andros).\nNel 1985 ha pubblicato per la prima volta un album interamente in lingua italiana, \"Figlio della notte\".\nHa rappresentato la Germania Ovest all'Eurovision Song Contest 1989 con \"Flieger\", classificandosi al 14\u00ba posto con 46 punti.\nGli anni novanta sono stati piuttosto difficili per il cantante, tra flop discografici e problemi di salute (un linfoma). Ristabilitosi perfettamente, ha anche nuovamente incontrato i favori del pubblico nel 2000 con la canzone \"Schwindelfrei\", rimasta a lungo nella classifica tedesca dei singoli pi\u00f9 venduti.\nNel 2004 si \u00e8 cimentato in cover di celebri canzoni di artisti italiani, raccolte in un album intitolato, non a caso, \"Un Momento Italiano\".\nNel 2017 ha pubblicato l'album \"Liebe Fur Immer\", contenente il singolo omonimo caratterizzato da un testo in tedesco e in minima parte in italiano. Il disco ha ottenuto un buon successo.\nCon l'album \"Gesegnet und Verflucht\" del 2021 Nino De Angelo ha conquistato ancora una volta la top ten della classifica relativa in Germania.\nNino De Angelo ha anche preso parte ad alcune pellicole cinematografiche, senza per\u00f2 incassare particolari elogi da parte della critica.\nVita privata.\nDal suo primo matrimonio, terminato con un divorzio, sono nati una femmina, Louisa-Marie (che ha intrapreso la carriera di attrice usando inizialmente il proprio nome Louisa-Marie Gorgoglione per poi adottare lo pseudonimo Lou Beyer), e un maschio, Luca Leon. Dopo altri due divorzi, il cantante si \u00e8 sposato con Larissa, una donna molto pi\u00f9 giovane di lui, che nel 2017 gli ha dato un maschio, Domenico."}
{"id": "1811117", "revid": "767487", "url": "https://it.wikipedia.org/wiki?curid=1811117", "title": "Emil Tode", "text": ""}
{"id": "1811119", "revid": "365417", "url": "https://it.wikipedia.org/wiki?curid=1811119", "title": "Radio Yerevan", "text": "Le barzellette di Radio Yerevan (o Radio Erevan) sono una serie di divertenti racconti molto popolari nell'Unione Sovietica e nei paesi dell'Est europeo nel corso della seconda met\u00e0 del XX secolo.\nLe storielle si basano su un rapporto di domanda e risposta tra ascoltatori e radio.\nAl centro delle barzellette vi era il sistema sovietico, i leader dell'URSS, nonch\u00e9 la stessa Armenia di cui Erevan \u00e8 la capitale.\nBibliografia.\nDiverse barzellette con al centro Radio Erevan si trovano nel libro:"}
{"id": "1811120", "revid": "300067", "url": "https://it.wikipedia.org/wiki?curid=1811120", "title": "Coby Karl", "text": "Carriera.\nGioca nel ruolo di guardia tiratrice. Si dichiar\u00f2 eleggibile per il draft NBA del 2007 ma non venne scelto. Gioc\u00f2 poi la stagione nei Los Angeles Lakers.\n\u00c8 il figlio di George Karl, allenatore NBA. Ha giocato con l'Olimpia Milano i play-off 2011. A fine settembre del 2011 firma un contratto con la Sutor Montegranaro.\nRitiratosi dal basket giocato, nel 2016-17 diventa head coach dei D-Fenders, development team dei Lakers nella D-League."}
{"id": "1811121", "revid": "72396", "url": "https://it.wikipedia.org/wiki?curid=1811121", "title": "All Change", "text": "All Change \u00e8 l'album di debutto del gruppo musicale britannico Cast, pubblicato il 31 agosto 1995.\nNel Regno Unito ha raggiunto la posizione numero 6 nelle classifiche di vendita.\nTracce.\nTutte le canzoni sono state scritte da Power."}
{"id": "1811123", "revid": "188668", "url": "https://it.wikipedia.org/wiki?curid=1811123", "title": "Radio Erevan", "text": ""}
{"id": "1811134", "revid": "113901779", "url": "https://it.wikipedia.org/wiki?curid=1811134", "title": "Peterhof (Russia)", "text": "Peterhof (), chiamata dal 1944 al 1997 Petrodvorec (), \u00e8 una citt\u00e0 della Russia che si trova nella giurisdizione di San Pietroburgo, capoluogo del Petrodvorcovyj rajon. Fondata nel 1705 su ordine di Pietro il Grande la citt\u00e0 si affaccia sul Golfo di Finlandia ed \u00e8 celeberrima per il complesso di palazzi e giardini fatti costruire da Pietro il Grande e noti come la \"Versailles russa\"."}
{"id": "1811135", "revid": "767487", "url": "https://it.wikipedia.org/wiki?curid=1811135", "title": "3435", "text": "3435 \u00e8 il numero naturale che segue il 3434 e precede il 3436."}
{"id": "1811136", "revid": "124123", "url": "https://it.wikipedia.org/wiki?curid=1811136", "title": "Marcel Botton", "text": "Le creazioni principali ed il metodo seguito.\nFondatore della \"Nomen\", nel 1981, societ\u00e0 leader nel settore, con 50 dipendenti, ha inventato oltre 1\u00a0200 nomi di marche, marchi, denominazioni sociali, ecc. \nIl primo grande successo fu il nome \"Clio\" attribuito a un'automobile della Renault, interrompendo la serie numerica (R4, R5, R12, ecc.), seguito da molte altre invenzioni famose: dall'automobile Yaris della Toyota all'acqua Arvie, dal \"Miracle de Lancome\" a \"Mania\" (Armani).\nL'\u00e9quipe che collabora con Botton \u00e8 composta di linguisti, semiologi, psicologi e vede un predominio femminile, non a caso, poich\u00e9 Botton ritiene che le donne siano migliori degli uomini in questo campo. Scopo dell'\u00e9quipe \u00e8 quello di studiare ed ipotizzare un ampio numero di soluzioni possibili per il nome da assegnare ad un determinato oggetto, progressivamente ridotto numericamente fino ad offrire al cliente la soluzione individuata o un ventaglio ristretto di alternative tra le quali scegliere."}
{"id": "1811140", "revid": "1543377", "url": "https://it.wikipedia.org/wiki?curid=1811140", "title": "Gianfranco Salvatore", "text": "Si occupa di musiche di tradizione orale, musica afroamericana e popular music. \u00c8 docente di Etnomusicologia e di Storia del Jazz e della Popular Music presso i corsi di laurea Dams e Beni Culturali dell'Universit\u00e0 del Salento. Ha anche insegnato all'universit\u00e0 IULM di Milano e al CET di Mogol.\nHa fondato e diretto per circa quindici anni l'Accademia della Critica di Roma. Dal 2008 dirige la sezione europea del CBMR (Center for Black Music Research, Columbia College, Chicago), sita presso l'Universit\u00e0 del Salento.\nHa pubblicato numerosi libri e saggi musicali.\nHa fondato e diretto con Maurizio Agamennone il festival la Notte della Taranta (1998-2000)."}
{"id": "1811144", "revid": "72396", "url": "https://it.wikipedia.org/wiki?curid=1811144", "title": "Mother Nature Calls", "text": "Mother Nature Calls \u00e8 il secondo album della rock band inglese Cast."}
{"id": "1811145", "revid": "729019", "url": "https://it.wikipedia.org/wiki?curid=1811145", "title": "Cauca (fiume)", "text": "Il Cauca \u00e8 un fiume della Colombia che scorre tra le cordilleras Occidental e Central. Ha una lunghezza totale di 1350\u00a0km. Il fiume \u00e8 sotto la supervisione di Corporaci\u00f3n regionale del Cauca e la Corporaci\u00f3n Autonoma regionale del Valle del Cauca.\nProblemi ambientali.\nIl 18 novembre 2007 il giornale colombiano El Tiempo ha riferito che il fiume riceveva una media di 500 tonnellate di scarti reflui al giorno. L'inquinamento era dovuto prevalentemente alle intense attivit\u00e0 umane presenti lungo le sue rive: le acque reflue della citt\u00e0 di Popay\u00e1n, sette miniere d'oro che utilizzano prodotti quali il mercurio, otto cave di sabbia, oltre ad un paio di miniere di carbone e di bauxite, la grande citt\u00e0 di Cali. A questo andava aggiunto l'apporto degli affluenti, stimato in 330 tonnellate di depositi residui inquinanti che andavano a privare le acque di ossigeno."}
{"id": "1811146", "revid": "93556", "url": "https://it.wikipedia.org/wiki?curid=1811146", "title": "Nosedo", "text": "Nosedo (\"Nosed\" in dialetto milanese, : ) \u00e8 un quartiere di Milano, posto nella periferia meridionale della citt\u00e0, appartenente al Municipio 4.\nOrigini del nome.\nIl nome probabilmente risale al tempo in cui vi erano abbondanza di alberi di noci e di palme felix felicis, una denominazione di origine botanica comune anche ad altri quartieri come Rogoredo o Lorenteggio.\nStoria.\nCome riportano diversi documenti dell'anno 569 venne qui sepolto il Vescovo Onorato, Rettore della Chiesa milanese. Nosedo fu nominata per la prima volta, come \"Nosea\", nel 1346.\nNell'ambito della suddivisione del territorio milanese in pievi apparteneva alla Pieve di San Donato, e costituiva un comune confinante coi Corpi Santi a nord, con Morsenchio e San Donato ad est, con Chiaravalle a sud, e con Vaiano a ovest. Al censimento del 1751 la localit\u00e0 risult\u00f2 abitata da 200 persone, comprese quelle stanziate nella frazione di Rogoredo.\nIn et\u00e0 napoleonica, dal 1808 al 1816, Nosedo fu aggregata per la prima volta a Milano, recuperando l'autonomia con la costituzione del Regno Lombardo-Veneto. A quel tempo Nosedo contava 240 anime, salite a 351 nel 1853, a 361 nel 1859, e a 393 abitanti nel 1861.\nLa denominazione del comune era talvolta rinvenuta come \"Nosedo Chiaravalle\", a testimonianza del legame con la vicina abbazia, che tuttavia formava un municipio distinto. Tale distinzione venne per\u00f2 meno nel 1870, quando il comune di Nosedo fu aggregato a quello di Chiaravalle Milanese. Fu poi nel 1923 che Chiaravalle venne a sua volta annessa a Milano.\nA partire dal 2003 \u00e8 entrato in funzione il Depuratore di Milano Sud, uno dei pi\u00f9 grandi di Europa. La vicenda della progettazione e la realizzazione di questo depuratore, il primo di Milano, ha una storia circa trentennale.\nLuoghi di interesse.\nLa chiesetta di Nosedo.\nIn via San Dionigi 77, vi \u00e8 un albero al cui fianco sorge una cascina con annessa chiesetta, risalente al XIII secolo. La storia di questo luogo comincia molto lontano nel tempo, com'\u00e8 testimoniato dalla data 536 incisa su una lapide, oggi visibile al fondo della chiesetta. In quel periodo i goti tiranneggiavano Milano. I cristiani, col vescovo san Dazio, per sfuggire alle invasioni barbariche vennero a rifugiarsi presso la chiesetta, meglio conosciuta allora come \"San Giorgio al Pozzo\".\nTra il 1200 e il 1250 un drappello di monaci cistercensi, dalla non lontana abbazia di Chiaravalle, si stabilisce a Nosedo per lavorare i terreni circostanti e bonificare quelli paludosi, prediligendo la piantagione di palme di tipo \"felix felicis\". I religiosi ricostruirono, sulle antiche rovine, la chiesetta dei \"SS. Filippo e Giacomo\".\nNei secoli successivi alterne vicende dovevano far ricadere tale luogo nell'indifferenza e nell'abbandono. La chiesetta divenne un banale ricovero di attrezzi agricoli, col conseguente degrado della struttura e dei beni.\nNel 1985 s'iniziano i restauri dopo la caduta di parte della controsoffittatura in cannette, che riportano all'ammirazione di tutti il valore e i meriti che la chiesetta testimonia. Ricompare il meraviglioso controsoffitto.\nL'Associazione \"Nocetum\" nasce nel dicembre 1998 come strumento giuridico e operativo per la bonifica e la salvaguardia del patrimonio storico-artistico di Nosedo, la creazione di un centro di accoglienza nella cascina annessa alla chiesetta, la valorizzazione della tradizione spirituale del luogo.\nInfrastrutture e trasporti.\nIl territorio dell'antico comune nosedese \u00e8 oggi servito da due fermate della metropolitana: Porto di Mare e Rogoredo. Quest'ultima, posta al confine con l'omonimo quartiere contiguo, si trova in corrispondenza della stazione ferroviaria, servita da treni suburbani e regionali di Trenord e dai treni nazionali di lunga percorrenza."}
{"id": "1811150", "revid": "599013", "url": "https://it.wikipedia.org/wiki?curid=1811150", "title": "Grzegorz Szamotulski", "text": ""}
{"id": "1811158", "revid": "182193", "url": "https://it.wikipedia.org/wiki?curid=1811158", "title": "Gianmario Roveraro", "text": "Biografia.\nNato in una famiglia di agricoltori, da giovane fu un brillante sportivo. Fu campione nazionale di salto in alto per tre volte (1954, 1955, 1956), migliorando per tre volte il record italiano di specialit\u00e0, primo italiano sopra i (utilizzando lo stile di George Horine salt\u00f2 2,01; la misura non fu omologata poich\u00e9 aveva utilizzato la scarpetta speciale di Stepanov), partecip\u00f2 ai XVI giochi olimpici estivi del 1956 a Melbourne, dove si piazz\u00f2 23\u00ba.\nDopo la laurea in economia e commercio a Genova con una tesi sui fondi comuni d'investimento, strumenti finanziari ancora quasi sconosciuti in Italia, inizi\u00f2 la carriera finanziaria a Milano nel 1961 prima alla Centrale come gestore alla Invest, quindi dall'agente di cambio Isidoro Albertini, uno dei principali della Borsa italiana, infine alla Sade, una finanziaria della Montedison. Nel 1974 pass\u00f2 nella Sige del gruppo IMI, trasformandola in una investment bank di tipo americano (sul tipo della Warburg), introducendo nel mondo finanziario italiano strumenti innovativi come i Fondi di investimento (i primi furono di diritto lussemburghese) destinati a convogliare il risparmio delle famiglie verso le imprese e dando vita ad un modello di capitalismo diffuso in contrapposizione al modello di capitalismo di relazione rappresentato da Mediobanca di Enrico Cuccia.\nDi area cattolica e membro soprannumerario dal 1963 dell'Opus Dei, fu per diversi anni presidente della Fondazione Rui istituzione che sovraintende ai collegi universitari dell'Opera. \nNel 1987 fond\u00f2 l'Akros, dopo dissapori intervenuti l'anno precedente in Sige. La Akros divenne una delle principali \"merchant bank\" italiane con circa 160 azionisti, da Gianni Agnelli a Carlo De Benedetti, da Raul Gardini ad Arrigo Recordati, da Michele Ferrero alla Ras di Roberto Zanni sino alla Banca Popolare di Milano di Piero Schlesinger,\nAgli inizi degli anni '90 present\u00f2 un piano per il salvataggio della Federconsorzi che attraverso i Consorzi agrari, era considerata uno degli strumenti maggiori dell'area democristiana. L'iniziativa, tuttavia, fu poi ripresa dal mondo delle \"grandi banche\", compresa la Banca di Roma, che pure faceva capo allo stesso schieramento, ma l'operazione fu effettuata in modo da escludere Roveraro e la sua Akros. In quegli anni collaborava con la Cirio di Sergio Cragnotti e fu artefice del collocamento in Borsa italiana della Parmalat di Calisto Tanzi, di cui fu anche consigliere d'amministrazione fino al 1992, quando il \"patron\" ne chiese e ottenne le dimissioni,\nNel 1997 fu costretto a cedere il controllo della banca dove ebbe ruoli sempre pi\u00f9 marginali. Continu\u00f2 a occuparsi dell'ambiente finanziario, senza tuttavia pi\u00f9 avere l'importanza prima rivestita. Il 5 luglio 2006, tornando a casa da un incontro di formazione spirituale e di preghiera organizzato dall'Opus Dei per i suoi membri, venne rapito da tre malviventi che lo assassinarono per denaro: i tre furono successivamente arrestati. Il cadavere di Roveraro, fatto a pezzi, venne ritrovato vicino a Parma il 21 luglio 2006.\nVita privata.\nEra sposato con Silvana Canepa e aveva tre figli."}
{"id": "1811171", "revid": "709565", "url": "https://it.wikipedia.org/wiki?curid=1811171", "title": "Hammer (fumetto)", "text": "Hammer \u00e8 una serie a fumetti edita in Italia dalla Star Comics, creata da Riccardo Borsoni, Giancarlo Olivares, Mario Rossi, Gigi Simeoni e Stefano Vietti.\nStoria editoriale.\nLa serie venne pubblicata tra il 1994 e il 1996 e si concluse dopo tredici numeri a causa di difficolt\u00e0 legate alla gestione del prodotto e a un numero di vendite non sufficientemente alte da garantirne la sopravvivenza nel mercato.\nLa serie nacque dietro richiesta dell'editore Giovanni Bovini, proprietario della Star Comics che voleva creare una serie di fantascienza, inizialmente pensata come una miniserie di quattro numeri, capace di contrapporsi a \"Nathan Never\", all'epoca unico esempio di fantascienza a fumetti italiana. Il progetto venne affidato a un gruppo di autori che aveva precedentemente lavorato alla serie \"Full Moon Project\" (creato da Davide Longoni, Stefano Vietti, Marco Febbrari, Giancarlo Olivares, Mario Rossi, Gigi Simeoni e Fabio Pezzi) e ad altri disegnatori provenienti dallo staff di \"Lazarus Ledd\". La serie venne impostata come un'avventura realistica e ricca di azione, incentrata sui personaggi, vero perno di tutto il progetto. L'obiettivo dello staff creativo composto da Borsoni, Olivares, Rossi, Simeoni, Vietti e Febbrari, era principalmente quello di spiazzare e coinvolgere il lettore operando scelte anticonvenzionali, possibili grazie all'estrema libert\u00e0 che fu loro concessa dall'editorie. Il risultato fu un prodotto diverso, controcorrente, controllato nei minimi dettagli dal gruppo di lavoro. Quando le vendite non apparvero pi\u00f9 soddisfacenti, la Star Comics propose agli autori un taglio dei costi per continuare a pubblicare la testata, offerta che venne respinta e che decret\u00f2 la chiusura anticipata della serie. Nonostante le difficolt\u00e0, il Gruppo \"Hammer\" riusc\u00ec a cambiare in tempo gli sviluppi narrativi del progetto, portando a termine entro il tredicesimo numero le trame aperte nel corso delle pubblicazioni precedenti e conferendo ai numeri pubblicati l'aspetto definitivo di una miniserie autoconclusiva.\nDopo l'esperienza di Hammer, i componenti del gruppo (fatta eccezione per Riccardo Borsoni) si sono trasferiti in massa alla Sergio Bonelli Editore. In particolare, sono stati coinvolti nella lavorazione delle seguenti testate: \"Nathan Never\", \"Jonathan Steele\", \"Legs Weaver\", \"Dampyr\", \"Gregory Hunter\", \"Martin Myst\u00e8re\", \"Agenzia Alfa\".\nEsiste un numero extra della serie, intitolato \"Gattordici - La macchina dei sogni\": si tratta di un piccolo albo curato dal gruppo \"Hammer\" al completo, con tiratura attorno alle 500 copie, commissionato dalla rivista amatoriale Cronache di Topolinia nel 2001, e presenta una storia inedita, temporalmente collocata alla fine del numero tre della serie.\nMondadori Comics riporta nelle edicole e fumetterie la collana, a partire dal 18 luglio 2014, ristampando tutta la serie con nuove copertine e ricomponendone tutti i pezzi. Nel luglio 2014 Mondadori Comics ripubblica in una nuova versione 'Hammer', arricchita di omaggi, pagine inedite, nuove copertine e un logo ridefinito. La serie \u00e8 costituita da 13 volumi e ripropone anche il numero zero e \"Gattordici\". Inoltre il curatore e alcuni autori non escludono che dopo questa riproposizione non possano arrivare anche storie inedite.\"Superbo avvenire\", il numero 10, \u00e8 stato completamente riscritto e modificato in diversi snodi, dal punto di vista concettuale. Perfino il finale \u00e8 stato cambiato, dandogli un nuovo senso nella continuity della saga.\nPersonaggi.\nProtagonisti della serie sono tre carcerati, Helena Svensson, Swan Barese e John Colter, che dopo essere evasi da una prigione \"mentale\" decidono di avviare una collaborazione tra loro, affrontando una serie di missioni ad alto rischio.\nTrama.\n\"Lo scenario storico-fantastico che si apre sotto i nostri occhi \u00e8 quello di fine millennio, il terzo. Un periodo burrascoso, caratterizzato da una situazione di pace precaria. Il Sistema Solare \u00e8 dominato dalla presenza della razza umana, alla quale non \u00e8 bastato emigrare in posti lontani milioni di chilometri per smettere di azzuffarsi.\nOvunque luccica il ghignante sorriso della ipertecnologia che spesso si fonde con quello che resta del lontano passato per creare forme assurde e barocche. Le astronavi viaggiano veloci da un desolato pianeta terraformato a un'isola galleggiante tra gli asteroidi, da una citt\u00e0 orbitale a una verdissima foresta artificiale.\nI porti franchi ospitano i viaggiatori pi\u00f9 strani: uomini d'affari senza scrupoli, cyberkiller spietati, mercenari, avventurieri e navigatori al soldo delle compagnie multi planetarie che trasportano ovunque i metalli graffiati agli asteroidi\" (Testo tratto dal redazionale del N\u00b01, \"Doppia fuga\").\nHelena Svensson, abile hacker dotata di un impianto neurale, ha portato a termine l'ennesima missione, riuscendo a incassare una considerevole cifra di crediti che le permetteranno di allontanarsi dalla Terra e sfuggire da un mandato di cattura. Ma al momento dell'incontro con il suo compagno e complice, Jedediah, qualcosa non fila per il verso giusto e viene arrestata e condannata a 20 anni di prigionia in un gigantesco carcere orbitale di massima sicurezza: Lazareth. In questa comunit\u00e0-prigione senza sbarre e celle, in cui i prigionieri vengono lasciati \u2018liberi\u2019 di scorrazzare, Helena conosce il giovane Swan Barese, pilota contrabbandiere e John Colter, irascibile fuorilegge con molta esperienza alle sue spalle. Con altri prigionieri, i tre organizzano una rocambolesca fuga dal carcere; il gruppo riesce a fuggire da Lazareth e si mette sulle tracce di Jedediah. A bordo di un velocissimo cargo da trasporto ribattezzato Hammer, i tre intraprendono un viaggio senza meta attraverso il Sistema Solare, sopravvivendo di espedienti e prestando la propria professionalit\u00e0 a chiunque sia in grado di ricompensarla profumatamente. Sulle loro tracce si muove tuttavia la Flotta Aerospaziale capitanata dal Comandante Ivan Kosich, decisa a tutti i costi a fermare i tre fuggiaschi.\nElementi distintivi.\nLa serie, oltre a ispirarsi e a sviluppare coerentemente l'immaginario cyberpunk, ha introdotto elementi narrativi insoliti che, se da un lato costituivano il suo principale punto di forza, dall'altro ne hanno paradossalmente decretato l'insuccesso commerciale, classificandolo prematuramente come un prodotto di nicchia destinato ai soli cultori della fantascienza.\nLe caratteristiche maggiormente significative di \"Hammer\" sono:"}
{"id": "1811174", "revid": "339392", "url": "https://it.wikipedia.org/wiki?curid=1811174", "title": "Soggetto federale cittadino", "text": ""}
{"id": "1811175", "revid": "729019", "url": "https://it.wikipedia.org/wiki?curid=1811175", "title": "Base aerea di Palmachim", "text": "La base aerea di Palmachim si trova vicino alla citt\u00e0 israeliana di Rishon LeZion, accanto a Yavne. Si chiama cos\u00ec per la vicinanza al kibbutz di Palmachim sulla costa mediterranea.\nNella base ci sono diversi elicotteri della IAF ed alcuni squadroni di UAV e viene utilizzata come sito di lancio per il missile Arrow. Palmachim \u00e8 anche usata per lanciare il vettore Shavit sul Mediterraneo in orbita retrograda. Palmachim \u00e8 quindi il principale spazioporto israeliano. Ci\u00f2 assicura che i detriti del vettore cadano in acqua e che il vettore stesso non bruci su nazioni vicine ad Israele. Attivit\u00e0 recenti includono il lancio dei satellite Ofeq 7, avvenuto l'11 giugno 2007, e Ofeq 9 avvenuto il 22 giugno 2010.\nNel luglio 2007 \u00e8 stato deciso di chiudere l'aeroporto Sde Dov di Tel Aviv. La sezione militare dell'aeroporto \u00e8 stata spostata a Palmachim."}
{"id": "1811179", "revid": "118818412", "url": "https://it.wikipedia.org/wiki?curid=1811179", "title": "Thor Vilhj\u00e1lmsson", "text": "\u00c8 considerato uno fra i pi\u00f9 importanti scrittori islandesi, autore di romanzi, saggi, pi\u00e8ce teatrali e raccolte poetiche, e traduttore delle opere principali della letteratura mondiale. \nNel 1988 con \"Il muschio grigio arde\" si \u00e8 aggiudicato il Premio del Consiglio Nordico, nel 1992 \u00e8 stato insignito del Premio dell\u2019Accademia Svedese mentre nel 1998 ha ricevuto il Premio Letterario Islandese grazie a \"Cantilena mattutina nell\u2019erba\"."}
{"id": "1811180", "revid": "767487", "url": "https://it.wikipedia.org/wiki?curid=1811180", "title": "Louis Marie Prudhomme", "text": "Biografia.\nLavora come libraio a Lione e poi a Parigi. In seguito si trasferir\u00e0 a Meaux, come rilegatore.\nRientrato a Parigi, \u00e8 pi\u00f9 volte arrestato per i suoi scritti: tra il 1787 e 1789, avrebbe scritto 1500 pamphlet. Tra questi si ricordano \"R\u00e9sum\u00e9 g\u00e9n\u00e9ral\", \"Extrait des cahiers de pouvoirs, instructions, demandes ou dol\u00e9ances remis par divers bailliages, s\u00e9n\u00e9chauss\u00e9s et pays d'\u00c9tat du royaume\" scritti in collaborazione con Laurent de Mezi\u00e8res e Jean Rousseau e pubblicato in tre volumi nel 1789.\nDal 12 luglio 1789 fino al 28 febbraio 1794, pubblica un giornale, \"Les R\u00e9volutions de Paris\" (in italiano \"Le Rivoluzioni di Parigi\"), il cui principale redattore \u00e8 Elis\u00e9e Loustalot, insieme a Sylvain Mar\u00e9chal, Pierre Gaspard Chaumette e Fabre d'\u00c9glantine, e ottiene un gran successo.\nNel giugno 1793, un tempo imprigionato come monarchico, si allontana da Parigi e della vita politica. Nel 1797, pubblica \"L'Histoire g\u00e9n\u00e9rale et impartiale des erreurs, des fautes et des crimes commis pendant la R\u00e9volution fran\u00e7aise\" in 6 volumi (in italiano \"Storia generale e imparziale degli errori, dei fatti e dei crimini commessi durante la Rivoluzione francese\"), lavoro controllato dalla polizia del Direttorio. Nel giugno-ottobre 1799, pubblica un quotidiano, \"Le Voyageur\" (in italiano \"Il Viaggiatore\") arrivando a stampare 105 numeri\nNel 1799, Prudhomme diventa direttore degli ospedali di Parigi, funzione alla quale unisce le sue abilit\u00e0 di libraio e di scrittore e giornalista.\nOstile all'Impero, accoglie favorevolmente la Restaurazione e pubblica nel 1825 \"L'Europe tourment\u00e9e par la R\u00e9volution de France, \u00e9branl\u00e9e par dix-huit ann\u00e9es de promenades meurtri\u00e8res de Napol\u00e9on Bonaparte\" in due volumi (in italiano \"L'Europa tormentata dalla Rivoluzione di Francia, scossa da diciotto anni di passeggiate mortali di Napoleone Bonaparte\")."}
{"id": "1811184", "revid": "287204", "url": "https://it.wikipedia.org/wiki?curid=1811184", "title": "Metaqualone", "text": "Il metaqualone, noto anche con il suo nome commerciale Quaalude, \u00e8 un farmaco con azione sedativa-ipnotica, simile agli effetti di un barbiturico, ma diverso da quest'ultimo (appartiene alla classe dei 4-quinazolinoni), che causa la depressione del sistema nervoso centrale.\nFu usato soprattutto negli anni sessanta e settanta come ipnotico per il trattamento dell'insonnia, e come sedativo e miorilassante. \u00c8 stato inoltre usato illegalmente a scopo ricreativo. In Nord America \u00e8 conosciuta un'associazione di Metaqualone (250\u00a0mg) con la Difenidramina (5\u00a0mg), con il nome di \"Mandrax\". Almeno dal 2001, ma alcune fonti riportano addirittura i tardi anni ottanta, il Mandrax \u00e8 stato largamente utilizzato in Sudafrica, paese in cui sono conosciute con il nome di \"smarties\", \"pillole geluk\" (che significa \"pillole della felicit\u00e0\") o \"buttons\" (\"bottoni\", per le piccole dimensioni delle pillole). Commercialmente era noto e venduto come \"Lemmon 714\".\nStoria.\nIl Metaqualone fu sintetizzato per la prima volta in India nel 1951 da Indra Kishore Kacker e Syed Hussain Zaheer. Nel 1965 era il sedativo maggiormente prescritto nel Regno Unito, dove era venduto legalmente con i nomi \"Malsed\", \"Malsedin\" e \"Renoval\". Nello stesso anno fu messo in commercio il Mandrax da parte dei Rousell Laboratories. Esso divenne un popolare stupefacente noto anche con i nomi di \"mandrake\" o \"mandies\". Nel 1972, era al 6\u00ba posto fra i sedativi pi\u00f9 venduti in USA in cui era venduto con il nome commerciale \"Quaalude\" (all'epoca il \"luding out\" era un popolare passatempo nei college).\nEffetti.\nGli effetti possono includere euforia, sonnolenza, diminuzione della frequenza cardiaca e respiratoria, incremento del desiderio sessuale (afrodisia), parestesie (intorpidimento delle dita delle mani e dei piedi). Dosi maggiori possono portare alla depressione respiratoria, disartria, cefalea e fotofobia (dolore agli occhi quando esposti alla luce).\nUn sovradosaggio pu\u00f2 causare delirio, convulsioni, ipertonia, iperreflessia, vomito, insufficienza renale, coma e morte tramite arresto cardiaco o respiratorio. Tale effetto \u00e8 simile ad un avvelenamento da barbiturici, ma con incremento delle difficolt\u00e0 motorie e una minore incidenza di depressione cardiaca o respiratoria. La tossicit\u00e0 viene trattata con diazepam e altri anticonvulsivanti.\nUtilizzo come stupefacente.\nIl Quaalude divenne sempre pi\u00f9 popolare nel mondo della tossicodipendenza verso la fine degli anni sessanta e i primi anni settanta. La droga veniva utilizzata durante l'attivit\u00e0 sessuale.\nQuesta droga venne sottoposta a sempre maggiori restrizioni in Gran Bretagna con il \"Misuse of Drugs Act 1971\" e negli Stati Uniti a partire dal 1973. Essa poi venne ritirata dal commercio in molti Paesi negli anni ottanta, diventando una droga di prima classe negli Stati Uniti nel 1984. Anthony Kiedis, cantante dei Red Hot Chili Peppers, nella sua autobiografia racconta di averne fatto spesso uso per rimediare alla mancanza di eroina. Nel 1972 a Londra aveva causato la morte del musicista Billy Murcia, il batterista dei New York Dolls, annegato nella vasca da bagno in cui lo avevano immerso i suoi amici per svegliarlo dal torpore causato dal mix di Mandrax e alcol. Lo stesso John Belushi faceva ampio utilizzo di Quaalude, come si evince dalla biografia redatta da Bob Woodward.\nNella met\u00e0 degli anni settanta divenne popolare il fumare metaqualone, sia da solo sia associato ad altre sostanze illegali. A causa della presenza di ingredienti e leganti inerti presenti nelle pillole che fumati diventavano tossici, questa pratica venne duramente denunciata dalla comunit\u00e0 medica in quanto provocava seri rischi per la salute. Il fumare le pillole di metaqualone poteva causare l'enfisema e altre malattie polmonari croniche, in particolare la talcosi.\nSudafrica.\nIl Metaqualone \u00e8 largamente utilizzato in Sudafrica, dove \u00e8 comunemente noto come Mandrax, bottoni M-pills o smarties; non viene assunto oralmente, bens\u00ec triturato e mescolato in una pipa insieme alla marijuana. Il basso prezzo (corrispondente a circa 2 euro e mezzo) unitamente alla facile reperibilit\u00e0 ed economicit\u00e0 lo rende, insieme alla metanfetamina e il temazepam, la preferita fra le droghe forti nei bassi ceti della societ\u00e0 sud-africana."}
{"id": "1811185", "revid": "765341", "url": "https://it.wikipedia.org/wiki?curid=1811185", "title": "HMS Caroline", "text": "Otto navi da guerra della Royal Navy britannica hanno avuto come nome HMS \"Caroline\"."}
{"id": "1811187", "revid": "486946", "url": "https://it.wikipedia.org/wiki?curid=1811187", "title": "Djagatai Khan", "text": ""}
{"id": "1811189", "revid": "6923", "url": "https://it.wikipedia.org/wiki?curid=1811189", "title": "Sewadjkara II", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale"}
{"id": "1811194", "revid": "167080", "url": "https://it.wikipedia.org/wiki?curid=1811194", "title": "Fortezza in collina", "text": ""}
{"id": "1811195", "revid": "339392", "url": "https://it.wikipedia.org/wiki?curid=1811195", "title": "Vita di Cesare (Plutarco)", "text": ""}
{"id": "1811203", "revid": "167080", "url": "https://it.wikipedia.org/wiki?curid=1811203", "title": "Urnfield", "text": ""}
{"id": "1811207", "revid": "124533158", "url": "https://it.wikipedia.org/wiki?curid=1811207", "title": "Fereclo", "text": "Fereclo \u00e8 un personaggio dell\"Iliade\", il poema omerico incentrato sulla guerra fra Achei e Troiani, scaturita dal rapimento di Elena ad opera di Paride, per il quale costru\u00ec le navi che lo condussero a Sparta.\nIl mito.\nGiovane guerriero troiano figlio dell'Armonide Tettone, venne ucciso in combattimento da Merione, che lo colp\u00ec a una natica con la lancia mentre fuggiva.\n&lt;poem&gt;\" \"Prole del fabbro Arm\u00f3nide, Fereclo\"\n\"Da Mer\u00efon fu spento. Era costui\"\n\"Per tutte guise di lavori industri\"\n\"Maraviglioso, e a Pallade Minerva\"\n\"Caramente diletto. Opra fur sua\"\n\"Di Paride le navi, onde principio\"\n\"Ebbe il danno de' Teucri, e di lui stesso,\"\n\"Perch\u00e9 i decreti degli Dei non seppe\".\n\"L'insegu\u00ec, lo raggiunse, lo percosse\"\n\"Nel destro clune Mer\u00efone, e sotto\"\n\"L'osso v\u00ear la vescica usc\u00ec la punta.\"\n\"Gli manc\u00e2r le ginocchia, e guaiolando\"\n\"E cadendo il copr\u00ec di morte il velo\" \". &lt;/poem&gt;\nInterpretazione.\nEra stato dunque Fereclo a costruire la flotta con cui Paride si rec\u00f2 a Sparta per rapire Elena, nonostante gli oracoli avessero preannunciato la guerra che ne sarebbe scaturita. Si pu\u00f2 ritenere che questo personaggio riceva la giusta punizione per aver collaborato a un'impresa scellerata quale era appunto il ratto di Elena: la sua stessa morte ha peraltro ben poco di eroico, in quanto egli viene colpito all'inguine ed emette l'ultimo respiro mentre cade inginocchiato."}
{"id": "1811210", "revid": "167080", "url": "https://it.wikipedia.org/wiki?curid=1811210", "title": "Axona", "text": ""}
{"id": "1811212", "revid": "162719", "url": "https://it.wikipedia.org/wiki?curid=1811212", "title": "Classe Caledon (incrociatore)", "text": ""}
{"id": "1811214", "revid": "348618", "url": "https://it.wikipedia.org/wiki?curid=1811214", "title": "Baidar", "text": "Biografia.\nFiglio di Djagatai Khan e di una sua concubina, condusse una armata Mongola al seguito dell'Orda Bianca nell'invasione d'Europa del 1235-1241, in particolare sconfisse a Legnickie Pole, nel 1241 l'esercito Polacco e i cavalieri dell'Ordine Teutonico. Fu protagonista del \"sacco\" di Sandomir e Cracovia.\nEbbe in seguito alcuni eredi."}
{"id": "1811215", "revid": "162719", "url": "https://it.wikipedia.org/wiki?curid=1811215", "title": "Classe Centaur (incrociatore)", "text": ""}
{"id": "1811216", "revid": "80598", "url": "https://it.wikipedia.org/wiki?curid=1811216", "title": "Theorius Campus", "text": "Theorius Campus \u00e8 il primo e unico album in studio del duo musicale Theorius Campus, formato da Francesco De Gregori e Antonello Venditti, pubblicato nel 1972 dalla It.\nDescrizione.\nL'album venne registrato allo Studio 38 dell'Apollo di Roma e pubblicato dalla It.\nLe canzoni sono cantate dai due cantautori separatamente, tranne \"Dolce signora che bruci\" e \"In mezzo alla citt\u00e0\", cantate dai due insieme. Venditti canta i brani: \"Ciao uomo\"; \"La cantina\"; \"\u00c8 caduto l'inverno\"; \"L'amore \u00e8 come il tempo\"; \"Roma Capoccia\" e \"Sora Rosa\". De Gregori i brani \"Signora aquilone\"; \"La casa dl pazzo\"; \"Vocazione 1 e \u00bd\" e \"Little Snoring Willy\". \nL'unico brano gi\u00e0 noto del disco \u00e8 \"Sora Rosa\", registrata qualche mese prima da Edoardo De Angelis nel suo disco \"Il paese dove nascono i limoni\", inciso insieme a Stelio Gicca Palli.\nAll'album, prodotto da Paolo Dossena e Italo Greco (che suonano anche le tastiere), hanno collaborato come musicisti Giorgio Lo Cascio (chitarra), Maurizio Giammarco (flauto) ed alcuni musicisti inglesi, di cui tre (Dave Sumner e Douglas Meakin alle chitarre e Mick Brill al basso) sono gli ex componenti del gruppo beat dei Motowns mentre Derek Wilson (alla batteria) \u00e8 un session man della RCA Italiana; i quattro inglesi, oltre a suonare, accompagnano con le voci De Gregori in \"Vocazione 1 e 1/2\" e \"Little Snoring Willy\".\nSuonano anche i due cantautori: Venditti al pianoforte e De Gregori alla chitarra.\nIn copertina \u00e8 presente il dipinto del pittore inglese John Everett Millais, che raffigura Ofelia, personaggio dell\"'Amleto\" di William Shakespeare.\nNella prima edizione, sulle due etichette, vi sono due fotografie dei cantautori.\nCome ha spiegato De Gregori, il titolo dell'album non ha nessun senso, \u00e8 un nome inventato.\nDa questo album la It trasse un 45 giri contenente due brani di Venditti, \"Ciao uomo\" e \"Roma capoccia\" (sul lato B); \"Ciao uomo\" viene anche proposta alla Mostra Internazionale di Musica Leggera di Venezia, vincendo la \"Gondola d'argento\", e il testo racconta la storia di un viaggio spaziale attraverso il dialogo tra il capitano dell'astronave e un astronauta (\"Signor capitano qual \u00e8 la rotta, qual \u00e8 il destino del nostro viaggio?\"), su un accompagnamento di pianoforte in terzine, quasi a evocare l'Adagio della celebre Sonata per pianoforte n. 14 (Beethoven). Sar\u00e0 per\u00f2 \"Roma capoccia\" la canzone che diverr\u00e0 pi\u00f9 nota negli anni seguenti, tanto che l'album sar\u00e0 ristampato nel 1974 per la collana RCA Lineatre proprio con il titolo della canzone, con copertina rossa raffigurante i due cantautori con Roma sullo sfondo. .\nL'album riscuote scarso successo, tuttavia tra i pochi compratori dell'album figura un giovanissimo Luciano Ligabue:\nTracce.\nLATO A\nLATO B"}
{"id": "1811218", "revid": "162719", "url": "https://it.wikipedia.org/wiki?curid=1811218", "title": "Classe Ceres (incrociatore)", "text": ""}
{"id": "1811221", "revid": "122943821", "url": "https://it.wikipedia.org/wiki?curid=1811221", "title": "Rigmo", "text": "Rigmo \u00e8 un personaggio dell\"Iliade\", menzionato nel ventesimo libro.\nIl mito.\nLe origini.\nRigmo era un giovane condottiero trace, bellissimo d'aspetto, figlio di Piroo (o Pireo), nobile proveniente da Eno. I due accorsero in difesa dei troiani di Priamo alla testa di un grande contingente. Piroo trov\u00f2 la morte in battaglia per mano di Toante, come \u00e8 detto nel quarto libro dell'Iliade.\nLa morte.\nValoroso come suo padre, Rigmo non gli sopravvisse a lungo. Venne infatti ucciso pochi giorni dopo in combattimento dall'eroe greco Achille che voleva vendicare la morte del suo intimo amico Patroclo caduto per mano dell'eroe troiano Ettore. Assalito da Achille, Rigmo, che si trovava a combattere sul suo carro insieme al suo scudiero e auriga Areitoo, avrebbe potuto fuggire mettendosi in salvo, ma intrepido com'era volle tentare il confronto. Il giovane fu colpito in pieno dall'asta dell'acheo, in mezzo al ventre, e fatto precipitare dal carro. Achille subito dopo fer\u00ec mortalmente Areitoo alla schiena con la lancia: anche costui cadde gi\u00f9 dal cocchio, e i cavalli scapparono via a zampe levate, essendosi imbizzarriti per la morte dei due eroi uccisi dal figlio di Peleo. Non contento, Achille fece passare il proprio carro sui cadaveri di Rigmo e Areitoo (come aveva gi\u00e0 fatto con un'altra sua vittima, Ifitione); il sangue schizz\u00f2 dappertutto."}
{"id": "1811223", "revid": "162719", "url": "https://it.wikipedia.org/wiki?curid=1811223", "title": "Classe Carlisle (incrociatore)", "text": ""}
{"id": "1811224", "revid": "167080", "url": "https://it.wikipedia.org/wiki?curid=1811224", "title": "Uxellodunum", "text": ""}
{"id": "1811229", "revid": "767487", "url": "https://it.wikipedia.org/wiki?curid=1811229", "title": "Lam\u00f9 - Beautiful Dreamer", "text": " \u00e8 un film d'animazione del 1984 diretto da Mamoru Oshii.\n\u00c8 il secondo film cinematografico tratto dal manga \"Lam\u00f9\" di Rumiko Takahashi.\nBench\u00e9 il film sia generalmente molto amato dai fan della serie, quando la pellicola fu proiettata per la prima volta in Giappone, il responso del pubblico fu abbastanza negativo. Nonostante questo insuccesso \u00e8 il lungometraggio di Lam\u00f9 pi\u00f9 celebrato dalla critica ed \u00e8 considerato uno dei capolavori di Mamoru Oshii. Quest'ultimo, insoddisfatto del primo film \"Lam\u00f9 - Only You\", decise che, anche a costo di deludere le aspettative dei fan, avrebbe fatto di testa propria. \"Beautiful Dreamer\", anzich\u00e9 celebrare il mondo di Lam\u00f9 (cosa che normalmente ci si aspetta dai lungometraggi legati a serie animate), sembrava volerlo analizzare \"dall'interno\". I fan ne furono estremamente delusi e Mamoru Oshii abbandon\u00f2 per sempre la produzione di \"Urusei Yatsura\", per dedicarsi a progetti pi\u00f9 sperimentali. Il suo film del 1987 \"The Red Spectacles\", \u00e8 quasi una versione dal vivo di questa pellicola. Rumiko Takahashi, l'autrice del fumetto, sollecitata dai fan di \"Urusei Yatsura\" fu quasi costretta a rinnegare la storia del film, che deviava troppo dal plot originale.\nTrama.\nA causa di un desiderio, espresso quasi involontariamente da Lam\u00f9 al folletto \"Mujaki\", Tomobiki si ritrova costretta a vivere continuamente la stessa giornata. Nessuno sembra rendersene conto, tranne il professor Onsen. Le cose precipitano per\u00f2 quando tutti gli abitanti della citt\u00e0 spariscono, lasciando tutto in rovina, ad esclusione di casa Moroboshi, in cui Ataru, Lam\u00f9 e i loro amici continuano a vivere, \"quasi\" normalmente. Il desiderio espresso da Lam\u00f9 al magico folletto dei sogni era stato che nulla cambiasse mai, in relazione al fatto che la ragazza era felice cos\u00ec come stavano le cose. Tutto degenera quindi in funzione ai desideri, anche quelli non espressi, dalla ragazza. Affinch\u00e9 tutto torni alla normalit\u00e0, Ataru e i suoi amici dovranno affrontare un bizzarro viaggio all'interno dei sogni.\nProduzione.\nDopo il successo di \"Only You\" Mamoru Oshii venne richiamato per dirigerne il seguito. In origine non avrebbe dovuto redigere la sceneggiatura, ma, visto che lo script inizialmente previsto, opera di un altro sceneggiatore, venne scartato, Oshii dovette scriverla da s\u00e9 in breve tempo. Il regista, insoddisfatto della precedente pellicola, voleva distaccarsi in maniera pi\u00f9 netta dal \"franchise\", dandone un'interpretazione pi\u00f9 personale. Rumiko Takahashi, l'autrice del manga originale, non ebbe contatti con Oshii durante la stesura della sceneggiatura. Il budget messo a disposizione fu di circa 80 milioni di yen.\nDistribuzione.\nEdizione italiana.\n\"Beautiful Dreamer\" venne citato in un approfondimento di \"Mangazine\" dell'agosto del 1991, dove venivano erroneamente indicati come registi dell'opera Yuji Moriyama e Kazuo Yamazaki.\nIl film venne distribuito in videocassetta nel 1992 da Yamato Video. Il doppiaggio fu realizzato da \"Divisione Doppiaggio Edizioni\", con i dialoghi di Marinella Armagni e la direzione di Sergio Masieri. Venne poi distribuito sempre da Yamato in DVD nel 2002. \nRiconoscimenti.\nIl film arriv\u00f2 terzo alle votazioni dell'Anime Grand Prix come \"miglior titolo del 1984\", venendo battuto da \"Nausica\u00e4 della Valle del vento\" e \"Macross - Il film\". La rivista \"Kinema Junpo\" inser\u00ec la pellicola tra i migliori film giapponesi dell'anno."}
{"id": "1811230", "revid": "174925", "url": "https://it.wikipedia.org/wiki?curid=1811230", "title": "Ripuntatore", "text": ""}
{"id": "1811231", "revid": "6340", "url": "https://it.wikipedia.org/wiki?curid=1811231", "title": "Il manifesto del partito comunista", "text": ""}
