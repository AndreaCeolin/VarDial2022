{"id": "1821810", "revid": "729019", "url": "https://it.wikipedia.org/wiki?curid=1821810", "title": "Guerra tra Venezia e Bisanzio (1171-1175)", "text": "La guerra tra Venezia e Bisanzio combattuta tra il 1171 e il 1175 fu il secondo scontro armato tra le due potenze del Mediterraneo Orientale. Si tratt\u00f2 un conflitto privo di grandi episodi bellici, ma dai profondi strascichi geopolitici, combattuto dalla Repubblica di Venezia e dall'Impero bizantino per il controllo del commercio orientale.\nPreludio.\nNel 1167 Venezia e numerosi Comuni dell'Italia settentrionale, si erano uniti nella Lega Lombarda contro l'Imperatore Federico Barbarossa, ricevendone l'immediato sostegno del \"Basileus\" Manuele Comneno, che, intenzionato a riconquistare a sua volta l'Italia meridionale, aveva istigato Ancona alla rivolta contro l'Impero tedesco, provvedendo ad inviare una flotta nell'Adriatico al comando del \"Domestico d'Oriente e Occidente\" Giovanni Ducas.\nL'imperatore bizantino cerc\u00f2 quindi il sostegno delle Repubbliche Marinare italiane col rinnovo e l'ampliamento degli antichi privilegi commerciali e con profferte di amicizia, ma Venezia, che non gradiva interferenze in quello che considerava il proprio mare, nonostante la buona accoglienza di facciata riservata agli ambasciatori bizantini, si rifiut\u00f2 di appoggiarlo concretamente.\nIrritato, Manuele si adoper\u00f2 per riportare sotto il suo diretto controllo gran parte della Dalmazia e spinse gli Anconetani a condurre una serie di azioni di pirateria nell'Adriatico, che furono per\u00f2 in breve represse dalla flotta di Venezia, mentre la Repubblica interrompeva per rappresaglia le relazioni commerciali con Costantinopoli.\nLa situazione sembrava essersi per\u00f2 ristabilita, quando improvvisamente il 12 marzo 1171, a seguito dell'incendio della colonia genovese di Galata, di cui erano stati accusati i Veneziani, l'Imperatore ordin\u00f2 l'arresto di tutti i cittadini veneti presenti nei territori dell'Impero bizantino e la confisca di tutti i loro beni.\nQuesto atto rese evidente le ragioni profonde dello scontro, dovute alla preponderanza commerciale assunta da Venezia a partire dai privilegi concessi con la crisobolla del 1082 di Alessio I Comneno e la successiva crisobolla del 1126 di Giovanni II. La situazione era di fatto divenuta tale da trasformare la secolare alleanza tra il Ducato di Venezia e l'Impero d'Oriente in un abbraccio mortale che strangolava l'economia bizantina sotto il peso delle infinite esenzioni e monopoli dei mercanti veneziani: di fronte ad una tale condizione, l'imperatore Manuele si era trovato a dover favorire Genova e Pisa nel tentativo di arginare lo strapotere di Venezia, a costo di rischiare il conflitto diretto. L'incendio di Galata e la conseguente reazione imperiale, fosse vera completamente o solo in parte la responsabilit\u00e0 veneziana, erano solo gli episodi finali di una lunga guerra commerciale apertasi nei mercati levantini tra le potenze marinare italiane e lo stesso Impero orientale combattuta, oltre che sul terreno della politica e della diplomazia, con veri e propri atti di pirateria che sfioravano la guerra aperta.\nIl conflitto.\nQuando a Venezia giunse l'incredibile notizia dell'arresto di quasi diecimila concittadini nella sola Costantinopoli, la guerra divenne inevitabile. Si ordin\u00f2 il rientro di tutti i cittadini assenti e il ricorso a prestiti, per garantire i quali venne costituito il \"Banco Giro\", primo esempio di banca pubblica in Europa, mentre si reclamava dalle citt\u00e0 istriane e dalmate il rispetto dei trattati sulla fornitura di contingenti navali.\nIn sei mesi l'Arsenale di Venezia allest\u00ec qualcosa come cento galee e venti navi tonde, che salparono nel mese di settembre al comando del doge Vitale II Michiel.\nNelle intenzioni veneziane, probabilmente, la guerra doveva risolversi in una riedizione della vittoriosa spedizione punitiva del 1122-1126 condotta dal Domenico Michiel, avo di Vitale II, che aveva piegato le resistenze bizantine alla penetrazione commerciale dei mercanti della Repubblica.\nLa flotta invest\u00ec per prima Ragusa, che aveva rifiutato di fornire a Venezia le navi richieste, e prosegu\u00ec verso l'Egeo, puntando su Negroponte, dove il governatore bizantino present\u00f2 l'offerta di pace dell'Imperatore, che nel frattempo aveva visto le sue forze incrementate dai contingenti pisani e genovesi. Le tregua stipulata per consentire le trattative, alle quali partecipavano i futuri dogi Sebastiano Ziani, Orio Mastropiero ed Enrico Dandolo, consent\u00ec ai Greci di guadagnare l'inverno, quando la flotta veneziana dovette ritirarsi a Chio per trascorrere la brutta stagione.\nL'affollamento e le dure condizioni di vita sulle galee portarono alla diffusione del morbo tra gli equipaggi veneziani, cos\u00ec che infine la flotta fu costretta a rientrare, con l'arrivo della primavera, a Venezia.\nIl 28 maggio 1172 il Doge, ormai circondato di nemici e ritenuto colpevole della tragedia per aver accettato le pretestuose trattative dell'Imperatore, cerc\u00f2 rifugio nel monastero di San Zaccaria, ma venne ugualmente assassinato. La morte di Vitale II forn\u00ec l'occasione per una resa dei conti politica e ad una profonda revisione costituzionale che priv\u00f2 definitivamente l'assemblea popolare del potere politico e dell'elezione ducale, in favore del patriziato, che costitu\u00ec un nuovo organo sovrano, il Maggior Consiglio.\nIl nuovo doge, Sebastiano Ziani, invi\u00f2 quindi nuovi ambasciatori al \"basileus\", per cercare di riportare la pace e riaprire la strada ai commerci. Di fronte, per\u00f2, al prolungarsi delle trattative e soprattutto alla notizia della disastrosa sconfitta subita da Manuele nella battaglia di Miriocefalo, lo Ziani si preparava a riprendere le armi.\nNel 1173 venne stretto un accordo persino con lo stesso Federico Barbarossa, che in quel momento era in pieno conflitto con la Lega Lombarda, ma che ricevette ugualmente appoggio dalla flotta veneziana nell'assedio di Ancona.\nNel settembre 1175 venne stretta un'alleanza tra Venezia e Guglielmo II di Sicilia, storico rivale dei Bizantini. \nManuele, che in quel momento si trovava in una situazione di difficolt\u00e0 dopo la definitiva perdita dell'Asia Minore, si risolse quindi alla pace.\nEpilogo.\nL'Imperatore di Bisanzio acconsent\u00ec a restituire la libert\u00e0 e i beni ai coloni veneziani nei territori dell'Impero e al pagamento di mille e cinquecento libbre d'oro, oltre che al ripristino dei precedenti diritti commerciali.\nNonostante gli scarsi episodi militari, questo conflitto caus\u00f2 pesanti e durature conseguenze per i due contendenti, sia per Bisanzio, che si trov\u00f2 alla fine del conflitto con le casse svuotate e i commerci danneggiati, sia ancor di pi\u00f9 per Venezia. La crisi istituzionale provocata dalla fallita spedizione di Vitale II Michiel, segn\u00f2 infatti per la Repubblica di San Marco il definitivo passaggio tra un sistema politico in bilico tra i sistemi monarchico, aristocratico e democratico ad uno pienamente aristocratico, che si consolid\u00f2 rapidamente, durando fino alla caduta della Repubblica.\nGli effetti del conflitto inaspriranno ancora di pi\u00f9 le reciproche diffidenze tra Veneziani e Bizantini e, pi\u00f9 in generale, tra Bizantini e Latini, fino a provocare, prima il massacro dei Latini di Costantinopoli nel 1181, durante il breve regno di Alessio II Comneno, poi l'invasione dei Normanni siciliani all'epoca di Andronico I Comneno, infine la Quarta crociata e la presa di Costantinopoli ad opera del doge Enrico Dandolo, gi\u00e0 ambasciatore presso la corte di Manuele durante la guerra."}
{"id": "1821814", "revid": "1543377", "url": "https://it.wikipedia.org/wiki?curid=1821814", "title": "Aguie", "text": "Aguie \u00e8 un comune urbano del Niger, capoluogo del dipartimento omonimo nella regione di Maradi."}
{"id": "1821815", "revid": "24443", "url": "https://it.wikipedia.org/wiki?curid=1821815", "title": "Pico (Pico)", "text": ""}
{"id": "1821817", "revid": "16745361", "url": "https://it.wikipedia.org/wiki?curid=1821817", "title": "Fiume Nidda", "text": ""}
{"id": "1821818", "revid": "3115", "url": "https://it.wikipedia.org/wiki?curid=1821818", "title": "Birni N'Gaour\u00e9", "text": "Birni N'Gaour\u00e9 \u00e8 un comune urbano del Niger, capoluogo del dipartimento di Boboye nella regione di Dosso."}
{"id": "1821819", "revid": "122277446", "url": "https://it.wikipedia.org/wiki?curid=1821819", "title": "Marcello Pezzetti", "text": "Membro della commissione storica della Fondation pour la M\u00e9moire de la Shoah di Parigi e del consiglio del Centrum Edukacji del Museo statale di Auschwitz-Birkenau, \u00e8 delegato italiano della Task Force for International Cooperation on Holocaust, Remembrance and Research (Ihra)., \u00e8 docente di \"storia della shoah\" del master internazionale in \"didattica della shoah\" dell'Universit\u00e0 degli Studi Roma Tre e docente all'interno dei corsi di orientamento universitari presso la Scuola normale superiore di Pisa.\nBiografia.\nHa fondato nel 1994 la videoteca presso la Fondazione CDEC (\"Centro di Documentazione Ebraica Contemporanea\") di Milano, dove ha lavorato fino al 2004. \u00c8 anche professore presso l'Universit\u00e0 di studi sulla Shoah situata presso il museo della shoah Yad Vashem di Gerusalemme, nonch\u00e9 portavoce per l'Italia della Task force internazionale per la didattica della shoah in Europa.\nHa fornito consulenza storica presso la Rai e Mediaset per numerosi documentari sulla Shoah, oltre che per film come \"Schindler's List\", \"La vita \u00e8 bella\" e il pi\u00f9 recente \"My Father\" di Egidio Eronico. \u00c8 autore insieme alla collega Liliana Picciotto del film documentario \"Memoria\", per la regia di Ruggero Gabbai, contenente le interviste ai superstiti Italiani della shoah, che \u00e8 stato selezionato ai Festival del Cinema di Berlino, Norimberga e Gerusalemme del 1997. Sempre con la collega Liliana Picciotto, ha realizzato l'opera multimediale \"Destinazione Auschwitz\", realizzato da Proedi Editore (2000, 2001, 2002), una vera e propria enciclopedia multimediale in cd rom sulla storia della Shoah, contenente migliaia di ricostruzioni multimediali, fotografiche, e filmate della shoah e della storia del campo di sterminio di Auschwitz.\nNel 1999 dopo una complessa indagine individu\u00f2 per la prima volta il luogo esatto dove si trovava ubicato il \"Bunker 1\" di Auschwitz, ovvero la prima camera a gas usata nella storia di Auschwitz, che dopo la guerra era stata trasformata in una fattoria da una famiglia di contadini polacchi. Nel 2000 ha inoltre creato sempre presso la Fondazione CDEC di Milano il settore che si occupa specificatamente di didattica della Shoah, con un apposito gruppo di ricercatori ed esperti che interviene su richiesta di scuole e universit\u00e0 per realizzare iniziative e corsi specifici sulla Shoah.\n\u00c8 stato direttore della Fondazione Museo della Shoah dal 2008 al 2015.\nCinematografia della Shoah (parziale).\nStudioso di \"cinematografia della Shoah\", Pezzetti \u00e8 sia \"autore\" di film sulla Shoah che \"consulente storico\" di diversi film, oltre ad essere consulente scientifico di numerose trasmissioni televisive della RAI, Mediaset e Sky\nAutore.\nFilm.\nCon la regia di Ruggero Gabbai ha realizzato:"}
{"id": "1821824", "revid": "287204", "url": "https://it.wikipedia.org/wiki?curid=1821824", "title": "La damnation de Faust", "text": "La damnation de Faust (titolo italiano: \"La dannazione di Faust\") \u00e8 una composizione per soli, coro e orchestra di Hector Berlioz, definita dall'autore una \"l\u00e9gende dramatique\" (leggenda drammatica).\nStoria.\nIl libretto fu adattato da Almire Gandonni\u00e8re e Berlioz stesso a partire dalla traduzione di G\u00e9rard de Nerval della prima parte del \"Faust\" di Goethe. La prima esecuzione in concerto fu all'Op\u00e9ra-Comique di Parigi nel 1846. \"La dannazione di Faust\" \u00e8 eseguita regolarmente nelle sale da concerto e talvolta viene anche rappresentata in forma di opera. Tre sezioni della composizione, la \"Marche Hongroise\" (\"Marcia ungherese\"), il \"Ballet des sylphes\", ed il \"Menuet des folles\" talvolta sono eseguiti separatamente come \"Tre pezzi orchestrali da \"La Damnation de Faust\".\"\nAncora in concerto ha avuto la prima al Malyj dramati\u010deskij teatr di San Pietroburgo il 15 marzo 1847 diretta dal compositore che la dirige anche a Mosca il successivo 18 aprile ed al Konzerthaus Berlin il 10 giugno. Nel Regno Unito la premi\u00e8re in concerto \u00e8 stata il 7 febbraio 1848 al Theatre Royal Drury Lane di Londra diretta dal compositore. Nel 1877 ha la prima in concerto al Th\u00e9\u00e2tre de la Ville di Parigi, nel 1880 a Manchester con Jean de Reszke ed a New York diretta da Leopold Damrosch e nel 1887 al Teatro Argentina di Roma come \"La dannazione di Faust\" con Antonio Cotogni ed Antonio Sabellico nella traduzione di Ettore Gentili.\nLa prima esecuzione con le scene \u00e8 stata al Grand Th\u00e9\u00e2tre de Monte Carlo il 18 febbraio 1893 con Jean de Reszke seguita al Teatro Dal Verme di Milano il successivo 21 aprile sempre con Jean de Reszke. Nel Regno Unito la premi\u00e8re con le scene \u00e8 stata nel 1894 al Royal Court Theatre di Liverpool. Al Teatro La Fenice di Venezia la prima di \"La dannazione di Faust\" \u00e8 stata nel 1894 come anche al Teatro San Carlo di Napoli diretta da Rodolfo Ferrari. Nel 1895 ha la prima al Teatro Verdi (Trieste) ed a Helsinki e nel 1896 in concerto al Teatro alla Scala di Milano.\nAl Metropolitan Opera House di New York la premi\u00e8re in concerto \u00e8 stata nel 1896 diretta da Anton Seidl, la premi\u00e8re statunitense con le scene nel 1906 con Geraldine Farrar e fino al 2009 ha avuto 26 recite. Al Palais Garnier la prima in concerto avviene nel 1897. Al Gran Teatre del Liceu di Barcellona la prima \u00e8 stata nel 1903, al Teatro Costanzi di Roma nel 1905 diretta da Ferrari con Amelia Pinto e Giuseppe De Luca (baritono), nel 1906 al Teatro Regio di Torino diretta da Arturo Toscanini, al Teatro Regio di Parma, al La Monnaie/De Munt di Bruxelles con Frances Alda ed al Teatro Comunale di Bologna con De Luca e nel 1908 a Rouen ed al Teatro Donizetti di Bergamo. All'Op\u00e9ra national de Paris la prima con le scena \u00e8 stata nel 1910. Nel 1924 avviene la centesima recita al Palais Garnier di Parigi.\nAl Royal Opera House, Covent Garden va in scena nel 1933 per la Covent Garden Opera Syndicate Limited e nel 1940 la duecentesima recita al Palais Garnier di Parigi. Al Teatro alla Scala di Milano torna in scena nel 1947 diretta da Tullio Serafin con Gabriella Gatti, Tito Gobbi e Carlo Forti, nel 1950 ha la prima a Lucerna come \"Fausts Verdammnis\" diretta da Wilhelm Furtw\u00e4ngler con Elisabeth Schwarzkopf e Hans Hotter e la trecentesima recita al Palais Garnier di Parigi e nel 1953 la prima al Teatro Comunale di Firenze diretta da Vittorio Gui con Giulietta Simionato, Mirto Picchi e Mario Petri. Al Grand Th\u00e9\u00e2tre di Ginevra va in scena nel 1967 diretta da Serge Baudo.\nAl Festival di Salisburgo va in scena in concerto nel 1979 diretta da Seiji Ozawa con la Boston Symphony Orchestra, Frederica von Stade e Dietrich Fischer-Dieskau e scenica nel 1999 con la Staatskapelle Berlin diretta da Sylvain Cambreling. A D\u00fcsseldorf ha la prima nel 1990 con Jennifer Larmore. Al San Francisco Opera va in scena nel 2003 diretta da Donald Runnicles. All'Opera di Chicago la premi\u00e8re \u00e8 stata nel 2010 diretta da Sir Andrew Davis con Susan Graham."}
{"id": "1821827", "revid": "35813", "url": "https://it.wikipedia.org/wiki?curid=1821827", "title": "La dannazione di Faust", "text": ""}
{"id": "1821830", "revid": "104458", "url": "https://it.wikipedia.org/wiki?curid=1821830", "title": "Cyprien Richard", "text": "Biografia.\nStagioni 1995-2010.\nGigantista puro originario di Morzine, fratello di H\u00e9l\u00e8ne, a sua volta sciatrice alpina, e attivo in gare FIS dal dicembre del 1994, Richard ha esordito in Coppa Europa il 24 gennaio 1998 a Les Menuires (38\u00ba) e in Coppa del Mondo il 17 dicembre 2000 a Val-d'Is\u00e8re, senza completare la prova. In Coppa Europa ha ottenuto il primo podio l'8 gennaio 2007 a Serre Chevalier (2\u00ba) e la prima vittoria il 14 marzo 2007 a Madesimo/Campodolcino.\nFino alla stagione 2006-2007 la sua presenza in Coppa del Mondo \u00e8 stata saltuaria, : fino al dicembre 2007 infatti non si era mai classificato tra i primi trenta. Il 14 marzo 2008, durante le finali di Bormio, ha conquistato il suo primo podio nel circuito (3\u00ba), mentre l'anno dopo ha esordito ai Campionati mondiali: a Val-d'Is\u00e8re 2009 non ha per\u00f2 concluso la prova, cos\u00ec come alla sua unica presenza olimpica di .\nStagioni 2011-2016.\nL'unica vittoria in Coppa del Mondo, nonch\u00e9 ultimo podio, \u00e8 giunta nella stagione 2010-2011: l'8 gennaio 2011 ha vinto ad Adelboden a pari merito con il norvegese Aksel Lund Svindal. In quella stessa stagione ha ottenuto i migliori risultati in carriera, vincendo la medaglia d'oro iridata nella gara a squadre e quella d'argento nello slalom gigante ai Mondiali di Garmisch-Partenkirchen e conquistando il 2\u00ba posto nello slalom gigante di Coppa del Mondo dell'Alta Badia, oltre al miglior tempo marcato nella prima manche sulla Rettenbach di S\u00f6lden (gara poi annullata a causa delle cattive condizioni meteorologiche).\nNella rassegna iridata di Schladming 2013, suo congedo iridato, si \u00e8 classificato al 19\u00ba posto; il 2 marzo 2015 ha ottenuto a Jasn\u00e1 l'ultima vittoria, nonch\u00e9 ultimo podio, in Coppa Europa. Ha disputato l'ultima gara in Coppa del Mondo il 5 marzo 2016 a Kranjska Gora e l'ultima in carriera il 26 marzo successivo a Les Menuires, lo slalom gigante dei Campionati francesi 2016: in entrambi i casi non ha completato la prova.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "1821832", "revid": "71433", "url": "https://it.wikipedia.org/wiki?curid=1821832", "title": "Music from the Body", "text": ""}
{"id": "1821834", "revid": "287204", "url": "https://it.wikipedia.org/wiki?curid=1821834", "title": "German Gustavo Denis", "text": ""}
{"id": "1821839", "revid": "1543377", "url": "https://it.wikipedia.org/wiki?curid=1821839", "title": "Gojoseon", "text": "Gojoseon o Antico Joseon (), traducibile come \"antico paese del fresco mattutino\", \u00e8 uno stato che si form\u00f2 nella regione nord-occidentale dell'attuale Corea. Le prime nozioni su di esso sono scritte negli annali cinesi: ci si riferisce agli abitanti della penisola di Liaodong con il nome di Liaotung e a quelli della Corea settentrionale come Dong-yi (barbari orientali). Discendenti delle popolazioni originarie della Siberia, essi si insediarono nella penisola coreana dando vita alla prima forma di stato, anche se ancora di impronta tribale.\nMito della fondazione.\n\u00c8 impossibile dare una fisionomia ed una cronologia certa a quello che viene tradizionalmente indicato come \"Antico\" Joseon per distinguerlo dalla successiva dinastia Joseon. Le fonti sono infatti incongruenti tra loro o non sono costituite altro che da leggende.\nMito di Dangun.\nIl fondatore dello Stato di Gojoseon, Dangun, sarebbe il mitico progenitore della stirpe coreana, vissuto intorno al 2333 a.C. Secondo la leggenda, il Signore dei Cieli, Hwanin, ebbe un figlio di nome Hwanung, che discese sulla montagna Baitou dove fond\u00f2 la citt\u00e0 di Shinshi. In seguito spos\u00f2 un'orsa trasformatasi in donna, Ungnyeo, che partor\u00ec Dangun. Quest'ultimo ed i suoi successori avrebbero inaugurato quindi la prima era di Gojoseon, in un territorio non esplicitamente menzionato, ma che generalmente viene fatto coincidere approssimativamente con la Corea settentrionale. Dangun avrebbe fondato Gojoseon attorno al 2333 a.C., stando a quanto riportato da \"Samguk Yusa\", \"Jewang Ungi\", \"Dongguk Tonggam\" e \"Annali della dinastia Joseon\". Le date differiscono tra loro, ma concordano a far convergere gli avvenimenti durante il regno del mitico Imperatore Yao (2357 a.C.? \u2013 2256 a.C.?). Il \"Samguk Yusa\" dice che Dangun ascese al trono durante il cinquantesimo anno di Yao, il \"Sejong Sillok\" riporta il primo anno, e il \"Dongguk Tonggam\" il venticinquesimo.\nSebbene la storia di Dangun venga riconosciuta come mito, si crede sia una sintesi dei fatti storici che hanno portato alla nascita di Gojoseon.\nMito di Gija.\nGija (cinese: Jizi) era un saggio cinese che, fuggito nella penisola coreana durante la caduta degli Shang, avrebbe ricevuto in dono dal re della dinastia degli Zhou (1122 - 256 a.C.) un territorio denominato dalle fonti Chaoxian (\"Joseon\" in coreano), nel quale avrebbe regnato indipendentemente dalla Cina; lo \"Shiji\" di Sima Qian afferma al riguardo:\nIn passato, le \"Cronache dei Tre Regni\" ammettevano l'esistenza dello stato fondato da Gija, denominato \"Gija Joseon\", e il \"Dongsa Gangmok\" del 1778 descriveva l'attivit\u00e0 e i contributi del saggio a Gojoseon. Il \"Libro degli Han\", nella sezione geografica dello \"Dilizhi\", riporta la venuta nel territorio di Joseon da parte di Gija, che insegn\u00f2 alla popolazione locale gli otto regolamenti, l'allevamento dei bachi da seta e l'etichetta, ovvero il \"li\". Nella Corea pre-moderna, Gija rappresent\u00f2 la civilizzazione cinese, e fino al XII secolo i coreani credettero che re Dangun avesse concesso allo stato un popolo e una cultura di base, poi sviluppata grazie a Gija. Tuttavia, in et\u00e0 moderna si \u00e8 ridimensionato il ruolo di Gija al punto da arrivare quasi a cancellarlo. Molti studiosi coreani ritengono che il suo rapporto con Gojoseon sia soltanto una fabbricazione cinese e non abbia nulla a che fare con l'antico stato coreano, e negano l'esistenza di Gija Joseon per varie ragioni, principalmente per le prove archeologiche contraddittorie. Si fa inoltre notare che n\u00e9 gli \"Annali di bamb\u00f9\" n\u00e9 i \"Dialoghi\" di Confucio, le prime opere a menzionare Gija, parlano del suo trasferimento a Gojoseon. I \"Dialoghi\" riportano Gija solamente come un saggio ingiustamente imprigionato sotto l'ultimo monarca della dinastia cinese degli Shang/Yi. Altri dubbi non vengono nemmeno fugati dalle fonti: non viene infatti spiegato quale estensione avrebbe avuto Joseon, se il \"Chaoxian\" di Gija fosse davvero il territorio indicato come \"Gojoseon\", e se esistesse gi\u00e0 uno Stato di Joseon prima dell'arrivo di Gija, oppure se sia sua la responsabilit\u00e0 di aver raggruppato la popolazione barbara in uno Stato unitario.\nStoria.\nGojoseon compare per la prima volta negli annali storici del primo VII secolo a.C., che lo posizionano sulla baia di Bohai identificandolo come uno dei partner commerciali dello stato cinese di Qi. Lo \"Zhan Guo Ce\", lo \"Shan Hai Jing\" e lo \"Shiji\" parlano di Antico Joseon come di una regione, ma lo \"Shiji\" inizia a chiamarlo \"stato\" dal 195 a.C..\nEntro il IV secolo a.C., Gojoseon fu il pi\u00f9 avanzato degli stati sorti nella sua stessa area e ne unific\u00f2 alcuni tramite conquiste o alleanze. Di pari passo con la sua evoluzione, si approfondirono anche il titolo e le funzioni del suo capo, che inizi\u00f2 ad essere definito \"re\" (Han). Le cronache del tempo menzionano ostilit\u00e0 tra lo stato feudale della Cina settentrionale e il regno \"confederato\" di Gojoseon, in particolare un piano per attaccare il vicino Stato di Yan oltre la frontiera del fiume Liao. Il confronto port\u00f2 al declino e infine alla sconfitta di Gojoseon, descritto da Yan come \"arrogante\" e \"crudele\". L'antico stato appare per\u00f2 anche prospero, con una struttura sociale complessa, comprendente una classe di guerrieri a cavallo che contribuirono alla sua espansione a nord. Con Yan sussistevano per\u00f2 anche scambi commerciali: al riguardo sono stati rinvenuti nella zona di Pyongyang alabarde risalenti al 222 a.C. e monete utilizzate nello Stato di Yan, sulla cui superficie sono incisi degli ideogrammi cinesi. Intorno al 300 a.C., Gojoseon perse territori occidentali importanti durante la guerra contro Yan: ci\u00f2 indica che Gojoseon era uno stato abbastanza esteso da poter ingaggiare una guerra e sopravvivere alla perdita di 2000 l\u01d0 (800 chilometri) di territorio. Pi\u00f9 o meno in questo periodo si ritiene inoltre che la capitale sia stata spostata nella zona della successiva Pyongyang.\nL'ultimo periodo che tradizionalmente chiude l'era di Gojoseon \u00e8 quello segnato dalla venuta di Wiman nella penisola coreana. La storiografia d\u00e0 a questo Stato il nome di \"Wiman Joseon\" (per differenziarlo dalle epoche precedenti, rispettivamente ricordate come \"Dangun Joseon\" e \"Gija Joseon\"). Secondo quanto riporta il \"Sanguo zhi\", Wiman, uomo d'armi presumibilmente di origine cinese, trov\u00f2 rifugio presso la trib\u00f9 dei barbari Xiongnu dopo la sua fuga da Yan, che intanto fronteggiava i tumulti causati dalle sollevazioni di Chen Sheng e Xiang Yu. Mossosi verso la penisola coreana con al seguito un manipolo di barbari Xiongnu, dovette confrontarsi con i sospetti dell'ultimo re della stirpe di Gija, Jun, il quale vedeva Wiman ed il suo esercito come una potenziale minaccia per Gojoseon. Wiman, per\u00f2, lo rassicur\u00f2 affermando che la sua unica volont\u00e0 era quella di creare uno Stato cuscinetto tra il regno di Yan e l'Antico Joseon, dove avrebbero potuto trovare rifugio quei cinesi desiderosi di allontanarsi dalla situazione di caos in cui versava l'Impero. Con questo pretesto ed il nullaosta di Jun, Wiman si avvicin\u00f2 a Joseon per poi attaccarlo e conquistarlo tra il 194 e il 180 a.C., diventandone il re. Jun poi fugg\u00ec a sud della penisola coreana, dando vita allo stato di Jin.\nIl regno di Wiman dur\u00f2 poco meno di un secolo e gli succedette suo nipote Ugeo. Nel 109 a.C., prese il via un conflitto tra Gojoseon e gli Han quando Ugeo rifiut\u00f2 agli ambasciatori di Jin di arrivare in Cina passando per Gojoseon. L'imperatore Wu invi\u00f2 l'ambasciatore She He per negoziare il diritto di passaggio, ma Ugeo lo rimand\u00f2 indietro insieme ad un generale. Giunti al confine con lo stato di Han, She uccise il generale e dichiar\u00f2 di aver sconfitto Joseon in battaglia; ignaro dell'inganno, l'imperatore lo nomin\u00f2 comandante della comanderia di Liaodong. Re Ugeo, offeso, mand\u00f2 degli uomini e fece uccidere She. In risposta, l'imperatore Wu commission\u00f2 un attacco su due fronti, via terra e via mare, contro Joseon. Inizialmente incapaci di coordinarsi, le due forze cinesi subirono ingenti perdite, ma, una volta unite, nel 108 a.C. conquistarono la capitale di Joseon.\nCon la fine del regno di Wiman Joseon e la formazione delle quattro comanderie di Han (108 a.C.-313 d.C.), termina anche il periodo Gojoseon.\nCultura.\nLa popolazione contadina viveva in comunit\u00e0, probabilmente organizzata in clan familiari. In tutta la penisola sono stati rinvenuti capanni rettangolari e dolmen sempre pi\u00f9 grandi a scopo di sepoltura, oltre a pugnali, specchi di bronzo e le prove dell'esistenza di piccole citt\u00e0-stato murate. I dolmen e i pugnali di bronzo trovati nell'area sono unicamente coreani e impossibili da trovare in Cina.\nIntorno al 2000 a.C. si diffuse una nuova cultura della ceramica, ora dipinta e cesellata. Tra il 1500 e il 300 a.C. (periodo della ceramica Mumun), ceramiche grezze e lisce sostituirono il precedente modello decorato a pettine, probabilmente come risultato dell'insediamento in Corea delle popolazioni provenienti da Manciuria e Siberia. Questo tipo di ceramica \u00e8 pi\u00f9 spessa e dalle forme pi\u00f9 diversificate, a testimoniare i miglioramenti delle fornaci. Questo periodo \u00e8 a volte chiamato \"et\u00e0 coreana del bronzo\", ma oggetti in questo materiale sono stati relativamente rari e regionalizzati fino al VII secolo a.C.\nLa coltivazione del riso si diffuse in Corea dalla Cina e dalla Manciuria tra il 1200 e il 900 a.C. Si coltivavano anche cereali autoctoni come miglio e orzo, e si addomesticava il bestiame.\nL'inizio dell'et\u00e0 del bronzo si colloca solitamente al 1000 a.C., ma le stime spaziano dal XIII secolo a.C. all'VIII secolo a.C.. Nonostante la cultura del bronzo derivi da Liaoning e Manciuria, mostra tipologie e stili unici, soprattutto negli oggetti rituali. Nel VII secolo a.C. fior\u00ec in tutta la penisola una cultura del bronzo proveniente da Manciuria, Mongolia orientale, Siberia e Scizia: i bronzi coreani per\u00f2 contennero pi\u00f9 zinco. I manufatti forgiati con questo metallo si trovano pi\u00f9 frequentemente nelle tombe e sono principalmente spade, lance, pugnali, campanelle e specchi decorati con motivi geometrici. Lo sviluppo di Gojoseon sembra essere collegato proprio all'adozione del bronzo. La singolarit\u00e0 della cultura coreana de bronzo trova l'espressione pi\u00f9 nota nel \"pugnale a forma di mandolino\" (), ritrovato in Manciuria, Hebei e Liaoning, suggerendo che Gojoseon dominasse in queste aree. Infatti, il pugnale a mandolino coreano \u00e8 diverso da qualsiasi altro manufatto scoperto in Cina.\nI dolmen megalitici compaiono nella penisola coreana e in Manciuria tra il 2000 e il 400 a.C. Intorno al 900 a.C., le pratiche di sepoltura diventano pi\u00f9 elaborate, un riflesso della crescente stratificazione sociale. Le \"goindol\", le tombe a dolmen di Corea e Manciuria, erano formate da pietre verticali che sostenevano una lastra orizzontale, e sono pi\u00f9 numerose in Corea che nel resto dell'Asia orientale. Nuove forme di sepoltura introdotte sono le \"cisti di pietra\" (camere sotterranee riempite di pietre) e bare di terracotta. Gli oggetti di bronzo, le ceramiche e gli ornamenti di giada recuperati da dolmen e cisti di pietra indicano che queste tombe erano riservate alle classi pi\u00f9 alte. Intorno al VI secolo a.C., manufatti color rosso brunito, fabbricati con una fine argilla ricca di ferro e caratterizzati da una superficie liscia e brillante, appaiono nelle tombe a dolmen; quest'argilla venne usata anche per ciotole e tazze.\nIntanto, lo stato di Jin occup\u00f2 la Corea meridionale. Qui, entro il II secolo a.C., inizi\u00f2 ad essere fuso il ferro, introdotto in Corea dallo stato di Yan. Secondo gli annali cinesi, il ferro proveniente dal letto del Nakdong meridionale era molto prezioso in tutta la penisola e in Giappone."}
{"id": "1821845", "revid": "4506", "url": "https://it.wikipedia.org/wiki?curid=1821845", "title": "Regione Valli di Lugano", "text": ""}
{"id": "1821850", "revid": "155136", "url": "https://it.wikipedia.org/wiki?curid=1821850", "title": "Chiesa di San Zaccaria (Venezia)", "text": ""}
{"id": "1821851", "revid": "339392", "url": "https://it.wikipedia.org/wiki?curid=1821851", "title": "Grotte Celoni (Ferrovia Roma-Pantano)", "text": ""}
{"id": "1821852", "revid": "1728", "url": "https://it.wikipedia.org/wiki?curid=1821852", "title": "Borghesiana (Ferrovia Roma-Pantano)", "text": ""}
{"id": "1821853", "revid": "113713314", "url": "https://it.wikipedia.org/wiki?curid=1821853", "title": "Nycticebus bengalensis", "text": "Il loris lento del Bengala (\"Nycticebus bengalensis\") \u00e8 una specie di primate strepsirrino della famiglia dei lorisidi.\nViene da molti considerato una sottospecie di \"Nycticebus coucang\" (\"N. coucang bengalensis\"): alla specie \u00e8 ascritta inoltre una sottospecie (\"Nycticebus bengalensis tenasserimensis\", ex \"Nycticebus coucang tenasserimensis\") dai caratteri intermedi fra le due specie e quindi di dubbia classificazione.\nDistribuzione.\nLa specie \u00e8 diffusa in Bangladesh orientale (da qui il nome), Assam, Birmania, Thailandia ed Indocina.\nDescrizione.\n\u00c8 assai simile a \"Nycticebus coucang\", dal quale si differenzia per l'assenza di \"bretelle\" che uniscono le macchie oculari romboidali (in questa specie poco estese od appena abbozzate) alla banda marrone che percorre la spina dorsale."}
{"id": "1821854", "revid": "532625", "url": "https://it.wikipedia.org/wiki?curid=1821854", "title": "Guidan Roumji", "text": ""}
{"id": "1821855", "revid": "1305772", "url": "https://it.wikipedia.org/wiki?curid=1821855", "title": "Guerra tra Venezia e Bisanzio", "text": "Per guerra tra Venezia e Bisanzio si riferisce ad una serie di conflitti combattuti tra l'Impero Bizantino e la Repubblica di Venezia nel XII e XIII secolo:"}
{"id": "1821857", "revid": "1543377", "url": "https://it.wikipedia.org/wiki?curid=1821857", "title": "Campionati mondiali di biathlon 2002", "text": "I Campionati mondiali di biathlon 2002 si svolsero a Oslo Holmenkollen, in Norvegia, il 24 marzo e contemplarono esclusivamente le gare a partenza in linea, maschile e femminile. Essendo il 2002 anno olimpico, non fu disputato il programma completo dei Mondiali e a Oslo si gareggi\u00f2 solo per assegnare i titoli che non facevano parte del programma olimpico.\nRisultati.\nUomini.\nPartenza in linea 15 km.\n24 marzo\nDonne.\nPartenza in linea 12,5 km.\n24 marzo"}
{"id": "1821858", "revid": "228587", "url": "https://it.wikipedia.org/wiki?curid=1821858", "title": "Gem\u00e4ldegalerie", "text": ""}
{"id": "1821859", "revid": "1543377", "url": "https://it.wikipedia.org/wiki?curid=1821859", "title": "Kollo", "text": "Kollo \u00e8 un comune urbano del Niger, capoluogo del dipartimento omonimo nella regione di Tillab\u00e9ri."}
{"id": "1821864", "revid": "110157", "url": "https://it.wikipedia.org/wiki?curid=1821864", "title": "Until We Rich", "text": "Until We Rich \u00e8 un singolo del rapper statunitense Ice Cube, pubblicato nel 2000 come estratto dall'album \"War &amp; Peace Vol. 2 (The Peace Disc)\". Vi ha partecipato Krayzie Bone, celebre rapper del gruppo Bone Thugs-n-Harmony.\nInformazioni.\nLa canzone non ha debuttato all'interno della classifica \"Billboard Hot 100\", bens\u00ec ha raggiunto la posizione n.50 nella \"Hot R&amp;B/Hip-Hop Songs\".\nIl testo, scritto dagli stessi Ice Cube e Krayzie Bone, trasmette il messaggio che le cose pi\u00f9 importanti nel mondo sono la salute e la vita. Tutte le strofe sono rappate da Ice Cube, mentre il ritornello \u00e8 cantato da Krayzie Bone."}
{"id": "1821866", "revid": "97505312", "url": "https://it.wikipedia.org/wiki?curid=1821866", "title": "Driver (economia)", "text": "Il driver \u00e8 un concetto economico legato a diverse tipologie di analisi, in particolare all'Activity Based Costing (in cui prende la denominazione di cost driver).\nil termine si pu\u00f2 tradurre come \"determinante di costo\", da intendersi come causa dei costi di un'attivit\u00e0 ossia il singolo o pi\u00f9 fattori legati ad un'attivit\u00e0 che ne determinano la variazione o il comportamento dei costi.\nIl driver \u00e8 utile per individuare il migliore criterio di ripartizione dei costi. La differenza di unit\u00e0 di misura del fabbisogno del cost driver \u00e8 legata alla necessit\u00e0 di disporre di un criterio attendibile di attribuzione dei costi delle attivit\u00e0 ai prodotti. In tal modo si pu\u00f2 definire il \"cost driver immediato\", cio\u00e8 quello legato ad una manifestazione di una certa attivit\u00e0 legata ad un certo prodotto. Il \"cost driver ultimo\" invece comprende i costi indiretti e pu\u00f2 essere utilizzato per migliorare l'efficienza della gestione.\nEsempi di driver.\nAd esempio nei servizi \u00e8 spesso utile individuare una percentuale del ricavo per ripartire i costi indiretti, mentre nei beni di consumo ci si potrebbe riferire al numero di prodotti.\nFra i driver pi\u00f9 noti ci sono quelli legati al volume di produzione, all'utilizzazione delle risorse umane (misurate in giornate/uomo od ore/uomo lavorate) e all'utilizzazione di altre risorse quali energia, materiali o attrezzature.\nEsempio pratico.\nPer capire vediamo due esempi di azienda:\nNell'azienda di tipo 2 \u00e8 forse utile tener conto pi\u00f9 che dei centri di costo, dei centri di ricavo. il ricavo normalmente non \u00e8 una leva per aumentare l'utile, principalmente perch\u00e9 \u00e8 difficile aumentare i prezzi, meglio sarebbe se possibile, diminuire i costi od aumentare il venduto: solo nel caso di aziende di servizi che possono vendere attivit\u00e0 molto cercate, il ricavo pu\u00f2 essere considerato come il driver."}
{"id": "1821869", "revid": "767487", "url": "https://it.wikipedia.org/wiki?curid=1821869", "title": "The Body (film)", "text": "The Body \u00e8 un film del 2001 diretto da Jonas McCord con protagonista Antonio Banderas, basato sull'omonimo romanzo di Richard Sapir edito in Italia col titolo \"Il corpo\".\nTrama.\nGerusalemme. In una tomba l'archeologo Sharon Golban trova uno scheletro che reca i segni di una crocefissione; nella tomba viene inoltre ritrovata una moneta che la daterebbe al I secolo d.C., pi\u00f9 precisamente l'anno 32, in cui mor\u00ec Ges\u00f9 Cristo. Sul teschio sono presenti i segni delle punture di molte spine, mentre le gambe non sono fratturate come accadeva per i condannati a tale morte; alcuni indizi lascerebbero inoltre pensare che il defunto fosse un falegname, e che il suo costato sia stato trafitto da una lancia. Le autorit\u00e0 iniziano a sospettare che si possa trattare del corpo dello stesso Ges\u00f9, cosa che confuterebbe la Resurrezione mettendo di conseguenza in seria discussione l'esistenza stessa del Cristianesimo. Padre Matt Gutierrez, un gesuita, viene inviato dal Vaticano per indagare sulla scoperta.\nUna volta sul posto, Gutierrez si trova a compiere la propria indagine tra le mire di politici, fanatici religiosi e terroristi che hanno intenzione di sfruttare la scoperta a proprio vantaggio, o al contrario di tenerla segreta per sempre. Il gesuita \u00e8 in effetti convinto che lo scheletro non appartenga a Ges\u00f9; in seguito all'acquisizione di nuovi indizi, tuttavia, finir\u00e0 per convincersi del contrario, e sente la sua fede vacillare. Quando \u00e8 ormai pronto a rivelare al mondo la scoperta, il suo consigliere spirituale padre Lavelle si suicida a causa dell'impossibilit\u00e0 di conciliare l'evidenza scientifica con la propria fede; poco dopo la tomba e lo scheletro saranno distrutti in un attentato dinamitardo.\nGutierrez comprende che, nonostante tutto, la sua fede \u00e8 ancora salda, ma capisce anche di aver sempre difeso gli interessi della Chiesa Cattolica e non la pura e semplice verit\u00e0, per questo motivo rinuncia al sacerdozio. Un'ultima inquadratura della tomba distrutta indugia su un'epigrafe nascosta, la quale spiega che il corpo non era effettivamente quello di Cristo, ma di un cristiano morto subendo una simile passione."}
{"id": "1821870", "revid": "228587", "url": "https://it.wikipedia.org/wiki?curid=1821870", "title": "La luna e sei soldi (film 1942)", "text": ""}
{"id": "1821874", "revid": "1287884", "url": "https://it.wikipedia.org/wiki?curid=1821874", "title": "Liliana Picciotto", "text": "Biografia.\nNacque a Il Cairo da una famiglia ebrea sefardita espulsa dal Portogallo nel 1496 e quindi stabilitasi a Livorno. Immigrata a Milano agli inizi del Novecento, la famiglia si rifugi\u00f2 in Egitto quando il fascismo rivel\u00f2 il suo volto bellicista con la guerra civile spagnola. Torn\u00f2 poi in Italia nel 1948.\nLaureata in Scienze politiche presso l'Universit\u00e0 degli Studi di Milano con una tesi sulla stampa ebraica in Italia, dal 1969 lavora presso il Centro di documentazione ebraica contemporanea (CDEC) di Milano, di cui \u00e8 la direttrice dell'archivio storico.\nLa sua opera pi\u00f9 importante \u00e8 la ricerca sulla deportazione degli ebrei dall'Italia sfociata, nel 1991, nella pubblicazione del volume \"Il libro della memoria. Gli ebrei deportati dall'Italia. 1943-1945\", contenente l'elenco quasi esaustivo degli ebrei deportati dall'Italia ai campi di sterminio. Questa ricerca, in continua evoluzione, ha ricevuto premi internazionali e riconoscimenti in molti paesi europei ed americani, nonch\u00e9 nello stato di Israele.\n\u00c8 autrice, insieme al collega Marcello Pezzetti, del film documentario \"Memoria\", per la regia di Ruggero Gabbai, contenente le interviste ai superstiti Italiani della Shoah. Il documentario \u00e8 stato selezionato ai Festival del Cinema di Berlino, Norimberga e Gerusalemme del 1997.\nSempre con Pezzetti, ha realizzato l'opera multimediale \"Destinazione Auschwitz. Viaggio nella fabbrica dello sterminio\" (2000), una vera e propria enciclopedia multimediale in CD-ROM sulla storia della Shoah, contenente migliaia di ricostruzioni multimediali, fotografiche e filmati della Shoah e della storia del campo di concentramento di Auschwitz.\n\u00c8 stata anche consulente storica per alcuni film sulla Shoah, tra i quali \"Jona che visse nella balena\" di Roberto Faenza del 1993, e il documentario di Rai 3 \"Per ignota destinazione\" del 1995.\n\u00c8 autrice di un centinaio di saggi e articoli pubblicati su riviste storiche specializzate quali \"Journal of Genocide anf Holocaust Studies\" e \"Yad Vashem Studies Annual\". Ha scritto per \"Il Corriere della Sera\", \"Il Sole 24 Ore\", \"Avvenire\", \"Il Mattino di Napoli\", \"Pagine Ebraiche\" e \"Bet Magazine\".\nAttualmente approfondisce la tematica dei \"Giusti tra le nazioni\" che nella Repubblica di Sal\u00f2 salvarono gli ebrei dallo sterminio. Nel 2006 i risultati della ricerca, non ancora conclusasi, furono pubblicati, per la Arnoldo Mondadori Editore, all'interno del volume \"I giusti d'Italia. I non ebrei che salvarono gli ebrei\"."}
{"id": "1821875", "revid": "31269", "url": "https://it.wikipedia.org/wiki?curid=1821875", "title": "Hardcastle &amp; McCormick", "text": "Hardcastle &amp; McCormick (replicato anche con il titolo I giustizieri della citt\u00e0) \u00e8 una serie televisiva di azione, con Brian Keith e Daniel Hugh Kelly. And\u00f2 in onda negli Stati Uniti sulla rete ABC, dal 1983 al 1986; in Italia venne trasmesso da Italia 1 dal 1985 al 1989.\nTrama.\nMilton Hardcastle \u00e8 un ex-giudice che ha lasciato la sua professione con il rimorso di non essere riuscito a ingabbiare vari criminali che se la sono cavata tramite cavilli burocratici. In una delle sue ultime udienze si trova di fronte Mark McCormick, ex-pilota e ladro d'auto, accusato ingiustamente del furto di un'auto da corsa, progettata dal pilota ed amico Johnny \"Flip\" Johnson, ucciso in precedenza dal suo socio in affari; Hardcastle si convince della sua innocenza e lo prende in custodia stringendo con lui un patto: se Mark avesse fatto da braccio destro a Hardcastle in una personale lotta ai criminali dei quali teneva ancora i dati in archivio, lo avrebbe aiutato ad arrestare l'assassino del suo amico. McCormick eredita infine l'automobile \"Coyote X\", una kitcar basata sulla McLaren M6BGT, con motore Porsche 914 e chassis della Volkswagen Maggiolino, progettata proprio da Johnson e McCormick; l'intera serie \u00e8 infatti principalmente basata sull'inseguimento automobilistico. Nella seconda e terza stagione la Coyote X era basata sulla DeLorean DMC-12.\nProduzione.\nLa premessa della serie fu in qualche modo riciclata da una precedente serie di Cannell: \u201cTenspeed and Brown Shoe\u201d. La serie fu creata da Patrick Hasburgh e Stephen J. Cannell come produttore esecutivo e prodotta dalla Stephen J Cannell Productions per la ABC.\nMusica.\nLa sigla di apertura durante la prima stagione era intitolata \u201cDrive\u201d composta da Mike Post e Stephen Geyer e cantata da David Morgan. Per i primi 12 episodi della seconda stagione la sigla fu invece \u201cBack to Back\u201d sempre composta da Post e Geyer ma cantata da Joey Scarbury. Dal tredicesimo episodio della seconda stagione e fino alla fine della serie fu di nuovo utilizzata \u201cDrive\u201d.\nDoppiaggio.\nIl doppiaggio italiano venne curato dalla SEDIF in collaborazione con la CVD, e diretto da Carlo Baccarini.\nI personaggi Hardcastle e McCormick vennero doppiati rispettivamente da Marcello Tusco e da Sergio Di Giulio."}
{"id": "1821876", "revid": "16746021", "url": "https://it.wikipedia.org/wiki?curid=1821876", "title": "Hardcastle and McCormick", "text": ""}
{"id": "1821877", "revid": "16746027", "url": "https://it.wikipedia.org/wiki?curid=1821877", "title": "Hardcastle e McCormick", "text": ""}
{"id": "1821879", "revid": "16746037", "url": "https://it.wikipedia.org/wiki?curid=1821879", "title": "I giustizieri della citt\u00e0", "text": ""}
{"id": "1821883", "revid": "729019", "url": "https://it.wikipedia.org/wiki?curid=1821883", "title": "Trouble in Mind (brano musicale)", "text": "Trouble in Mind \u00e8 un brano musicale a otto battute di genere blues, composto e registrato per la prima volta da Richard M. Jones (1892-1945), autore e pianista jazz statunitense.\n\u00c8 stato inciso da numerosi artisti, fra i quali (in ordine alfabetico): Mose Allison; Jeff Beck (\"Beckology\"); Elkie Brooks e Humphrey Littelton (\"Trouble in Mind\", 2003); Big Bill Broonzy; Johnny Cash (\"Unearted Vol. 2\");Sam Cooke; King Curtis (\"All That Blues\"); Bob Dylan e Mark Knopfler (registrata nel 1998); Marianne Faithfull; Aretha Franklin; Natalie Gardiner; Peter Green; Big Walter Horton e Carey Bell; Janis Joplin; Jerry Lee Lewis e Eric Clapton (\"Last Man Standing\");John Lee Hooker; Night Losers; Jim McShann, Duke Robillard e Maria Muldaur; Nina Simone (\"Nina Simone at Newport\", 1960);Sister Rosetta Tharpe; Big Joe Turner, Dinah Washington, Fred Neil."}
{"id": "1821889", "revid": "34760", "url": "https://it.wikipedia.org/wiki?curid=1821889", "title": "Monte Tifata", "text": ""}
{"id": "1821891", "revid": "1431409", "url": "https://it.wikipedia.org/wiki?curid=1821891", "title": "Fantasy Island", "text": ""}
{"id": "1821894", "revid": "71433", "url": "https://it.wikipedia.org/wiki?curid=1821894", "title": "The body", "text": ""}
{"id": "1821898", "revid": "75065", "url": "https://it.wikipedia.org/wiki?curid=1821898", "title": "Rosismo", "text": ""}
{"id": "1821913", "revid": "125868885", "url": "https://it.wikipedia.org/wiki?curid=1821913", "title": "Dr. Jekyll e Mr. Hyde (personaggio)", "text": "Il Dottor Henry Jekyll e il suo alter ego, Mister Edward Hyde, sono personaggi ideati da Robert Louis Stevenson per il suo \"best seller\" del 1886 \"Lo strano caso del dottor Jekyll e del signor Hyde\".\nHenry Jekyll \u00e8 uno scienziato che durante i suoi studi sulla psiche umana riesce, miscelando particolari ingredienti chimici, a mettere a punto una pozione che pu\u00f2 separare le due nature dell'animo umano, quella buona e quella malvagia. La sua personalit\u00e0 diventa cos\u00ec scissa in due met\u00e0 speculari che, alternativamente, bevendo la pozione o l'antidoto, prendono possesso del suo corpo, trasfigurandone anche l'aspetto. Ma le due identit\u00e0 sono contrapposte sia nel modo di apparire che in quello di essere: Jekyll infatti \u00e8 alto, rispettabile ed educato; Mister Hyde al contrario \u00e8 basso, sgradevole ed aggressivo. Enfield lo descrive come un uomo deforme, ma al tempo stesso del tutto normale, come se non si riuscisse ad identificare questa sua presunta deformit\u00e0: \"\u00c8 un uomo dall'aspetto strano, eppure non riesco a trovare in lui nulla di anomalo\".\nPur essendo il personaggio del titolo, in realt\u00e0 il vero protagonista del racconto \u00e8 Gabriel John Utterson.\nIl romanzo di Robert Louis Stevenson.\nIl romanzo di Stevenson \u00e8 ambientato nella Londra vittoriana di fine Ottocento, una Londra nebbiosa e con le strade sempre desolatamente deserte al vespro. La storia \u00e8 raccontata in terza persona ad esclusione degli ultimi due capitoli, che sono costituiti da lettere lasciate da Lanyon e Jekyll, entrambi ormai defunti, e seguono dunque il loro punto di vista. Il racconto, fino al terzultimo capitolo, segue le indagini dell'avvocato John Utterson. Egli, da sempre buon amico del medico Henry Jekyll, si dimostra preoccupato perch\u00e9 questi ha fatto testamento a favore di un certo \"signor Edward Hyde\". Parlando con suo cugino Enfield, viene a sapere che un tizio qualche tempo prima poco lontano da l\u00ec ha calpestato una bambina per strada, e ha firmato un assegno a nome del dottor Jekyll, e questo tizio corrisponde effettivamente a Mister Hyde; il dottor Lanyon, collega e amico di Jekyll, che pi\u00f9 che testimoniare si manifesta anch'egli preoccupato per le sorti dell'amico; il maggiordomo Poole ma soprattutto una cameriera che \u00e8 l'unica testimone oculare di un assassinio da parte di Mister Hyde, quello di Danvers Carew, un gentiluomo colpevole solamente di aver fermato Hyde per strada di notte col semplice intento di chiedergli un'indicazione.\nA questo punto il racconto ci porta a scoprire cosa \u00e8 effettivamente successo: il dottor Jekyll, da sempre affascinato dalla convivenza forzata del bene e del male nello stesso individuo (il famigerato tema del doppio), trova un modo per scindere le due personalit\u00e0 in maniera netta mettendo a punto un siero, lui chimico provetto. Naturalmente ha provato la pozione su se stesso e quindi concretizzando la metamorfosi nel sadico Mister Hyde. In ogni caso con la somministrazione di un semplice antidoto egli pu\u00f2 sempre ritornare alla condizione iniziale, ma col susseguirsi delle trasformazioni la dose di antidoto necessaria \u00e8 sempre pi\u00f9 forte e si arriver\u00e0 presto alle estreme conseguenze in cui la situazione, completamente sfuggitagli di mano, lo porter\u00e0 sino alla morte. Verr\u00e0 trovato morto nel suo stesso laboratorio da Poole, il maggiordomo e dall'avvocato Utterson che per entrare forzeranno la porta.\nVariazioni sul tema.\nNella versione cinematografica del 1931 viene introdotta una relazione (del tutto inesistente nel romanzo, ma ripresa anche da varie versioni cinematografiche successive per creare divagazioni sentimentali) tra Jekyll e Muriel Carew, figlia proprio della prima vittima di Hyde, il generale Danvers Carew (nel romanzo Carew, l'uomo ucciso da Hyde, \u00e8 membro del parlamento, non si parla mai di una figlia, e Jekyll non si innamora mai). La relazione del dr. Jekyll con la figlia di Danvers Carew viene ripresa anche nel film del 1941 diretto da Victor Fleming, inoltre si potr\u00e0 vedere che il dottore avr\u00e0 una storia d'amore anche con una cameriera innamorata di lui. Questi due personaggi femminili sono stati inseriti anche nel musical di successo \"Jekyll &amp; Hyde\" dove la fidanzata di Jekyll si chiama Lisa Emma Carew, mentre l'altra, che nello spettacolo \u00e8 una prostituta, si chiama Lucy Harris. I personaggi di Jekyll e Hyde compaiono anche nel film del 2003 \"La leggenda degli uomini straordinari\" diretto da Stephen Norrington, liberamente tratto dal fumetto \"La Lega degli Straordinari Gentlemen\", anche se in una versione molto pi\u00f9 vicina a \"l'Incredibile Hulk\" piuttosto che all'idea originale di Stevenson.\nCompare brevemente anche in versione animata nel film del 1994 \"Pagemaster - L'avventura meravigliosa\"; qui il personaggio \u00e8 pressoch\u00e9 identico all'originale."}
{"id": "1821914", "revid": "486946", "url": "https://it.wikipedia.org/wiki?curid=1821914", "title": "Dottor Henry Jekyll", "text": ""}
{"id": "1821915", "revid": "486946", "url": "https://it.wikipedia.org/wiki?curid=1821915", "title": "Dr. Jekyll", "text": ""}
{"id": "1821917", "revid": "547034", "url": "https://it.wikipedia.org/wiki?curid=1821917", "title": "Eliosfera", "text": "L\u2019eliosfera \u00e8 quella regione dello spazio che circonda il Sole nella quale la densit\u00e0 del vento solare \u00e8 maggiore di quella della materia interstellare circostante.\nHa la forma di una gigantesca bolla intorno al Sole, non centrata su di esso, continuamente \u201cgonfiata\u201d dal vento solare per cui i suoi confini hanno una forma irregolare in base alla distribuzione ed intensit\u00e0 del vento che a sua volta dipende dall\u2019attivit\u00e0 solare: ha pi\u00f9 un aspetto cometario con una coda allungata nel senso opposto al moto del Sole nella galassia.\nL'eliosfera fornisce uno scudo contro le radiazioni cosmiche assorbendone gran parte in maniera simile alla protezione offerta dalle magnetosfere planetarie contro il vento solare.\nLa parola \"eliosfera\" \u00e8 stata probabilmente coniata da Alexander J. Dessier, a cui si attribuisce il primo uso di questo ternine nella letteratura scientifica nel 1967.\nIl vento solare soffia indisturbato per miliardi di chilometri (incontrando come ostacoli solo i vari corpi celesti e le loro magnetosfere, se ne possiedono), fino a quando il suo moto rallenta a velocit\u00e0 subsoniche a causa dello scontro con il mezzo interstellare e della pressione che esso esercita. Il vento solare \u00e8 quindi soggetto a compressione e riscaldamento. La zona dell\u2019eliosfera in cui ci\u00f2 avviene \u00e8 denominata termination shock.\nLa regione pi\u00f9 esterna dell\u2019eliosfera \u00e8 denominata elioguaina (Heliosheath) ed \u00e8 la zona di transizione tra il termination shock e l\u2019eliopausa che rappresenta il bordo esterno dell\u2019eliosfera, oltre il quale il vento solare si arresta e prevale il mezzo interstellare.\nL\u2019eliopausa si pu\u00f2 considerare come uno dei confini del Sistema Solare, basato sul criterio dell\u2019influenza del vento solare. Criteri basati sull\u2019attrazione gravitazionale solare sono pi\u00f9 labili in quanto la gravit\u00e0 si estende senza limiti, ovviamente indebolendosi con la distanza. Da notare che la Nube di Oort si trova oltre l\u2019eliopausa ma \u00e8 legata gravitazionalmente al Sole.\nPer mancanza di dati precisi non si \u00e8 riusciti ancora a stabilire la reale estensione dell'eliosfera; probabilmente, si sviluppa fino a un minimo di 3 volte la distanza tra il Sole e Plutone. La parte interna dell'eliosfera \u00e8 stata studiata dalla sonda Ulysses, mentre si analizzano i dati trasmessi dalle Pioneer 10 e 11 e Voyager 1 e 2, che sono riuscite a spingersi oltre l'orbita di Plutone e a inoltrarsi nello spazio profondo, per valutarne l'estensione e le propriet\u00e0 nella zona pi\u00f9 esterna.\nDa giugno 2011 si suppone che l'eliosfera sia piena di 'bolle magnetiche' (ognuna larga circa 1 UA), che creano la \"zona schiumosa\". Questa teoria spiega le rilevazioni effettuate delle due sonde Voyager."}
{"id": "1821920", "revid": "767487", "url": "https://it.wikipedia.org/wiki?curid=1821920", "title": "Clupeidae", "text": "Clupeidae \u00e8 una famiglia di pesci facente parte dell'ordine Clupeiformes. Vi appartengono alcuni tra i pesci pi\u00f9 importanti commercialmente come aringhe, alose e sardine.\nDistribuzione e habitat.\nSono diffusi in tutti i mari e gli oceani del mondo tranne quelli polari. Raggiungono comunque la massima diffusione nelle acque tropicali. Nei mari italiani ed europei sono comuni come numero di individui ma appartenenti ad un ristretto numero di specie.\nLa maggioranza delle specie \u00e8 marina ma non mancano specie d'acqua dolce diffuse particolarmente nei laghi. Ci sono anche specie anadrome che risalgono i fiumi per riprodursi sebbene vivano in genere in mare.\nTutti i Clupeidi, sia quelli marini che quelli lacustri, sono tipici pesci pelagici.\nDescrizione.\nIl corpo \u00e8 affusolato e compresso lateralmente. La testa \u00e8 priva di scaglie, che nel resto del corpo sono cicloidi e di solito grandi; i denti, se presenti, sono piccoli e conici. La bocca di solito \u00e8 piccola ma non mancano specie predatrici in cui \u00e8 ampia, \u00e8 obliqua e terminale. Le branchiospine sono numerose, lunghe e sottili, hanno una certa importanza nell'alimentazione delle specie planctofaghe. La pinna dorsale, \u00e8 abbastanza piccola, posta circa a met\u00e0 del corpo e costituita da soli raggi molli, la pinna anale \u00e8 arretrata e di solito bassa, anch'essa dotata di soli raggi molli. Le pinne pelviche sono molto arretrate, all'incirca a met\u00e0 del corpo; le pinne pettorali sono inserite in basso. La pinna caudale \u00e8 forcuta. Sul ventre \u00e8 presente una carena rigida formata di squame spesso dotate di una spina. La vescica natatoria \u00e8 complessa e raggiunge il cranio. \nLa colorazione, come si addice a dei pesci pelagici, \u00e8 bluastra o verde, pi\u00f9 o meno accompagnata da linee dorate o da macchie scure.\nBiologia.\nSono dei pesci che di solito vivono in banchi formati da molti esemplari. Il nuoto dei pesci del banco \u00e8 spesso sincronizzato in maniera impeccabile.\nRiproduzione.\nLa maggioranza dei clupeidi depone uova pelagiche e si riproduce durante tutto l'anno. Fanno eccezione le specie d'acqua dolce, fluviali, lacustri o anadrome, che, al contrario, depongono uova bentoniche in una stagione ben definita. Le specie anadrome come la cheppia per raggiungere i quartieri di riproduzione effettuano lunghe migrazioni ma, al contrario dei salmoni, sopravvivono e possono deporre le uova pi\u00f9 volte. Le uova sono deposte in numero da grande a grandissimo.\nAlimentazione.\nLa maggior parte delle specie di piccola taglia come le sardine, le alacce, gli spratti o le aringhe si nutre di plancton mentre le pi\u00f9 grandi, come le cheppie catturano piccoli pesci, crostacei ed altri invertebrati di una certa dimensione. Le specie anadrome in genere smettono di nutrirsi durante la migrazione.\nPesca.\nI Clupeidi hanno un'enorme importanza per la pesca commerciale di tutto il mondo. Alcune specie, come la sardina o l'aringa, sono annoverate tra i pesci pi\u00f9 importanti per la pesca professionale e per l'alimentazione umana. \nVengono catturati interi banchi soprattutto con le reti da circuizione. I clupeidi, escluse le grosse specie predatrici, di solito non abboccano agli ami. Le carni sono ottime, oleose ed hanno le eccellenti caratteristiche nutrizionali tipiche del pesce azzurro. Per la pesca sportiva solo poche specie hanno importanza, come le alose, che vengono catturate a spinning o a mosca durante la risalita.\nGeneri e specie.\nAppartengono a questa famiglia circa 207 specie:\nCollegamenti esterni.\nClupeidae, scheda su FishBase"}
{"id": "1821931", "revid": "984922", "url": "https://it.wikipedia.org/wiki?curid=1821931", "title": "Gunpowder, Treason &amp; Plot", "text": "Gunpowder, Treason &amp; Plot \u00e8 una miniserie televisiva del 2004 diretta dal regista Gillies MacKinnon.\nTrama.\nNel primo episodio viene affrontata la turbolenta storia del regno di Maria Stuarda, regina di Scozia, che dalla Francia torna alla sua patria natale, la Scozia, che durante la sua assenza si \u00e8 convertita al calvinismo. A Maria si oppongono i lord protestanti del suo paese e la cugina Elisabetta, regina d'Inghilterra; la regina scozzese andando contro i desideri di tutti si risposa con Lord Darnley, il suo giovane cugino cattolico. Quest'ultimo si rivela violento e altezzoso e insieme ai nobili protestanti, organizza un attentato al segretario della moglie, Davide Rizzio, che viene ucciso davanti ai suoi occhi. Il conte di Bothwell, uomo risoluto e dalla tempra forte, organizza un'esplosione nella quale viene ucciso il re; in seguito sposa Maria, della quale \u00e8 innamorato. Al loro matrimonio si oppongono i lord, che infine riescono a imprigionare la regina.\nIl secondo episodio tratta del figlio di Maria, Giacomo VI di Scozia, che alla morte di Elisabetta I sale al trono come Giacomo I d'Inghilterra. Guy Fawkes, un cospiratore cattolico, vorrebbe restaurare la fede romana facendo saltare in aria la casa del Parlamento con il re al suo interno. L'attentato, denominato \"congiura delle polveri\", viene per\u00f2 sventato."}
{"id": "1821934", "revid": "1714743", "url": "https://it.wikipedia.org/wiki?curid=1821934", "title": "Luigi Ferdinando d'Orl\u00e9ans", "text": "Biografia.\nFiglio dell'Infanta Eulalia di Borbone-Spagna e di Antonio d'Orl\u00e9ans, nel 1899 assieme al fratello maggiore Alfonso fu mandato al Beaumont College, gestito dai gesuiti, rimanendovi fino al 1904.\nIl 17 luglio 1914 il New York Times pubblic\u00f2 la notizia delle nozze di Luigi di Borbone con Beatrice Harrington, ma il giornale aveva sbagliato principe: lo sposo era Luigi di Borbone-Spagna, duca di Ansola. Nel mese di ottobre 1924 Luigi Fernando fu espulso dalla Francia presumibilmente a causa di traffico di droga: suo cugino re Alfonso XIII di Spagna lo ha priv\u00f2 del titolo e dei privilegi di Infante di Spagna. Impossibilitato a risiedere in Spagna o Francia, Luigi Ferdinando si trasfer\u00ec a Lisbona: nel mese di marzo del 1926 venne arrestato al confine ispano portoghese travestito da donna mentre portava con s\u00e9 merci di contrabbando, ma nessuna droga. Nel 1929 gir\u00f2 la notizia che si era fidanzato con Mabelle Gilman Corey, attrice di Broadway e l'ex moglie del magnate dell'acciaio William E. Corey, ma non si sposarono.\nNel mese di luglio del 1930 venne annunciato il fidanzamento di Luigi Ferdinando di Borbone-Orl\u00e9ans con la principessa Marie Constance Charlotte Say (Verri\u00e8res-le-Buisson, 25 agosto 1857 - 15 luglio 1943), vedova del principe Henri Am\u00e9d\u00e9e de Broglie e proprietaria del Castello di Chaumont: lui aveva 41 anni, l'anziana e ricca vedova ne aveva 72. Il nipote di Marie Constance, Fran\u00e7ois de Coss\u00e9, undicesimo duca di Brissac, a nome della famiglia mosse una causa legale presso il tribunale di prima istanza contro il principe per impedire il matrimonio, affermando che la zia non era pi\u00f9 capace di intendere e di volere. Marie sostenne che era da dodici anni che pensava a sposarsi con quell'uomo, ma aveva aspettato a causa dei propri nipoti. La corte stabil\u00ec che un nipote non aveva diritti legali per opporsi alle nozze di una zia e fu nominata una commissione di tre medici per studiare il suo stato di salute mentale dichiara ed un coordinatore giudiziario per controllare le propriet\u00e0.\nIl 19 settembre 1930 Luigi Ferdinando e Marie si sposarono con una cerimonia civile a Londra e il 4 ottobre 1930 con una religiosa nella cattedrale di San Siro a Sanremo: ovviamente non ebbero figli. Dopo le loro nozze vissero a Sanremo in una casa donata a Luigi Ferdinando da sua madre. Nel mese di febbraio 1935 Luigi Fernando fu espulso di nuovo dalla Francia, dopo essere stato arrestato durante un'azione della Buoncostume.\nMarie Costance mor\u00ec nel 1943: Luigi Ferdinando pass\u00f2 i due anni successivi in una casa di cura a Parigi, dove mor\u00ec nel 1945: \u00e8 sepolto alla Chiesa del Cuore Immacolato di Maria, 51bis rue de la Pompe, a Parigi."}
{"id": "1821940", "revid": "1427733", "url": "https://it.wikipedia.org/wiki?curid=1821940", "title": "Oldham Athletic Association Football Club", "text": "L'Oldham Athletic Association Football Club, nota in precedenza come \"Oldham Athletic Football Club\" ma meglio conosciuta come Oldham Athletic, \u00e8 una societ\u00e0 calcistica inglese con sede nella citt\u00e0 di Oldham, situata all'interno della Greater Manchester. Milita nella Football League Two, la quarta categoria del calcio inglese. La bandiera del Manchester United, Paul Scholes, si \u00e8 sempre dichiarato tifoso del club.\nStoria.\nIl 6 gennaio 2019 batte il Fulham 1-2 in rimonta nei trentaduesimi della FA Cup con i gol del gallese Sam Surridge su rigore al 75' e dell'inglese Callum Lang al 89'; inoltre, l\u2019allenatore che ha permesso di compiere questo successo, Pete Wild, fino a pochi giorni prima era un semplice ed accanito tifoso del club."}
{"id": "1821949", "revid": "29244", "url": "https://it.wikipedia.org/wiki?curid=1821949", "title": "Medusa cassiopea", "text": ""}
{"id": "1821951", "revid": "1573940", "url": "https://it.wikipedia.org/wiki?curid=1821951", "title": "Anater", "text": "Biografia.\nCome per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molta probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos).\nS38-X7-N25:N25:N25-D36:n-X1:O4:r\nhq3 \u1e2b3 swt \u02c1nt hr - Heka kashut Anat-her\nCapitano di un paese straniero, Anat \u00e8 soddisfatta\nIl nome \u00e8 stato rinvenuto su uno scarabeo. Il nome, che non \u00e8 inscritto nel cartiglio \u00e8 preceduto dall'epiteto \"heka khasut\" (da cui il greco hyksos) e questo porta a ritenere che si potesse trattare di un principe di stirpe semita, forse proveniente da una delle citt\u00e0 della Palestina meridionale."}
{"id": "1821953", "revid": "56620", "url": "https://it.wikipedia.org/wiki?curid=1821953", "title": "Maurice Gustave Gamelin", "text": ""}
{"id": "1821958", "revid": "6923", "url": "https://it.wikipedia.org/wiki?curid=1821958", "title": "Armatore", "text": "L'armatore (sostantivo maschile, dal latino \"armator\", \"-oris\", derivato di \"armare\", \"allestire\") \u00e8 colui che ha l'esercizio della nave, indipendentemente dell'esserne o meno il proprietario. Per esercizio della nave si intende quel complesso di funzioni, attivit\u00e0 e responsabilit\u00e0 che sono assunte da chi ne ha la gestione.\nRequisiti.\nI requisiti per assumere qualifica di armatore sono:\nPossono assumere la qualit\u00e0 di \"armatore\":\nPer rendere conoscibile ai terzi chi ha l'esercizio della nave, la legge richiede che l'armatore, prima di assumere l'esercizio della nave, faccia la \"dichiarazione d'armatore\" presso l'autorit\u00e0 marittima dove \u00e8 iscritta la nave. Se l'armatore non effettua la dichiarazione, la legge presume che l'armatore sia il proprietario e quindi \u00e8 compito del proprietario verificare che l'armatore abbia effettuato la dichiarazione, potendo, in mancanza, effettuarla al suo posto e per suo conto.\nLimitazione del debito.\nL'articolo 275 del codice della navigazione italiano prevede che l'armatore possa limitare il debito complessivo che provenga dalle obbligazioni sorte nel corso di un viaggio a una somma limite pari al valore della nave pi\u00f9 il valore del nolo, pi\u00f9 gli altri proventi del viaggio. L'armatore pu\u00f2 chiedere il beneficio della limitazione prima dell'inizio del viaggio, durante il viaggio ma non oltre la fine del viaggio. Se chiesto prima dell'inizio del viaggio, il valore della nave viene determinato al momento della richiesta della limitazione; se chiesto durante il viaggio, il valore da calcolarsi sulla nave deve essere compreso tra 1/5 e 2/5 del valore che la nave aveva all'inizio del viaggio. Il valore della nave viene individuato in base al valore attribuito alla nave nelle polizze assicurative, o in base al valore corrispondente al certificato di classe della nave.\nGli altri valori che concorrono a determinare la somma limite sono:"}
{"id": "1821963", "revid": "83531", "url": "https://it.wikipedia.org/wiki?curid=1821963", "title": "Signal (periodico)", "text": "Signal \u00e8 stato un periodico illustrato stampato nella Germania nazista dal 1940 al 1945.\nStoria.\nIdeato sul modello dell'americana \"Life\" che nel 1936 aveva inaugurato un nuovo tipo di moderno giornalismo eminentemente visivo, \"Signal\" fu concepito quale periodico di portata internazionale di alta qualit\u00e0. Alcune delle sue foto sono diventate simbolo della seconda guerra mondiale. Scopo della pubblicazione era quello di veicolare propaganda nei paesi neutrali ed in quelli che il Terzo Reich aveva gi\u00e0 occupato o si apprestava ad occupare.\nLo stesso titolo della rivista venne scelto perch\u00e9 il termine poteva essere facilmente inteso nel suo significato in quasi tutte le lingue europee. Inizialmente fu pubblicato in quattro lingue (tedesco, italiano, francese e inglese), ma in seguito le edizioni si moltiplicarono e raggiunsero almeno il numero di venticinque (ventotto, secondo altre fonti)."}
{"id": "1821966", "revid": "466689", "url": "https://it.wikipedia.org/wiki?curid=1821966", "title": "Wii Shop", "text": ""}
{"id": "1821970", "revid": "476586", "url": "https://it.wikipedia.org/wiki?curid=1821970", "title": "Game Boy Light", "text": ""}
{"id": "1821974", "revid": "547034", "url": "https://it.wikipedia.org/wiki?curid=1821974", "title": "Friedrich Zobel", "text": "Raggiunse il grado di Feldmarschalleutnant.\nBiografia.\nProveniente da una famiglia della bassa nobilt\u00e0 austriaca, Friedrich Zobel era figlio del barone Johann Philipp Zobel von Giebelstadt zu Darstadt (24 febbraio 1768 - 22 luglio 1850) e di sua moglie Anna Evans d'Urell (1770 - 13 gennaio 1863), figlia a sua volta del colonnello inglese sir Thomas Evans d'Urell.\nComp\u00ec i propri studi nell'accademia militare teresiana. Nel 1848 nel corso della prima guerra di indipendenza fu Comandante militare del Tirolo a Trento e si distinse nella repressione dell'avanzata nel Trentino dei Corpi Volontari Lombardi macchiandosi del crimine di aver dato l'ordine, il 16 aprile, della fucilazione sommaria, avvenuta nel Castello del Buonconsiglio, di 21 volontari catturati nei pressi di Vezzano.\nNei mesi successivi comand\u00f2 una brigata e fu impegnato nella battaglia di Santa Lucia del 6 maggio e in quella di Calamasino e Cisano del Garda il 29 maggio, ove con 4.000 uomini fu respinto dall'artiglieria del generale Michele Giuseppe Bes mentre si apprestava a rompere l'accerchiamento piemontese per portare aiuto alla fortezza di Peschiera assediata dai piemontesi e al generale Radetzky impegnato nella battaglia di Curtatone e Montanara.\nFu onorato dall'imperatore Francesco Giuseppe della medaglia dell'Ordine Militare di Maria Teresa, il 27 novembre.\nIl 30 aprile 1849 venne nominato generale maggiore, divenendo in seguito governatore della fortezza di Verona dove era di sede una delle guarnigioni pi\u00f9 fornite del Regno Lombardo-Veneto e che costituir\u00e0 uno dei principali punti di scontro della seconda guerra di indipendenza italiana.\nIl 12 maggio 1853 venne promosso al grado di feldmaresciallo luogotenente e, nel 1859, nel corso della seconda guerra di indipendenza prese parte ad importanti operazioni militari come la direzione della battaglia di Palestro. L'esercito austriaco gli intitol\u00f2 il 61\u00ba Reggimento fanteria \"Barone Zobel\" che seppure stanziato a Festung Arad in Romania combatt\u00e9 in quel periodo in Italia.\nSi ritir\u00f2 dalla vita militare il 23 marzo 1864 e mor\u00ec il 12 luglio 1869.\nMatrimonio e figli.\nZobel si spos\u00f2 l'8 luglio 1843 con Emily Karoline (n. 26 luglio 1816), figlia del colonnello inglese Tobias Kirkwood di Castletown; da questo matrimonio nacquero due figlie:"}
{"id": "1821975", "revid": "158939", "url": "https://it.wikipedia.org/wiki?curid=1821975", "title": "Micrometri", "text": ""}
{"id": "1821976", "revid": "158939", "url": "https://it.wikipedia.org/wiki?curid=1821976", "title": "Nanosecondi", "text": ""}
{"id": "1821979", "revid": "125192524", "url": "https://it.wikipedia.org/wiki?curid=1821979", "title": "Plutoide", "text": "Un plutoide (da non confondere con un \"plutino\") \u00e8 un pianeta nano transnettuniano.\nL'Unione Astronomica Internazionale definisce \u00abplutoidi i corpi celesti che percorrono orbite attorno al Sole caratterizzate da un valore del semiasse maggiore superiore a quello dell'orbita di Nettuno, che hanno sufficiente massa perch\u00e9 la loro gravit\u00e0 conferisca loro un equilibrio idrostatico e una forma quasi sferica e che non abbiano pulito la propria fascia orbitale. Gli eventuali satelliti di un plutoide non sono essi stessi plutoidi\u00bb.\nDi conseguenza, i plutoidi possono essere pensati come un'intersezione tra l'insieme dei pianeti nani e l'insieme degli oggetti transnettuniani. Al settembre del 2008, Plutone, Eris, Makemake ed Haumea sono gli unici oggetti ad essere classificati come plutoidi. Altri 40 oggetti noti potrebbero avere le caratteristiche adatte per soddisfare i requisiti indicati\nStoria del termine.\nIl 24 agosto 2006 l'Unione Astronomica Internazionale ha deciso di ri-classificare Plutone come un pianeta nano, richiedendo che un pianeta abbia \"ripulito la propria fascia orbitale\".\nL'Assemblea Generale della IAU stabil\u00ec inoltre:\nPer la nuova categoria, ai membri dell'Assemblea furono proposti i nomi \"\"plutoni\" o \"oggetti plutoniani\"\". Il primo termine fu rigettato durante l'Assemblea, in parte perch\u00e9 gi\u00e0 utilizzato in geologia per indicare una tipologia di rocce intrusive, i plutoni appunto; il secondo non ottenne la maggioranza dei voti necessaria alla sua approvazione.\nAnche l'elenco delle caratteristiche che sarebbero dovute essere attribuite alla nuova categoria hanno subito alcune variazioni. Quando fu inizialmente proposta, la categoria dei \u201cplutoni\u201d avrebbe dovuto raccogliere i pianeti aventi un periodo di rotazione intorno al Sole superiore a 200 anni ed un'orbita con un'inclinazione ed un'eccentricit\u00e0 superiori a quelle dei pianeti tradizionali. Quando, nel corso dell'Assemblea, fu avanzata la contro-proposta di stralciare Plutone dal rango planetario, tale categoria di oggetti simili a Plutone fu applicata ai pianeti nani che rispettano i requisiti di essere transnettuniani e \"come Plutone\" in termini di periodo, inclinazione ed eccentricit\u00e0 orbitali. All'ultimo, la risoluzione finale lasci\u00f2 la definizione formale della nuova categoria, come ad esempio la scelta del nome, ad un successivo momento.\nSuccessivamente alla Assemblea Generale dell'Unione Astronomica Internazionale, il termine \"plutoide\" \u00e8 stato proposto dai membri del Committee on Small Body Nomenclature (\"Comitato per la nomenclatura dei corpi minori\", CSBN) - ed accettato dal Gruppo di lavoro per la nomenclatura dei sistemi planetari ed infine approvato dal Comitato esecutivo della IAU durante l'incontro svoltosi ad Oslo l'11 giugno 2008 Il termine \u00e8 stato annunciato al termine dell'incontro insieme ad una definizione grandemente semplificata: tutti i pianeti nani transnettuniani sono plutoidi.\nProcesso di assegnazione del nome per i plutoidi.\nLa creazione del termine \"pianeta nano\" ha creato alcune ambiguit\u00e0 tra due gruppi di lavoro dell'UAI sulla responsabilit\u00e0 di assegnazione dei nomi ai pianeti nani. Il nome ad Eris \u00e8 stato assegnato dal \"Comitato per la nomenclatura dei corpi minori\" (\"Committee on Small Body Nomenclature\") in collaborazione con il \"Gruppo di lavoro per la nomenclatura dei sistemi planetari\" (\"Working Group for Planetary System Nomenclature\"). In concomitanza dell'annuncio della nuova classe dei plutoidi, l'11 giugno 2008 l'Unione Astronomia Internazionale ha istituzionalizzato tale processo collaborativo che coinvolge i due gruppi di lavoro nell'assegnazione del nome ai nuovi plutoidi.\nIn accordo con le linee guida per la nomenclatura dei corpi minori, la priorit\u00e0 sar\u00e0 data ai nomi proposti dagli scopritori ed i plutoidi non possono condividere il nome con un altro corpo minore del Sistema solare.\nComplicazioni relative alla definizione di \"pianeta nano\".\nQuando la definizione di \"pianeta nano\" \u00e8 stata stabilita durante l'Assemblea Generale dell'Unione Astronomica Internazionale del 2006, Cerere, Plutone ed Eris sono stati identificati per definizione come i primi membri della classe dei pianeti nani. Tuttavia, non furono definite delle regolazioni precise sul come valutare il raggiungimento dell'equilibrio idrostatico. Senza una procedura di calcolo ufficiale del limite inferiore di massa per essere definiti \"pianeti nani\", nessun altro corpo pu\u00f2 essere automaticamente categorizzato come pianeta nano o plutoide.\nSenza tali regole, il processo di designazione \u00e8 in una fase di stallo e, anche avendole, pochi fra tali oggetti possono essere fotografati con risoluzione sufficiente a determinarne la forma. Conseguentemente, l'Unione Astronomica Internazionale ha annunciato che, allo scopo di favorire l'assegnazione dei nomi, un oggetto sar\u00e0 considerato plutoide se possiede:\nMatematicamente, l'oggetto pi\u00f9 piccolo che potrebbe avere una magnitudine assoluta pari a +1 (essendo perfettamente riflettente, con albedo pari ad 1), avrebbe un diametro di . \u00c8 altamente improbabile che un oggetto di tali dimensioni o superiori, indipendentemente dalla sua composizione, non superi qualunque soglia sar\u00e0 adottata come prova del raggiungimento dell'equilibrio idrostatico. Detto ci\u00f2, l'Unione Astronomica Internazionale ha stabilito che, se in conseguenza di ulteriori indagini fosse verificato che un oggetto, nominato come se fosse un plutoide, non avesse raggiunto l'equilibrio idrostatico, allora esso sarebbe riclassificato, ma manterrebbe il suo nome.\nPlutoidi.\nQuattro oggetti transnettuniani, Plutone, Eris, Makemake ed Haumea, sono ufficialmente classificati come pianeti nani e quindi come plutoidi.\nCandidati plutoidi.\nSi suppone che gli oggetti transnettuniani abbiano nuclei ghiacciati e quindi dovrebbe essere sufficiente un diametro di circa - pari a circa il 3% del diametro terrestre - per raggiungere l'equilibrio gravitazionale, rendendoli dei pianeti nani della classe dei plutoidi. Sebbene siano disponibili soltanto delle stime grezze dei diametri di tali oggetti, si ritiene che altri 40 corpi che orbitano al di l\u00e0 dell'orbita di Nettuno (oltre Plutone, Eris, Makemake ed Haumea) siano probabilmente dei pianeti nani.\nIn questa tabella sono presenti tutti gli oggetti transnettuniani con magnitudine assoluta (H) minore di 4."}
{"id": "1821980", "revid": "1573940", "url": "https://it.wikipedia.org/wiki?curid=1821980", "title": "Aperanat", "text": "Biografia.\nCome per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molta probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (\"grandi \"Hyksos\"\").\nS38-X7-N25:Z2-N30:r-D36:Aa8-U33-i\nhq3 \u1e2b3 swt \u02c1pr \u02c1nt - Heka khasut Aper anat\nCapitano di un paese straniero, Potente \u00e8 Anat.\nIl nome di questo sovrano \u00e8 stato rinvenuto su uno scarabeo. Il nome, che non \u00e8 inscritto nel cartiglio \u00e8 preceduto dall'epiteto heka khasut (da cui il greco hyksos) e questo porta a ritenere che si potesse trattare di un principe di stirpe semita, forse proveniente da una delle citt\u00e0 della Palestina meridionale."}
{"id": "1821986", "revid": "144796", "url": "https://it.wikipedia.org/wiki?curid=1821986", "title": "Fredrick Zobel", "text": ""}
{"id": "1821988", "revid": "1149807", "url": "https://it.wikipedia.org/wiki?curid=1821988", "title": "Expansion Pak", "text": "L \u00e8 una periferica opzionale per Nintendo 64 che aumenta la memoria del sistema per permettere di utilizzare alte risoluzioni di gioco, salvataggi in-game e contenuti extra in alcuni videogiochi. \nAlcuni giochi possono funzionare solo se l'Expansion Pak \u00e8 stato installato sulla console, mentre altri giochi necessitano dell'Expansion Pak per poter attivare alcune funzionalit\u00e0 extra del gioco."}
{"id": "1821990", "revid": "33751", "url": "https://it.wikipedia.org/wiki?curid=1821990", "title": "Oldham Athletic", "text": ""}
{"id": "1821994", "revid": "1983214", "url": "https://it.wikipedia.org/wiki?curid=1821994", "title": "12P/Pons-Brooks", "text": "La Cometa Pons-Brooks, formalmente 12P/Pons-Brooks, \u00e8 una cometa periodica del Sistema solare, appartenente alla famiglia cometaria della cometa di Halley. La cometa \u00e8 stata scoperta il 12 luglio 1812 da Jean-Louis Pons dall'Osservatorio di Marsiglia ed, indipendentemente, il 1\u00ba agosto da Vincent Wisniewski ed il 2 agosto da Alexis Bouvard.\nSubito dopo la scoperta il periodo orbitale fu calcolato in 70 anni, con un'approssimazione di 5 anni; in seguito Johann Franz Encke calcol\u00f2 un'orbita definitiva con un periodo di 70,68 anni. L'orbita calcolata da Encke fu utilizzata per calcolare le effemeridi per il ritorno del 1883, ma le ricerche furono infruttuose. La cometa fu invece riscoperta accidentalmente nello stesso anno da William Robert Brooks e successivamente identificata correttamente.\nL'orbita percorsa dalla cometa presenta una notevole stabilit\u00e0 nel periodo compreso tra il 1740 ed il 2167, con nessuna alterazione significativa da parte dei pianeti. Infatti, il principale avvicinamento riscontrato nel periodo \u00e8 avvenuto il 9 gennaio 1884, quando la cometa \u00e8 transitata a 0,634 UA dalla Terra. Tuttavia l'attrazione gravitazionale esercitata dal nostro pianeta ha avuto un effetto trascurabile sul suo moto.\nIl 3 marzo 2020 \u00e8 stato reso noto che l'astrofilo tedesco Maik Meyer ha stabilito una correlazione tra la Cometa Pons-Brooks e le comete C/1457 A1 e C/1385 U1, che risulterebbero dunque delle precedenti apparizioni della cometa.\nPassaggio al perielio del 2024.\nLa cometa \u00e8 stata riscoperta il 10 giugno 2020 , nel 2024 attorno al perielio dovrebbe raggiungere la 4a ."}
{"id": "1821996", "revid": "1699816", "url": "https://it.wikipedia.org/wiki?curid=1821996", "title": "Riccardo Venturini", "text": "La vita.\nLaureatosi in Filosofia con lode (relatore Ugo Spirito) nel 1953 (Universit\u00e0 di Roma \u201cLa Sapienza\u201d), ha ricevuto una prima formazione fondata sugli insegnamenti dell'idealismo italiano, dell'esistenzialismo francese e del marxismo gramsciano. Di quegli anni \u00e8 la collaborazione con la rivista \"Rassegna di filosofia\", edita dall'Istituto di filosofia dell'Universit\u00e0 di Roma, e con gli uffici redazionali di enciclopedie pubblicate dalla casa editrice Sansoni di Firenze.\nBorsista presso l'\"Institut de Psychologie\" (Sorbonne) di Parigi (1957), dove ha seguito i corsi di metodologia, psicologia sperimentale e psicopatologia (Paul Fraisse, Daniel Lagache, Jacques Lacan), Venturini ha approfondito lo studio della psichiatria fenomenologica e dell'indirizzo psicoanalitico della \"Soci\u00e9t\u00e9 psychanalytique de Paris\".\nAssistente incaricato di Psicologia nell'Universit\u00e0 di Messina (cattedra di Adriano Ossicini) negli anni 1959-60, Venturini \u00e8 stato successivamente funzionario di programmi culturali della Rai per quattro anni.\nNel 1966 si \u00e8 laureato in Medicina e chirurgia con lode (relatore Sergio Cerquiglini) presso l'Universit\u00e0 degli Studi di Roma \u201cLa Sapienza\u201d, dove \u00e8 stato assistente incaricato e poi ordinario di Fisiologia umana (cattedra di Gaetano Martino e di Sergio Cerquiglini).\nLibero docente di Fisiologia umana, professore incaricato di Psicologia fisiologica (1971) all'Universit\u00e0 di Roma , dal 1975 al 1999 \u00e8 stato professore straordinario e poi ordinario di Psicologia fisiologica e, successivamente, di Psicofisiologia clinica (disciplina da lui introdotta nell'insegnamento universitario italiano e di cui \u00e8 stato il primo docente), sempre nell'Universit\u00e0 degli Studi di Roma \u201cLa Sapienza\u201d.\nDei primi lavori di Venturini vanno ricordati la rassegna critica delle Opere di Antonio Gramsci (Einaudi di Torino) e gli studi sulla metodologia della psicologia topologica (di Kurt Lewin) e del neo-comportamentismo (di Edward C. Tolman).\nNell'ambito degli studi psicofisiologici, Venturini ha svolto ricerche in campo sperimentale e clinico, sulla scia della tradizione fisiologica russa di Ivan Pavlov e Konstantin M. Bykov, e ha curato la traduzione italiana di diverse opere di autori come P\u00ebtr K. Anochin, Konstantin V. Sudakov, Pavel I. Bul'. Venturini ha concentrato poi la sua attenzione sui temi pi\u00f9 attuali della fisiologia applicata, interessandosi alle tematiche di ergonomia e partecipando attivamente al movimento per la difesa della salute negli ambienti di lavoro. Al fine di promuovere una sessualit\u00e0 libera e responsabile, ha contribuito alla realizzazione dei consultori familiari e diretto per un decennio il servizio di psicologia clinica dell'AIED (Associazione italiana per l'educazione demografica) di Roma.\nDagli anni Settanta si \u00e8 prevalentemente occupato dello studio dei livelli di vigilanza e degli stati di coscienza, sia nel contesto della psicologia occidentale che in quello delle psicologie tradizionali orientali ed \u00e8 stato per vari anni vicepresidente dell'AMISI (Associazione medica italiana per lo studio dell\u2019ipnosi). Continuando a operare per l'affermazione, anche negli anni delle pi\u00f9 lusinghieri successi delle neuroscienze, di una psicologia umanistica e non-riduzionistica, Venturini ha visto nella psicologia archetipica (secondo Carl Gustav Jung e James Hillman) e nell'orientamento strutturalistico (secondo Claude L\u00e9vi-Strauss) la prospettiva di un possibile fecondo sviluppo della psicologia transpersonale.\nHa partecipato a congressi internazionali e/o effettuato soggiorni di studio in Australia, Austria, Belgio, Bulgaria, Cecoslovacchia, Francia, Germania Federale, Giappone, Gran Bretagna, Hong Kong, Indonesia, Mongolia, Paesi Bassi, Romania, Singapore, Stati Uniti d'America, Svizzera, Ungheria, Unione Sovietica, Tailandia. In Estremo Oriente ha studiato e praticato le discipline spirituali del buddhismo Mah\u0101y\u0101na (con particolare riferimento al \"Sutra del Loto\", al Tendai e allo Zen), cosa che gli ha consentito di insegnarle poi autorevolmente in Italia. Unitamente ai saggi di interpretazione, nei termini della psicologia transpersonale, delle tecniche di meditazione e di preghiera, si \u00e8 dedicato all'affermazione di una espressione occidentale della spiritualit\u00e0 buddhista.\nMaestro di Dharma della scuola buddhista Tendai e guida spirituale del Centro di cultura buddhista (rappresentanza del buddhismo Tendai in Italia), \u00e8 stato Garante della Fondazione Maitreya (Istituto di cultura buddhista), ha fatto parte del Gruppo di lavoro su Psichiatria e salute mentale del Comitato nazionale di bioetica. Impegnato nel dialogo interreligioso, \u00e8 stato co-Presidente della sezione italiana della World Conference on Religion and Peace e ha lungamente cooperato con scuole e movimenti buddhisti giapponesi.\nIl 1\u00ba settembre 2015 Venturini \u00e8 morto a Roma."}
{"id": "1822005", "revid": "1573940", "url": "https://it.wikipedia.org/wiki?curid=1822005", "title": "Khauserra Aanu", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\n\u1e2b\u02c1 wsr r\u02c1 - Khauserra, Grande la divinit\u00e0 di Ra\nO29:D36-n:n:n\n\u02c13mw - Aamu l'asiatico (?)\nProbabilmente Khauserra fu un principe locale del Medio Egitto\nIl nome di questo sovrano \u00e8 stato rinvenuto su uno scarabeo"}
{"id": "1822006", "revid": "22475", "url": "https://it.wikipedia.org/wiki?curid=1822006", "title": "Ebola (fiume)", "text": "L'Ebola, noto anche con il nome indigeno Legbala, \u00e8 un fiume che scorre nella parte settentrionale della Repubblica Democratica del Congo. Lungo circa 250\u00a0km, \u00e8 un affluente del Mongala, che a sua volta sfocia nel fiume Congo.\nIl nome Ebola \u00e8 una corruzione francese di \"legbala\", nome in lingua Ngbandi che significa \"acqua bianca\"; durante l'amministrazione belga questi nomi erano intercambiabili con i nomi francesi \"Eau Blanche\" e raramente \"L'\u00c9bola\".\nNel 1976, il virus Ebola fu identificato per la prima volta a Yambuku, a 69 miglia dal fiume Ebola, ma il professor Peter Piot decise di chiamarlo come il fiume, in modo che la citt\u00e0 non fosse associata allo stigma della malattia."}
{"id": "1822011", "revid": "1429175", "url": "https://it.wikipedia.org/wiki?curid=1822011", "title": "Giusto Traina", "text": "Temi della sua ricerca storica sono stati i paesaggi e le tecniche nell'antichit\u00e0 e il Regno d'Armenia (188 a.C.-428).\nBiografia.\nDopo il dottorato in storia antica (1990) \u00e8 stato ricercatore presso l'universit\u00e0 di Perugia (1993-1998), professore associato e quindi ordinario di storia romana presso l'universit\u00e0 di Lecce (1998-2001-2004), professore a contratto presso l'universit\u00e0 (2004-2007), incaricato del corso di armeno classico presso l'universit\u00e0 cattolica di Lovanio (2004-2007), ordinario di storia greca presso l'universit\u00e0 di Rouen (2007-2011). Dal settembre 2011 \u00e8 ordinario di storia romana presso la Facult\u00e9 de Lettres di Sorbonne Universit\u00e9. Dal 1\u00ba settembre 2014 al 31 agosto 2019 \u00e8 stato membro dell'Institut Universitaire de France per un periodo di cinque anni.\nHa diretto la sezione su Roma antica della \"Storia dell'Europa e del Mediterraneo\" della Salerno Editrice.\nDirige la \"Revue internationale d'Histoire militaire ancienne\" (HiMA). \u00c8 membro del comitato di redazione della rivista \"Le Mus\u00e9on\", e vice-direttore di \"Iran and the Caucasus\".\nCon il libro \"La resa di Roma. Battaglia a Carre, 9 giugno 53 a.C.\" (Laterza, 2010) ha vinto l'edizione 2011 del premio \"Cherasco Storia\"."}
{"id": "1822017", "revid": "767487", "url": "https://it.wikipedia.org/wiki?curid=1822017", "title": "Re burlone", "text": "Re burlone \u00e8 un film del 1935 diretto da Enrico Guazzoni.\nTratto dalla commedia \"Il re burlone\" di Gerolamo Rovetta, fu adattato per lo schermo da Lucio D'Ambra con la sceneggiatura di Guglielmo Giannini. Il cast, ragguardevole, include tra gli altri Falconi, Cimara, la Ferida, la Denis e la piccola Bonansea.\nProduzione.\nProdotto da Liborio Capitani per la Capitani Film, il film fu girato nell'estate del 1935, con la direzione della produzione di Eugenio Fontana, per uscire in proiezioni pubbliche nel novembre dello stesso anno.\nTrama.\nNapoli. Una giovane ragazza scopre di essere la figlia di un uomo giustiziato per le sue idee politiche.\nDecide di conseguenza di formare un gruppo di cospiratori, per rapire re Ferdinando II delle Due Sicilie, metterlo di fronte alle sue responsabilit\u00e0 e convincerlo a promulgare la Costituzione.\nIl tentativo viene sventato, i due maggiori colpevoli messi in prigione.\nMa il Re burlone, far\u00e0 evadere i due cospiratori assieme alla ragazza per farli rifugiare nello Stato Pontificio.\nLa critica.\nEnrico Roma su \"Cinema Illustrazione\" del 18 dicembre 1935 scrisse \u00abEnrico Guazzoni ha ritrovato s\u00e9 stesso, forse aggiungendo alle sue antiche e limpide qualit\u00e0, che delle ricostruzioni storiche si sono avvantaggiate sempre. Re burlone \u00e8 un film che all'armonia e alla bellezza del quadro (molte scene sono state girate nelle reggie napoletane acquistando un'insolita credibilit\u00e0), accoppia i pregi di un ingegnoso e divertente scenario e di ottima esecuzione. Molte sono le idee e le trovate originali innestate dai riduttori all'argomento e sono forse le pi\u00f9 felici come nell'episodio dell'inaugurazione della prima ferrovia per Caserta. L'interpretazione degna di ogni elogio da parte soprattutto di Armando Falconi.\u00bb"}
{"id": "1822018", "revid": "767487", "url": "https://it.wikipedia.org/wiki?curid=1822018", "title": "Le perle della corona", "text": "Le perle della corona (\"Les Perles de la couronne\") \u00e8 un film del 1937 diretto da Sacha Guitry e Christian-Jaque.\nTrama.\nLo scrittore Jean Martin racconta a sua moglie la storia di sette perle assolutamente identiche, raccolte in giro per il mondo: quattro sono rimaste sulla corona d'Inghilterra, le altre tre hanno attraversato i secoli per finire una nel tesoro votivo di una cappella in Spagna, l'altra frantumata perch\u00e9 scoperta falsa e la terza in fondo al mare, dopo aver rivelato con i suoi passaggi le storie di troppe amanti.\nDistribuzione.\nVenne distribuito in Francia il 12 maggio 1937. La distribuzione italiana \u00e8 di particolare rilievo: \u00e8 stato il primo film, grazie a una concessione straordinaria del Ministero della Cultura Popolare e della Direzione Generale per la Cinematografia, ad essere proiettato (soltanto per i primi due giorni) in lingua originale durante il fascismo; tale pratica era infatti vietata dal regime, che concedeva la proiezione di pellicole esclusivamente in lingua italiana. Dal terzo giorno di programmazione il film veniva sostituito dall'edizione italiana."}
{"id": "1822020", "revid": "287204", "url": "https://it.wikipedia.org/wiki?curid=1822020", "title": "Janos Kadar", "text": ""}
{"id": "1822022", "revid": "2149771", "url": "https://it.wikipedia.org/wiki?curid=1822022", "title": "\u00c9ric Rab\u00e9sandratana", "text": "Carriera.\nGiocatore.\nClub.\nGioca dal 1991 al 1997 al Nancy. Nel 1997 si trasferisce al PSG. Nel 2001 passa all'. Nel 2002 viene acquistato dal Ch\u00e2teauroux. Nel 2004 si trasferisce al Mons. Nel 2007 si ritira.\nNazionale.\nHa giocato con la Under-21 francese e con la Nazionale malgascia.\nAllenatore.\nNel novembre 2014 diventa vice-allenatore del Miami City."}
{"id": "1822023", "revid": "62004", "url": "https://it.wikipedia.org/wiki?curid=1822023", "title": "\u00c9toile Filante Lom\u00e9", "text": ""}
{"id": "1822028", "revid": "767487", "url": "https://it.wikipedia.org/wiki?curid=1822028", "title": "Distretto di Delhi Centro", "text": "Il distretto di Delhi Centro \u00e8 un distretto di Delhi, in India, di 644.005 abitanti. La sede del distretto \u00e8 situata nel quartiere di Darya Ganj."}
{"id": "1822029", "revid": "767487", "url": "https://it.wikipedia.org/wiki?curid=1822029", "title": "Distretto di Delhi Est", "text": "Il distretto di Delhi Est \u00e8 un distretto di Delhi, in India, di 1.448.770 abitanti. La sede del distretto \u00e8 situata nel quartiere di Geeta Colony. Delhi Est ospita diverse aree residenziali, fra cui quella di Mayur Vihar."}
{"id": "1822030", "revid": "17923370", "url": "https://it.wikipedia.org/wiki?curid=1822030", "title": "Distretto di Nuova Delhi", "text": ""}
{"id": "1822031", "revid": "767487", "url": "https://it.wikipedia.org/wiki?curid=1822031", "title": "Il dominatore dei 7 mari", "text": "Il dominatore dei 7 mari (\"Seven Seas To Calais)\" \u00e8 un film italiano del 1962 diretto dai registi Rudolph Mat\u00e9 e Primo Zeglio, con Rod Taylor nei panni di Sir Francis Drake.\nTrama.\nDrake, dopo una serie di scorrerie nel Nuovo Mondo ai danni degli spagnoli, torna coi suoi uomini in Inghilterra dove \u00e8 in corso un tentativo di liberare Maria di Scozia imprigionata dalla regina Elisabetta.\nDrake riesce a sventare il complotto essendo dalla parte di Elisabetta, cos\u00ec Maria e i congiurati verranno decapitati; e un suo amico trover\u00e0 l'amore in una ragazza inclusa nel complotto.\nFinalmente Drake pu\u00f2 salpare di nuovo alla ricerca d'avventure.\nCuriosit\u00e0.\nGli esterni sono girati a San Nicola Arcella (CS) in localit\u00e0 Arcomagno, sulla spiaggia di Praia a Mare (CS) e a Maratea (PZ) in localit\u00e0 La Secca di Castrocucco."}
{"id": "1822032", "revid": "767487", "url": "https://it.wikipedia.org/wiki?curid=1822032", "title": "Distretto di Delhi Nord", "text": "Il distretto di Delhi Nord \u00e8 un distretto di Delhi, in India, di 779.788 abitanti. La sede del distretto \u00e8 situata nel quartiere di Civil Lines."}
{"id": "1822033", "revid": "19933", "url": "https://it.wikipedia.org/wiki?curid=1822033", "title": "Codanonia", "text": ""}
{"id": "1822034", "revid": "767487", "url": "https://it.wikipedia.org/wiki?curid=1822034", "title": "Distretto di Delhi Nord Est", "text": "Il distretto di Delhi Nord Est \u00e8 un distretto di Delhi, in India, di 1.763.712 abitanti. La sede del distretto \u00e8 situata nel quartiere di Nand Nagari."}
{"id": "1822036", "revid": "767487", "url": "https://it.wikipedia.org/wiki?curid=1822036", "title": "Distretto di Delhi Nord Ovest", "text": "Il distretto di Delhi Nord Ovest \u00e8 un distretto di Delhi, in India, di 2.847.395 abitanti. La sede del distretto \u00e8 situata nel quartiere di Saraswati Vihar."}
{"id": "1822037", "revid": "19933", "url": "https://it.wikipedia.org/wiki?curid=1822037", "title": "Scatinavia", "text": ""}
{"id": "1822038", "revid": "767487", "url": "https://it.wikipedia.org/wiki?curid=1822038", "title": "Distretto di Delhi Sud", "text": "Il distretto di Delhi Sud \u00e8 un distretto di Delhi, in India, di 2.258.367 abitanti. La sede del distretto \u00e8 situata nel quartiere di Hauz Khas."}
{"id": "1822039", "revid": "767487", "url": "https://it.wikipedia.org/wiki?curid=1822039", "title": "Distretto di Delhi Sud Ovest", "text": "Il distretto di Delhi Sud Ovest \u00e8 un distretto di Delhi, in India, di 1.749.492 abitanti. La sede del distretto \u00e8 situata nel quartiere di Delhi Cantonment."}
{"id": "1822040", "revid": "767487", "url": "https://it.wikipedia.org/wiki?curid=1822040", "title": "Distretto di Delhi Ovest", "text": "Il distretto di Delhi Ovest \u00e8 un distretto di Delhi, in India, di 2.119.641 abitanti. La sede del distretto \u00e8 situata nel quartiere di Punjabi Bagh."}
{"id": "1822041", "revid": "767487", "url": "https://it.wikipedia.org/wiki?curid=1822041", "title": "Coronula", "text": "Coronula (Lamarck, 1802) \u00e8 un genere di Crostacei Balanomorfi della famiglia Coronulidae.\nSono dei balani ectoparassiti commensali dei Cetacei Misticeti. In genere si attaccano alle callosit\u00e0 di questi animali, presenti sulla testa o sulle pinne pettorali."}
{"id": "1822042", "revid": "1853108", "url": "https://it.wikipedia.org/wiki?curid=1822042", "title": "Luigi Alfonso di Borbone-Dampierre", "text": "Tuttavia, suo nonno Giacomo Enrico di Borbone-Spagna ha rinunciato ai suoi diritti al trono di Spagna per s\u00e9 e per i suoi discendenti a causa della sua sordit\u00e0 (una rinuncia contestata dai legittimisti). Luigi Alfonso \u00e8 anche un pretendente neo-legittimista (Bianchi di Spagna) al trono francese con il nome di Luigi XX in contrapposizione a Giovanni d'Orl\u00e9ans, nonch\u00e9 cugino di secondo grado dell'attuale sovrano Filippo VI di Spagna\nBiografia.\nInfanzia.\nLuigi Alfonso nacque nel 1974, un anno prima della morte del bisnonno Francisco Franco, che nel 1972 aveva accordato al padre, Alfonso di Borbone Dampierre, il titolo di \"Duca di Cadice\" con il trattamento di \"altezza reale\". Nel 1972 era nato il fratello maggiore, Francesco, morto nel 1984. Il nonno Giacomo Enrico di Borbone-Spagna aveva rinunciato formalmente ai suoi diritti per s\u00e9 e per i suoi discendenti nel giugno 1933 e il 4 marzo 1935 si era sposato morganaticamente. \nPretese al trono di Francia e Spagna.\nCiononostante, negli anni '40 egli cominci\u00f2 a rivendicare diritti sia sul trono spagnolo sia su quello francese, in quanto primogenito della Casa di Borbone. Negli anni '60, Francisco Franco fu tentato di scegliere come suo successore alla carica di capo di Stato spagnolo Alfonso di Borbone Dampierre, marito della sua diletta nipote, ma infine design\u00f2 Juan Carlos di Borbone-Spagna, che, pur saltando una generazione il Conte di Barcellona, rispettava i diritti dell'unico ramo dinastico della Casa di Borbone-Spagna.\nAl momento della nascita di Luigi Alfonso, alcuni legittimisti francesi, denominati Bianchi di Spagna in contrapposizione ai Bianchi d'Eu, che costituivano la maggioranza dei legittimisti e riconoscevano i diritti della Casa d'Orl\u00e9ans, vedevano in suo padre l'erede al trono, delfino di Francia, e in suo nonno, Giacomo Enrico, duca di Segovia, morto nel 1975, il re titolare di Francia come \"Giacomo III\".\nLegittimismo e controversie.\nI legittimisti sono uno dei due partiti in cui si divise il mondo dei sostenitori della monarchia borbonica in Francia. Il termine originariamente si applicava a coloro che sostenevano l'assolutista Carlo X di Francia e la sua discendenza diretta dopo la sua deposizione in seguito alla Rivoluzione di luglio e l'ascesa al trono del cugino Luigi Filippo di Francia il 9 agosto 1830. Carlo X e suo figlio maggiore, il delfino Luigi Antonio di Borbone-Francia duca di Angoul\u00eame abdicarono al trono in favore del nipote Enrico, conte di Chambord. Luigi Filippo, riferimento di una concezione pi\u00f9 liberale della monarchia, era duca d'Orl\u00e9ans e membro del ramo della famiglia dei Borbone-Orl\u00e9ans, di conseguenza i suoi sostenitori vennero chiamati \"orleanisti\". Alla morte del duca d'Angoul\u00eame, il 3 giugno 1844, tutti i legittimisti riconobbero Enrico conte di Chambord come erede legittimo, col nome di \"Enrico V\".\nNel 1848 una nuova rivoluzione rovesci\u00f2 la monarchia orleanista. Ben presto i monarchici francesi si accorsero della necessit\u00e0 di ritrovare l'unit\u00e0 perduta: cos\u00ec il conte di Parigi Luigi Filippo Alberto d'Orl\u00e9ans, erede del Luigi Filippo re dei Francesi, rinunci\u00f2 solennemente alla successione orleanista, ovvero ai diritti derivanti dalle leggi della Monarchia di Luglio, e riconobbe come legittimo pretendente il conte di Chambord, inteso che, alla morte di quest'ultimo, i diritti sarebbero passati automaticamente al ramo d'Orl\u00e9ans, in quanto pi\u00f9 prossima linea della Casa di Francia in base al principio di primogenitura maschile.\nInfatti, in applicazione del Trattato di Utrecht del 1713, registrato dai parlamenti francesi e dalle Cortes spagnole, la discendenza di Filippo V di Spagna, gi\u00e0 duca d'Angi\u00f2 e nipote di Luigi XIV di Francia, era esclusa dalla Casa di Francia: nello specifico, la Casa di Borbone si era divisa in due Case reali autonome e distinte, la Casa di Francia, alla quale appartenevano i duchi d'Orl\u00e9ans, cui veniva riconosciuta la dignit\u00e0 di primi principi del sangue (i principi pi\u00f9 prossimi nella linea di successione ai principi reali, discendenti diretti del Re), e la Casa di Spagna, dalla quale si sarebbe separata successivamente la Casa delle due Sicilie.\nCos\u00ec, alla morte del conte di Chambord il 24 agosto 1883, la maggior parte dei sostenitori della monarchia legittimista riconobbe come erede il conte di Parigi Luigi Filippo Alberto d'Orl\u00e9ans, discendente di Luigi Filippo, ma un gruppo non irrilevante (neo-legittimista) indic\u00f2 come successore il pi\u00f9 prossimo collaterale maschio del defunto, non tenendo conto della rinuncia operata da Filippo V di Spagna al momento dell'ascesa al trono iberico.\nInfatti Enrico V era diretto discendente del primogenito di Luigi, il Gran Delfino; Filippo V (da cui discendono tutti i principi spagnoli) era il secondogenito; mentre gli Orl\u00e9ans avevano per progenitore il fratello minore di Luigi XIV di Francia, il duca Filippo I di Orl\u00e9ans.\nNel 1883 il discendente primogenito e legittimo di Filippo V era Giovanni Carlo di Borbone-Spagna, anche pretendente carlista al trono spagnolo. Scomparsi senza eredi i suoi discendenti diretti, il consanguineo pi\u00f9 prossimo divenne Alfonso XIII. Suo figlio Giacomo Enrico duca di Segovia si proclam\u00f2 pretendente al trono francese e su queste basi poggia le proprie rivendicazioni Luigi Alfonso, che sarebbe Luigi XX come Re di Francia. I suoi sostenitori sono anche chiamati \"Bianchi di Spagna \"(neo-legittimisti).\nPretendente al trono di Francia.\nIl 20 marzo 1975 Giacomo Enrico duca di Segovia (titolo concessogli da Alfonso XIII) e duca d'Angi\u00f2 (autoproclamatosi) mor\u00ec: il figlio Alfonso, duca di Cadice per la monarchia spagnola, si proclam\u00f2 capo della Casa di Francia assumendo il titolo di duca d'Angi\u00f2 e concedendo, il 19 settembre 1981, al figlio Luigi Alfonso quello di duca di Touraine. L'anno successivo Alfonso divorzi\u00f2 dalla moglie, ottenendo l'annullamento nel 1986; Mar\u00eda del Carmen Mart\u00ednez-Bordi\u00fa si rispos\u00f2 due volte e ad oggi Luigi Alfonso ha una sorellastra, Cynthia Rossi.\nGiovinezza e matrimonio.\nIl 7 febbraio 1984 suo fratello maggiore Francesco, duca di Borbone, mor\u00ec in un incidente di macchina, quando alla guida c'era il loro padre: da allora Luigi Alfonso fu considerato erede del padre e dal 27 settembre dello stesso anno port\u00f2 anche il titolo di duca di Borbone. Nel 1987 il governo spagnolo stabil\u00ec che il titolo di duca di Cadice non era ereditario dal momento che era un titolo di solito impiegato per i membri legittimi e dinastici della Casa reale: alla morte del padre, non lo eredit\u00f2. Il 30 gennaio 1989 suo padre mor\u00ec in un incidente sciistico a Beaver Creek, in Colorado: Luigi Alfonso si proclam\u00f2, \"Capo della Casa di Borbone\" (\"Chef de la Maison de Bourbon\") e assunse il titolo di duca d'Angi\u00f2, considerandosi pretendente al trono di Francia.\nLuigi Alfonso studi\u00f2 economia all'universit\u00e0 e lavor\u00f2 parecchi anni per la BNP, una banca francese a Madrid: bench\u00e9 visiti regolarmente la Francia, dove la madre ha vissuto per molti anni, ha continuato a vivere in Spagna. Il suo fidanzamento con l'ereditiera venezuelana Maria Margarita de Vargas y Santaella fu annunciato nel novembre 2003: si sposarono il 6 novembre 2004 a La Romana nella Repubblica Dominicana: nessun membro della Casa Reale spagnola era presente. Non furono date spiegazioni ufficiali, ma non \u00e8 un segreto che re Juan Carlos di Spagna non apprezzi che il figlio del suo defunto cugino si proclami erede del trono francese e l'aver firmato da parte sua gli inviti alle nozze come duca d'Angi\u00f2 non predisposero al meglio il sovrano. La coppia ha vissuto in Venezuela dal 2005, dove Luigi Alfonso lavora al Banco Occidental de Descuento.\nLuigi Alfonso e Margherita hanno avuto una prima figlia di nome Eugenia il 5 marzo 2007 al Mount Sinai Medical Center a Miami, Florida: \u00e8 stata battezzata dal nunzio papale a Parigi nel giugno dello stesso anno. I Bianchi di Spagna la riconoscono come principessa Eugenia di Borbone; in Spagna il suo nome \u00e8 Do\u00f1a Eugenia de Borb\u00f3n y Vargas. Nel 2010 \u00e8 divenuto padre di due gemelli, Luigi e Alfonso, mentre nel 2019 \u00e8 nato il suo quarto figlio, Enrico.\nUltimi anni.\nNel giugno 2006 Luigi Alfonso si rifiut\u00f2 di presenziare alle terze nozze della madre per sottolineare la sua disapprovazione per come la donna conduce la propria vita e per la separazione dal secondo marito, uomo verso cui il Duca nutre molto rispetto.\nLuigi Alfonso \u00e8 Bal\u00ec di Gran Croce d'Onore e Devozione dell'Ordine di Malta."}
{"id": "1822045", "revid": "1632387", "url": "https://it.wikipedia.org/wiki?curid=1822045", "title": "Hanabi-la daikaiten", "text": "Hanabi-la daikaten \u00e8 il primo singolo dei Sex Machineguns pubblicato il 22 aprile del 1998 dalla Toshiba-EMI dall'album Sex Machinegun."}
{"id": "1822053", "revid": "767487", "url": "https://it.wikipedia.org/wiki?curid=1822053", "title": "Maria (cantante bulgara)", "text": "Debutta cantando in uno show per bambini il brano \"Clovers\". Il vero successo arriva nel 2000 con il primo album \"P\u01cerva Luna\". ha inciso 6 album con la Payner Music."}
{"id": "1822056", "revid": "729019", "url": "https://it.wikipedia.org/wiki?curid=1822056", "title": "Guerra tra Venezia e Bisanzio (1122-1126)", "text": "La guerra tra Venezia e Bisanzio combattuta tra il 1122 e il 1126 fu il primo scontro armato tra le due potenze del Mediterraneo Orientale, combattuto dalla Repubblica di Venezia e dall'Impero bizantino per il controllo del commercio orientale, che si concluse con il consolidamento del predominio mercantile della Repubblica marinara nel Levante.\nPreludio.\nNel 1082 l'imperatore bizantino (\"Basileus\") Alessio I Comneno, in cambio del prezioso aiuto ottenuto dalla flotta veneziana nella guerra contro i Normanni di Roberto il Guiscardo, aveva emanato una bolla d'oro con la quale rendeva esenti i mercanti veneziani da qualunque imposta nei principali porti e citt\u00e0 dell'Impero bizantino.\nIn breve la situazione cos\u00ec creata si era rivelata particolarmente gravosa per le casse dell'Impero, cosicch\u00e9, alla morte di Alessio, nel 1118, il nuovo imperatore Giovanni II si era rifiutato di rinnovare la bolla, nonostante le proteste degli ambasciatori di Venezia, preferendo invece sostenere il commercio con le rivali Repubbliche di Pisa e Genova.\nVenezia vide cos\u00ec colpiti i propri interessi mercantili, che costituivano la chiave di volta del suo intero sistema sociale e politico, mutando cos\u00ec radicalmente il proprio rapporto con l'ex-madrepatria (il Ducato di Venezia era infatti un antico ducato bizantino). Il nuovo doge, Domenico Michiel, chiese all'imperatore il rinnovo della \"crisobolla\", ma, di fronte al netto rifiuto, si prepar\u00f2 alla guerra, cercando la scusa adatta per scatenarla e riaffermare il proprio potere sui mari del Levante.\nL'occasione fu data dalla cattura del re di Gerusalemme Baldovino II di Gerusalemme da parte dei Saraceni e dalla richiesta di aiuto mandata dagli Stati Crociati d'Oltremare: Venezia si offr\u00ec prontamente di accorrere in soccorso, desiderosa di inviare una potente flotta in Oriente.\nIl conflitto.\nLa prima fase della guerra veneto-bizantina.\nL'8 agosto del 1122, dopo aver nominato come reggenti il figlio e il nipote col titolo di \"Venetiarum Praesides\", il Doge salp\u00f2 dal porto del Lido con una flotta di quaranta galee, ventotto navi rostrate e quattro navi onerarie per dirigersi, carichi di pellegrini e crociati in soccorso di Baldovino, ma soprattutto per compiere una spedizione punitiva nei confronti dell'Impero bizantino.\nTutto questo accadeva all'incirca allo stesso tempo l'Imperatore Giovanni II sottometteva i Peceneghi nella battaglia di Beroia.\nFu fatto scalo a Bari e quindi venne diretto un primo attacco sulla bizantina Corf\u00f9, che fu messa sotto assedio per sei mesi, ma senza apprezzabili risultati, cosicch\u00e9, trascorso l'inverno e resisi conto di non poterla espugnare, i Veneziani si mossero decisamente verso il Levante.\nNel 1123 la flotta veneziana devast\u00f2 Chio, Lesbo, Rodi e giunse infine a Cipro, dove venne a conoscenza della posizione della flotta egiziana.\nLa tregua: Venezia alle Crociate.\nDa quel momento la Repubblica di Venezia fu impegnata contro i Saraceni, sconfiggendo ad Ascalona gli Egiziani e saccheggiando un gran numero di ricchezze. Il Michiel ricevette quindi l'ambasciata del patriarca di Gerusalemme Guarmondo, del gran connestabile del Regno Guglielmo di Bari e del \"segretario della Soria\" Pagano, che lo invitarono a trascorrere il Natale a Gerusalemme.\nNell'anno successivo, di fronte alla promessa solenne da parte dei maggiorenti del regno di riservare un quartiere veneziano in ogni citt\u00e0 del Regno e di rendere esenti i mercanti veneti da ogni dazio, la flotta di San Marco mosse contro Sidone e Tiro, conquistata con l'inganno il 30 luglio 1124 dopo un assedio di cinque mesi.\nLa seconda fase della guerra veneto-bizantina.\nFinalmente libero dagli impegni con gli Stati cristiani d'Oltremare, il Doge torn\u00f2 a rivolgersi contro il suo principale obbiettivo: il \"basileus\" bizantino. Vennero devastate Samo e Andros, dopodich\u00e9 la flotta fece ritorno nell'Adriatico per affrontare Stefano II d'Ungheria che minacciava i possedimenti veneziani in Dalmazia. A Venezia vennero cos\u00ec riportati, tra i numerosi bottini, i preziosi corpi di Sant'Isidoro e San Donato.\nNel 1126, infine, i Veneziani ripresero il mare contro i Bizantini, attaccando Modone e Cefalonia: di fronte alla devastazione dei propri possedimenti marittimi l'Imperatore si risolse infine ad inviare ambasciatori per chiedere la pace.\nEpilogo.\nNel 1126 Giovanni II Comneno eman\u00f2 una nuova \"Crisobolla\", riconoscendo tutti i precedenti diritti gi\u00e0 concessi dal padre e incrementandoli con nuove esenzioni e monopoli. All'imperatore rimase come unica soluzione concedere ulteriori concessioni anche alle repubbliche di Genova e di Pisa, nella speranza di controbilanciare il potere veneziano sui suoi mari, ma le conseguenze del conflitto furono il rinsaldarsi di un abbraccio mortale tra l'economia veneziana e quella bizantina che strangolava e soffocava il commercio greco a tutto vantaggio delle Repubbliche Marinare italiane.\nUna simile situazione fu l'innesco per un vortice di reciproci sospetti, tradimenti e rivalit\u00e0 tra le Repubbliche mercantili e l'Impero, spesso esplose in veri e propri atti di pirateria, che sfociarono infine nel successivo conflitto combattuto tra Bisanzio e Venezia durante il regno di Manuele I Comneno e nelle guerre combattute tra Genova, Pisa e Venezia."}
{"id": "1822061", "revid": "287204", "url": "https://it.wikipedia.org/wiki?curid=1822061", "title": "Coronel Martins", "text": "Coronel Martins \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822063", "revid": "1543377", "url": "https://it.wikipedia.org/wiki?curid=1822063", "title": "Faxinal dos Guedes", "text": "Faxinal dos Guedes \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822064", "revid": "767487", "url": "https://it.wikipedia.org/wiki?curid=1822064", "title": "Ipua\u00e7u", "text": "Ipua\u00e7u \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822065", "revid": "117217826", "url": "https://it.wikipedia.org/wiki?curid=1822065", "title": "Gonzalo di Borbone-Dampierre", "text": "Biografia.\nNato nella Clinica Santa Anna a Roma, nella cui cappella venne battezzato, a quattro anni nel 1941, alla morte del nonno Alfonso XIII di Spagna, segu\u00ec i genitori a Losanna, in Svizzera. Trascorsa l'infanzia nell'Hotel Royal, fu mandato col fratello Alfonso al Coll\u00e8ge Saint-Jean a Friburgo. L'8 dicembre 1946 Gonzalo ricevette la prima comunione e la cresima dalle mani del cardinale Pedro Segura y S\u00e1enz, arcivescovo di Siviglia.\nNel 1953 visit\u00f2 la Spagna per la prima volta e l'anno dopo il Generale Francisco Franco invit\u00f2 lui e suo fratello Alfonso a continuare i loro studi in Spagna. Nel settembre 1955 Gonzalo ed Alfonso restarono entrambi feriti in un incidente di automobile vicino a Losanna: stavano tornando da Windsor e avevano guidato tutto il giorno e tutta la notte.\nNel dicembre 1959 fu annunciato un fidanzamento fra Gonzalo e Dorothy Marguerite Fritz di San Francisco, ricca ereditiera figlia di Nicholas Eugene Fritz, Jr., proprietario dell'esclusivo hotel Huntington; il matrimonio non si tenne.\nNel novembre 1961 Gonzalo e suo fratello Alfonso, poich\u00e9 a detta loro il padre stava dilapidando il patrimonio familiare, richiesero ad una corte francese un decreto di interdizione contro di lui, appoggiati in questo dalla nonna paterna Vittoria Eugenia di Battenberg e da altri membri della famiglia reale spagnola. Nel gennaio 1962 la corte sostenne che ci non fossero motivi sufficienti per un'interdizione, ma nomin\u00f2 un amministratore per regolamentare la sua prodigalit\u00e0 e i suoi lussi.\nIl 28 gennaio 1983, a Puerto Vallarta, in Messico, Gonzalo si spos\u00f2 con cerimonia civile con Mar\u00eda del Carmen Harto y Montealegre (23 aprile 1947 - viv.); ottennero il divorzio civile il 18 aprile 1983, prima che l'unione fosse registrata in Spagna. Il 25 giugno 1984, a Madrid, spos\u00f2 con cerimonia civile Mar\u00eda de las Mercedes Licer y Garc\u00eda (15 ottobre 1963 - viv.): rinnovarono i loro voti nuziali in una cerimonia religiosa il 30 giugno 1984 a Olmedo, vicino a Valladolid, si separarono nel luglio 1985, ottennero il divorzio civile nel 1989 e l'annullamento religioso nel 1994. Il 12 dicembre 1992, a Genova, Gonzalo spos\u00f2 con cerimonia civile Emanuela Maria Pratolongo (22 marzo 1960 - viv.); il matrimonio religioso si ebbe il 17 settembre 1995, a Roma.\nGonzalo non ebbe figli dai suoi \nmatrimoni, ma ebbe una figlia illegittima e riconosciuta da Sandra Lee Landry:\nGonzalo mor\u00ec di leucemia a Losanna, in Svizzera e fu sepolto nella cappella di San Sebastiano nella chiesa del Monastero de las Descalzas Reales a Madrid.\nRango e titoli.\nPoich\u00e9 la madre di Gonzalo non era per nascita una principessa di sangue reale, suo nonno Alfonso XIII non consider\u00f2 il nipote nella linea di successione al trono spagnolo, in conformit\u00e0 con la Prammatica Sanzione del 1776; il padre di Gonzalo, Giacomo Enrico, non era della stessa opinione e pretese che i due figli fossero considerati membri della dinastia spagnola con il titolo di \"Altezza Reale\". In Spagna Gonzalo fu chiamato generalmente Don Gonzalo de Borb\u00f3n y Dampierre, bench\u00e9 altrove gli fosse concesso il titolo di principe e il trattamento di Altezza Reale. Il conflitto interno alla famiglia su rango e titolo di Gonzalo perdurarono per tutta la sua vita. Nel 1972 suo zio Giovanni di Borbone-Spagna conte di Barcellona lo invit\u00f2 alla cerimonia nuziale di sua figlia Margherita di Borbone-Spagna: poich\u00e9 sull'invito era omesso titolo e trattamento di membro della dinastia, Gonzalo scrisse una lettera di protesta allo zio.\nGonzalo fu considerato un principe francese con trattamento da Altezza Reale da quei legittimisti che ritennero suo nonno Alfonso XIII l'erede legittimo al trono francese: dopo la morte del nonno e l'ascesa di suo padre Giacomo Enrico come pretendente alla corona di Francia, Gonzalo divenne secondo nella linea al trono francese fino alla nascita di suo nipote Francesco Alfonso nel 1972.\nL'8 marzo 1972 Giacomo Enrico lo nomin\u00f2 cavaliere dell'Ordine dello Spirito Santo e dell'Ordine di San Michele; le lettere patenti che accompagnavano tale nomine erano datate al 21 settembre 1972, [12] data in cui il padre lo cre\u00f2 duca d'Aquitania. Nel documento d'investitura a Gran Croce dell'Ordine dei Santi Maurizio e Lazzaro, firmato da Vittorio Emanuele di Savoia ci si riferisce a Gonzalo come duca d'Aquitania.\nIl 14 settembre 1988, il tribunale d'istanza a Montpellier riconobbe un certificato di nazionalit\u00e0 francese a Gonzalo, in considerazione del fatto che sua madre era francese per nascita ed aveva mantenuto tale nazionalit\u00e0 anche da sposata. Il 18 maggio 1989 Gonzalo ottenne una carta d'identit\u00e0 francese a nome di \"SAR de Bourbon, duc d'Aquitaine, Gonzalve Victor\" (Sua Altezza Reale di Borbone, duca d'Aquitania, Gonzalo Vittorio). Successivamente ottenne anche un passaporto francese con lo stesso nome."}
{"id": "1822066", "revid": "205250", "url": "https://it.wikipedia.org/wiki?curid=1822066", "title": "Emilio Bozzi", "text": "Biografia.\nFond\u00f2 nel 1902 a Milano la \"Emilio Bozzi &amp; Co.\", che costruiva biciclette. Il marchio utilizzato da Bozzi per le sue biciclette era \"Aurora\".\nNel 1907 Emilio Bozzi inizi\u00f2 una joint venture con la Franco Tosi per la commercializzazione di biciclette Wolsit in Italia, di cui aveva l'esclusiva. Nel 1927 la Franco Tosi usc\u00ec dalla joint venture, lasciando Bozzi unico proprietario dell'azienda legnanese, che cambi\u00f2 nome in \"Legnano\". L'emblema dell'impresa era un'icona, abbozzata da Alfredo Binda, raffigurante il monumento al Guerriero di Legnano. L'azienda produsse il \"Ciclomotore Wolsit\", fabbricato tra il 1910 ed il 1914. Il brevetto fu venduto nel 1932 alla NSU Motorenwerke AG.\nLa squadra ciclistica Legnano divent\u00f2 una delle squadre pi\u00f9 vincenti della storia del ciclismo conquistando importanti successi con Eberardo Pavesi (che divent\u00f2 in seguito dirigente), Alfredo Binda (1925), Gino Bartali (1936), Fausto Coppi (1939) e Ercole Baldini (1956). Nel 1947 la Legnano acquis\u00ec anche i diritti dell'industria torinese di biciclette \"Frejus\".\nQualche anno pi\u00f9 tardi, l'azienda produsse anche dei ciclomotori (1953-1979). Il marchio Legnano fu rilevato dalla Bianchi nel 1987. Nel 1997 i marchi Legnano e Bianchi sono stati acquistati dal Gruppo svedese Cycleurope AB, che decise di destinare il primo alle biciclette di alto livello, mentre il secondo alle biciclette meno costose. Il marchio Legnano \u00e8 stato poi perduto da Bianchi passando, nel 2012, alla \"Cicli Esperia\" di Cavarzere."}
{"id": "1822067", "revid": "287204", "url": "https://it.wikipedia.org/wiki?curid=1822067", "title": "Jupi\u00e1", "text": "Jupi\u00e1 \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822068", "revid": "54354", "url": "https://it.wikipedia.org/wiki?curid=1822068", "title": "OperaMini", "text": ""}
{"id": "1822069", "revid": "287204", "url": "https://it.wikipedia.org/wiki?curid=1822069", "title": "Palazzo Riso", "text": "Palazzo Belmonte Riso (o Palazzo Riso) \u00e8 un edificio storico di Palermo, di epoca settecentesca, ubicato al numero 365 di Corso Vittorio Emanuele. Negli spazi del palazzo sono ospitate le collezioni del Museo d'arte contemporanea della Sicilia, noto anche come \"RISO\".\nIl palazzo.\nIl nome originario dell'edificio \u00e8 Palazzo Ventimiglia di Belmonte, nella met\u00e0 del XIX secolo passato al barone Giovanni Riso di Colobria assumendo l'attuale nome. Dopo un primo incarico affidato al principe Alessandro Vanni di San Vincenzo, \"dilettante di architettura\", nel 1780 il progetto fu commissionato dal principe di Belmonte Giuseppe Emanuele Ventimiglia all'architetto Giuseppe Venanzio Marvuglia. Tuttavia due architetti dell'epoca, Doufurny e Hittorff, riportano entrambi il coinvolgimento dell'importante figura di Ferdinando Fuga nella costruzione.\nCompletato nel 1784, l'edificio \u00e8 un esempio del passaggio dallo stile tardo Barocco siciliano al Neoclassicismo.\nNel XIX secolo divenne propriet\u00e0 della famiglia Riso, il cui stemma \u00e8 posto sul portale d'ingresso.\nL'opera fu realizzata in marmo da Ignazio Marabitti, cos\u00ec come le sculture neoclassiche del balcone centrale.\nDurante la seconda guerra mondiale una bomba colp\u00ec il palazzo, a quell'epoca sede della casa del Fascio, facendone crollare una parte e distruggendo gli affreschi, tra cui quello realizzato da Antonio Manno nel grande salone da ballo e quelli di Giuseppe Patania. Da allora il palazzo venne abbandonato.\nVerso la met\u00e0 degli anni novanta la Regione Siciliana, gi\u00e0 proprietaria del palazzo, avvi\u00f2 i primi lavori di restauro, recuperando alcune parti dell'edificio.\nNel 2006 vennero avviati i lavori di restauro dell'ala nord dell'edificio e nel 2008 venne realizzato l'allestimento museale per la nuova destinazione del palazzo a museo d'arte contemporanea. Nel 2015 sono ancora in corso lavori di ricostruzione e di adeguamento infrastrutturale.\nMuseo d'arte contemporanea della Sicilia.\nDal 2008 Palazzo Riso \u00e8 la sede del Museo d'Arte Contemporanea della Regione Siciliana, uno degli spazi espositivi pi\u00f9 importanti della regione. Alla sua apertura il museo si \u00e8 dotato di una struttura per la promozione dell'arte contemporanea siciliana: il SACS (Sportello per l'Arte Contemporanea della Sicilia) \u00e8 costituito da un archivio i cui materiali sono disponibili on-line e consultabili in forma cartacea presso la sede del museo.\nPatrimonio.\nLa collezione permanente del museo comprende opere di artisti contemporanei tra cui: Carla Accardi, Giovanni Anselmo, Stefania Artusi, Alessandro Bazan, Christian Boltanski, Pietro Consagra, Stefano Cumia, Andrea Di Marco, Francesco De Grandi, Fulvio Di Piazza, Emilio Isgr\u00f2, Richard Long, Domenico Mangano, Sebastiano Mortellaro, Giulia Piscitelli, Laboratorio Saccardi, Salvo, Antonio Sanfilippo, Francesco Simeti, Paola Pivi, Francesco Maria Romano, Croce Taravella, Luca Vitone e Sergio Zavattieri."}
{"id": "1822070", "revid": "287204", "url": "https://it.wikipedia.org/wiki?curid=1822070", "title": "Lajeado Grande", "text": "Lajeado Grande \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822071", "revid": "729019", "url": "https://it.wikipedia.org/wiki?curid=1822071", "title": "IMAM Ro.10", "text": "LIMAM Ro.10 era un trimotore di linea ad ala alta prodotto dall'azienda italiana IMAM (Industrie Meccaniche Aeronautiche Meridionali), gi\u00e0 OFM (Officine Ferroviarie Meridionali), negli anni trenta.\nIl Ro.10 era la versione italiana prodotta su licenza dell'olandese Fokker F.VII/3m. Furono prodotti tre soli esemplari con le seguenti immatricolazioni: I-FERO, I-AAXY e I-AAXZ.\nStoria del progetto.\nLe Officine Ferroviarie Meridionali (OFM), possedute dall'imprenditore Nicola Romeo, nel 1925 riuscirono ad acquisire la licenza per produrre localmente due velivoli, il biplano Fokker C.V e la versione trimotore del Fokker F.VII, la F.VII/3m. Per le versioni italiane vennero utilizzati motori Alfa Romeo, azienda di cui Nicola Romeo era socio fondatore, quindi rinominati rispettivamente Ro.1 e Ro.10.\nTecnica.\nFusoliera.\nRealizzata in tubi d'acciaio con saldature autogene, la parte anteriore era costituita esclusivamente da aste rigide mentre la parte posteriore le campate erano controventate da fili in acciaio.\nNella parte anteriore (dal motore sino ai posti dei piloti) il rivestimento era realizzato da due cofani di lamiera di alluminio; nella parte centrale da legno compensato e, nella parte rimanente, di tela tesa e verniciata.\nMotori.\nI gruppi motore erano intercambiabili e potevano essere montati motori di qualunque marca purch\u00e9 di tipo radiale e con potenza fra 200 e 300 HP ciascuno.\nIl serbatoio era annegato nello spessore dell'ala e, con 1.080 l di capacit\u00e0, garantiva una autonomia di volo di 6h30' (con motori da 215 HP).\nAli.\nL'ala era interamente costruita in legno e ricoperta di compensato. Gli alettoni, anch'essi di legno, erano ricavati dall'ala stessa.\nI piani di coda erano realizzati con tubi d'acciaio con saldature autogene e rivestiti in tela, mentre il piano fisso orizzontale aveva l'incidenza regolabile in volo.\nCarrello.\nIl carrello, a larga carreggiata, era costituito da due mezzi assali incernierati ai longheroni inferiori della fusoliera e molleggiati con ammortizzatori.\nIl pattino di coda era orientabile liberamente e ammortizzato da supporti di gomma."}
{"id": "1822076", "revid": "287204", "url": "https://it.wikipedia.org/wiki?curid=1822076", "title": "Marema", "text": "Marema \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822077", "revid": "767487", "url": "https://it.wikipedia.org/wiki?curid=1822077", "title": "Passos Maia", "text": "Passos Maia \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822079", "revid": "245802", "url": "https://it.wikipedia.org/wiki?curid=1822079", "title": "Ferrovia Chiusi-Siena", "text": ""}
{"id": "1822080", "revid": "110157", "url": "https://it.wikipedia.org/wiki?curid=1822080", "title": "Ponte Serrada", "text": "Ponte Serrada \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822081", "revid": "110157", "url": "https://it.wikipedia.org/wiki?curid=1822081", "title": "Varge\u00e3o", "text": "Varge\u00e3o \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822085", "revid": "110157", "url": "https://it.wikipedia.org/wiki?curid=1822085", "title": "Xanxer\u00ea", "text": "Xanxer\u00ea \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822086", "revid": "110157", "url": "https://it.wikipedia.org/wiki?curid=1822086", "title": "Xaxim", "text": "Xaxim \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822087", "revid": "1452073", "url": "https://it.wikipedia.org/wiki?curid=1822087", "title": "Streets of Rage", "text": "Streets of Rage, anche conosciuto come in Giappone, \u00e8 un videogioco appartenente al genere picchiaduro a scorrimento, sviluppato e distribuito da SEGA e uscito su Sega Mega Drive, Sega Master System e Game Gear nel 1991.\nIl grande successo ottenuto ha convinto gli sviluppatori a produrne due seguiti (\"Streets of Rage 2\" e \"Streets of Rage 3\"), altrettanto buoni e di altrettanto successo. \u00c8 riconosciuto dai fan come uno dei migliori picchiaduro a scorrimento della storia, assieme a titoli come \"Final Fight\" e \"Double Dragon\".\nTrama.\nLa citt\u00e0 in cui si svolge la vicenda un tempo era un posto tranquillo e pacifico. Ma un giorno una sconosciuta e potente organizzazione criminale riusc\u00ec a prendere il controllo della citt\u00e0, corrompendo le figure governative e prendendo il controllo anche delle forze di polizia, trasformando la citt\u00e0 in un luogo di crimine e violenza. Nel caos e panico pi\u00f9 totali, tre coraggiosi ex poliziotti decidono di prendere in mano la situazione e, grazie alle loro conoscenze delle arti marziali, scendono in strada pi\u00f9 che mai decisi a smantellare l'organizzazione criminale una volta per tutte.\nPersonaggi.\nAll'inizio dell'avventura \u00e8 possibile scegliere uno tra i tre personaggi disponibili, che sono Axel Stone, 22 anni, appassionato di videogiochi; Adam Hunter, 23 anni, amante dei bonsai e specializzato nel pugilato; e Blaze Fielding, 21 anni, appassionata di lambada e specializzata invece nel judo.\nAxel e Adam, i due uomini, sono pi\u00f9 potenti ma meno agili (Axel nei salti, Adam nella velocit\u00e0), al contrario di Blaze, che fa dell'agilit\u00e0 e dei salti i propri punti di forza. L'abbigliamento di Axel (maglietta bianca, blue jeans, guanti blu e scarpe bianche) ricorda molto quello di Cody, protagonista di un altro grande picchiaduro a scorrimento, ovvero \"Final Fight\".\nCaratteristiche e struttura di gioco.\nEssendo un picchiaduro a scorrimento, i livelli di gioco si svolgono con il personaggio che cammina da sinistra a destra dello schermo, come ogni picchiaduro a scorrimento. Il gioco \u00e8 strutturato in otto livelli, pi\u00f9 o meno lineari, ognuno dei quali ha un aspetto peculiare; alcuni di questi contengono armi e trabocchetti letali anche per il giocatore, come per esempio il livello della fabbrica, dove bisogna fare attenzione a non finire sotto le presse, oppure il livello del ponte in costruzione, ove sono presenti buchi nel pavimento, che costano la perdita di una vita se ci si finisce dentro. Altra caratteristica \u00e8 la presenza di oggetti distruttibili nel livello, i quali possono contenere oggetti per recuperare energia, armi, soldi o vite supplementari. Al termine di ogni livello \u00e8 presente un \"mostro\" (\"boss\"; due nel caso si stia giocando una partita in modalit\u00e0 cooperativa), ma in diverse zone \u00e8 possibile incontrare anche dei sotto-mostri, affrontabili a met\u00e0 livello, i quali il pi\u00f9 delle volte ricalcano l'aspetto di mostri gi\u00e0 affrontati, con qualche piccolo cambiamento grafico.\nL'ultimo livello \u00e8 l'unico che si affronta andando da destra a sinistra dello schermo, ed \u00e8 l'unico nel quale non \u00e8 possibile ricorrere all'attacco speciale. A differenza di \"Final Fight\", in \"Streets of Rage\" non sono visibili le barre d'energia nei nemici comuni, ma solo quelle dei mostri, che vanno da un colore giallo (ovvero il massimo) al rosso, per poi divenire gradualmente bianche allorch\u00e9 i nemici vengono colpiti ripetutamente. Anche se i tre personaggi sono molto simili in alcune mosse, ognuno possiede delle combo personali che vengono effettuate semplicemente premendo pi\u00f9 volte il tasto d'attacco; \u00e8 inoltre disponibile un attacco speciale che consiste nell'intervento di una macchina della polizia dalla quale partono poi dei colpi di cannone o di mitragliatrice in grado di eliminare all'istante qualsiasi nemico.\nAnche se il colpo speciale \u00e8 utilizzabile una sola volta per vita, \u00e8 tuttavia possibile trovarne in giro per i livelli, in modo da averne poi due a disposizione; generalmente, i colpi speciali supplementari si trovano in livelli particolarmente difficoltosi, dove si trovano anche i sotto-mostri. Giocando in modalit\u00e0 cooperativa, \u00e8 possibile inoltre eseguire delle mosse in coppia. Ci\u00f2 che colpisce \u00e8 anche la grande variet\u00e0 di nemici presenti, che vanno dai semplici \"punk\" da strada a donne con le fruste, giullari e obesi sputafuoco; riguardo a questi ultimi, \u00e8 incredibile come il personaggio, qualora tenti di sollevarli, fallisca nel proprio intento e venga schiacciato dal loro stesso peso, perdendo anche una certa quantit\u00e0 di energia: dettaglio molto raffinato, per l'epoca.\nLivelli.\nCome detto poc'anzi, i livelli sono 8 e, come nelle trame poliziesche e thriller dell'epoca, l'ambientazione \u00e8 notturna, tranne per l'ultimo scenario, ambientato tra la notte e l'alba.\nFinali.\nCi sono due possibili finali del gioco: uno buono (\"Good ending\") e uno cattivo (\"Bad ending\"). Prima di affrontare l'ultimo \"mostro\", ossia Mr. X, il capo dell'organizzazione, questi chiede al giocatore se si vuole unire a lui come suo braccio destro. \u00c8 in realt\u00e0 una domanda trabocchetto: se il giocatore (o entrambi i giocatori) rispondono \"No\", si affronta subito il nemico e, in caso di vittoria, si arriva al finale buono. Se il giocatore (o entrambi i giocatori) rispondono \"Yes\", Mr. X li rispedisce con una botola al sesto livello, con la scusa di una prova di fedelt\u00e0. A questo punto non tocca che riaffrontare il percorso e incontrare nuovamente Mr. X, che combatter\u00e0 senza pi\u00f9 domande; anche in questo caso, se vittoriosi, si arriva al finale buono.\nAl finale negativo si arriva solamente se, in modalit\u00e0 cooperativa, un giocatore risponde \"Yes\" e l'altro \"No\": a questo punto Mr. X chiede al pretendente di combattere contro il proprio compagno: se vince colui che non voleva diventare un criminale, il gioco prosegue come spiegato sopra; se vince il pretendente, questi dovr\u00e0 affrontare comunque Mr. X (come detto prima, era una domanda trabocchetto) e, in caso di vittoria, diventer\u00e0 il nuovo capo del sindacato del crimine.\nAi due finali segue una sequenza di immagini personalizzata alternata ai titoli di coda.\nColonna sonora.\nIl compositore dei brani \u00e8 Yuzo Koshiro, noto per aver lavorato a diversi titoli nel campo dei videogiochi, sempre in ambito di colonne sonore e musiche. Lo stile si ispira direttamente alle sonorit\u00e0 caraibiche e alla Techno a cavallo tra gli anni Ottanta e Novanta. Diversi brani vengono ancora oggi considerati dei capolavori del genere dagli estimatori. Nel 1991 in Giappone viene commercializzata la colonna su CD, che va a ricalcare gli stessi brani presenti nel videogioco con l'aggiunta di diversi inediti. Queste tracce su CD sono realizzate mediante il \"chip\" sonoro Sound Board II, non con quello originale del Megadrive."}
{"id": "1822095", "revid": "287204", "url": "https://it.wikipedia.org/wiki?curid=1822095", "title": "Ouro Verde", "text": ""}
{"id": "1822098", "revid": "196390", "url": "https://it.wikipedia.org/wiki?curid=1822098", "title": "Dengyo Daishi", "text": ""}
{"id": "1822100", "revid": "729019", "url": "https://it.wikipedia.org/wiki?curid=1822100", "title": "Stazione di Montepulciano", "text": "La stazione di Montepulciano \u00e8 una stazione ferroviaria ubicata lungo la linea Siena-Chiusi, posta presso Montepulciano Stazione, in piazza Europa.\nLa gestione degli impianti \u00e8 affidata a Rete Ferroviaria Italiana societ\u00e0 del gruppo Ferrovie dello Stato, che classifica la stazione nella categoria \"Silver\".\nDista dalla stazione di Siena circa 71\u00a0km e da quella di Chiusi Chianciano-Terme circa 18 \u00a0km.\nAttualmente vi fermano tutti i treni regionali.\nStoria.\nNel 1900 in concomitanza con la costruzione del nuovo centro di raccolta per l'elaborazione e la trasformazione della barbabietola da zucchero a Fontago, oggi Montepulciano Stazione, fu presa la decisione di spostare la stazione del Salarco e ubicarla in prossimit\u00e0 dello stabilimento nella medesima localit\u00e0. Tale stazione situata nei pressi dell'omonimo torrente, in localit\u00e0 Sciarti ad Abbadia di Montepulciano e distante circa 2\u00a0km da Fontago, non sarebbe stata infatti pi\u00f9 funzionale alla nuova realt\u00e0 produttiva. Fu cos\u00ec smantellata la stazione del Salarco e realizzata la nuova stazione di Montepulciano.\nLa tratta Torrita di Siena-Salarco di circa 6\u00a0km fu aperta il 20 ottobre del 1861. Per valicare il torrente, fu costruito un ponte di ferro a due luci, da cui il toponimo Ponte di Ferro per indicare il nome del luogo, in prossimit\u00e0 della monumentale cascata in laterizio La Serra, edificata dall'ingegnere Alessandro Manetti nel 1849, durante i lavori di bonifica della valle. Il caratteristico ponte ottocentesco fu distrutto il 30 giugno 1944 dai tedeschi in ritirata.\nStrutture ed impianti.\nIl grande fabbricato viaggiatori \u00e8 un edificio a due piani: in quello inferiore si trovano i vari uffici, la sala d'aspetto e il bar; in quello superiore l'abitazione del capostazione. Le facciate dei quattro lati, coperte con intonaco color crema, sono spoglie di qualsiasi decorazione ed in esse si aprono varie porte e finestre con architrave in stucco dipinto. Esternamente, fra i due piani corre un doppio cornicione in mattoni.\nIl piazzale dispone di due binari passeggeri con banchine e piccole pensiline, pi\u00f9 un binario tronco collegato ad un magazzino, utilizzato in passato come piccolo scalo merci e oggi adibito alla sosta di carri merci o di locomotive. In passato la stazione disponeva di un terzo binario per i treni passeggeri, smantellato negli anni 2000 per la costruzione del sottopassaggio ferroviario. Era inoltre collegata tramite un binario di raccordo alla stazione della \"Ferrovia Montepulciano-Fontago\" distante mezzo chilometro e in funzione dal 30 giugno 1917 al 16 settembre 1927.\nServizi.\nLa stazione dispone di:"}
{"id": "1822103", "revid": "1603714", "url": "https://it.wikipedia.org/wiki?curid=1822103", "title": "Jacopo Zucchi", "text": "Allievo di Giorgio Vasari, divenne il suo principale collaboratore: partecip\u00f2 alla decorazione del Salone dei Cinquecento e dello Studiolo di Francesco I in Palazzo Vecchio a Firenze; nel 1572 si stabil\u00ec a Roma, dove esegu\u00ec gli affreschi per il palazzo e la villa del cardinale Ferdinando de' Medici. Numerose anche le opere a soggetto sacro realizzate per le chiese della capitale (Santissima Trinit\u00e0 dei Pellegrini, Santo Spirito in Sassia).\nBiografia.\nLe prime notizie su Iacopo di maestro Pietro Zucca risalgono al breve profilo biografico che il suo maestro Giorgio Vasari ne tracci\u00f2 nella sua seconda edizione delle \"Vite\": secondo l'aretino, il pittore avrebbe avuto venticinque o ventisei anni nel 1568. Doveva essere arrivato ancora bambino a Firenze da qualche citt\u00e0 del ducato: del suo nome, infatti, non vi \u00e8 traccia nei registri dei battezzati conservati nell'Archivio dell'Opera del Duomo di Firenze. Potrebbe essere stato figlio di Piero di Francesco di Donnino del Zucha (\u2020 1571), che il 4 marzo del 1551 giunse nel capoluogo toscano per ricoprirvi l'ufficio di capomaestro dei Capitani di Parte Guelfa.\nA partire dal 1557 (al 31 maggio di quell'anno risale il primo pagamento noto all'artista) collabor\u00f2 con il Vasari nella decorazione dei Quartieri di Palazzo Vecchio a Firenze, impresa che lo vide impegnato fino al 24 settembre del 1565. Significativo fu il contributo dello Zucchi alla realizzazione delle \"Allegorie delle citt\u00e0 del dominio\" nel soffitto del Salone dei Cinquecento. Grande l'influenza esercitata in questi anni sul giovane pittore dal Giovanni Stradano, anch'egli impiegato nel cantiere, che port\u00f2 lo Zucchi ad allontanarsi dall'accademismo vasariano: la lezione del manierista fiammingo si rivel\u00f2 fondamentale soprattutto per i dipinti di piccolo formato realizzati per Francesco de' Medici su invenzione di Vincenzo Borghini (\"Quadro di Virt\u00f9 et Fortuna\").\nNel 1563 venne ammesso all'Accademia fiorentina del Disegno: venne coinvolto con i suoi compagni dell'Accademia nella realizzazione degli apparati per le esequie di Michelangelo (per le quali realizz\u00f2 il dipinto con la \"Storia della vigna del papa\") e per le nozze tra il principe Francesco de' Medici, figlio del granduca Cosimo, e Giovanna d'Austria (tela con la \"Consegna delle chiavi del porto di Livorno\").\nContinu\u00f2 comunque a collaborare assiduamente con il Vasari alla realizzazione delle grandi pale d'altare commissionate al maestro aretino tra il 1566 e il 1567 (l'\"Adorazione dei Magi\" per la chiesa di Santa Croce a Bosco Marengo, voluta da papa Pio V, la \"Crocifissione secondo sant'Anselmo\" per Santa Maria Novella, l'\"Incoronazione della Vergine\" di Arezzo, l'\"Assunzione e santi\" per la Badia Fiorentina, la \"Pentecoste\" per la chiesa di Santa Croce); pressato dagli impegni, nel 1568 Vasari inizi\u00f2 a delegare ai pi\u00f9 fidati allievi la traduzione pittorica delle sue invenzioni e allo Zucchi venne affidata la realizzazione di due tele per la confraternita di San Rocco (oggi presso il Museo statale d'arte medievale e moderna di Arezzo), della pala per l'altare fatto edificare a spese di Andrea Pasquali in Santa Maria Novella (\"Resurrezione con i santi Cosma, Damiano, Giovanni Battista e Andrea\") e di quella con la \"Madonna del Rosario\" per frate Angelo Malatesti di Pistoia.\nNel 1570 fu attivo, assieme ai maggiori esponenti del manierismo internazionale, nel cantiere dello studiolo di Francesco I in Palazzo Vecchio: in questo contesto strinse un proficuo rapporto di amicizia con il Giambologna, probabile soggetto di un suo ritratto di scultore (oggi perduto) gi\u00e0 conservato nella collezione Reitlinger di Londra. Assieme al Poppi, Zucchi si occup\u00f2 della decorazione della volta ed esegu\u00ec la tavola col la \"Miniera d'oro\" destinata ad anta di uno degli armadi dello scrittoio.\nNel dicembre del 1570 Zucchi giunse con il Vasari a Roma, dove lavor\u00f2, su incarico di Pio V, agli affreschi per le tre cappelle di \"San Michele\", \"San Pietro Martire\" e \"Santo Stefano\" della Torre Borgia in Vaticano; collabor\u00f2 anche alla realizzazione delle pale d'altare per le cappelle (la sua impronta \u00e8 particolarmente visibile nel \"Martirio di santo Stefano\", oggi nella Pinacoteca Vaticana). Fu probabilmente in questo periodo che il cardinale Ferdinando de' Medici, futuro granduca, inizi\u00f2 a prendere in considerazione l'ipotesi di affidare al giovane artista la decorazione dei suoi palazzi romani, approfittando del fatto che lo Zucchi, ormai pi\u00f9 che trentenne, desiderasse svincolarsi dal suo maestro. Rientr\u00f2 a Firenze nel luglio del 1571 per dedicarsi al completamento della decorazione a fresco del Salone dei Cinquecento. L'ultima scena di battaglia, quella di \"Marciano in val di Chiana\", venne conclusa il 15 dicembre dello stesso anno.\nZucchi si trasfer\u00ec stabilmente a Roma nella primavera del 1572 ed entr\u00f2 al servizio del cardinale Ferdinando, figlio cadetto del granduca Cosimo I: lo segu\u00ec il fratello minore Francesco, anch'egli pittore. Il primo incarico affidato dal cardinale all'artista fu la decorazione della sua residenza cittadina (oggi Palazzo Firenze), nel Campo di Marte, gi\u00e0 appartenuto ai familiari papa Giulio III. Zucchi realizz\u00f2 alcuni fregi con storie dell'Antico Testamento, le decorazioni della sala di Diana e soprattutto quella della sala degli Elementi, permeata di riferimenti cosmogonici. Desideroso di indipendenza, diversamente dal Vasari, il pittore non ricorse a un autore umanista (come il Borghini) per la concezione programmatica delle immagini: si serv\u00ec della sua conoscenza dei modelli recenti (i dipinti di soggetto simili di palazzo Farnese a Caprarola e dello Studiolo di Francesco I in palazzo Vecchio) e degli scritti mitografici di Annibal Caro, Boccaccio e Vincenzo Cartari.\nPer la decorazione della villa del Pincio, gi\u00e0 appartenuta al cardinale Giovanni Ricci, acquistata da Ferdinando de' Medici nel 1576, il committente volle invece affiancare allo Zucchi l'umanista Pietro Angeli da Barga: sotto la guida dell'Angeli, il pittore affresc\u00f2 la stanza degli Uccelli e lo stanzino di Aurora: realizz\u00f2 anche numerosi quadretti di soggetto allegorico, su tavola o rame, per lo Studiolo in noce del cardinale, che costituiscono la parte pi\u00f9 suggestiva della sua produzione.\nA partire dalla seconda met\u00e0 degli anni settanta del Cinquecento inizi\u00f2 a ottenere numerose commissioni per chiese e conventi, soprattutto grazie al suo potente mecenate: realizz\u00f2 una \"Messa di san Gregorio\" per la chiesa di Trinit\u00e0 dei Pellegrini, degli affreschi per la cappella Ghisleri in San Silvestro al Quirinale, per l'abside di Santo Spirito in Sassia e per Santa Maria in Via, un polittico per la chiesa di San Michele Arcangelo a Vallecorsa, due pale per la basilica di Santa Maria Maggiore e altri dipinti per la cattedrale di Sutri, per la chiesa di Santa Maria della Pace, per San Clemente.\nTra il 1584 e il 1587 realizz\u00f2 la decorazione dell'appartamento nobile e della galleria di villa Medici. Agli inizi degli anni novanta risale la sua ultima grande fatica: gli affreschi per la galleria di palazzo Rucellai (ora Ruspoli) a Roma.\nMor\u00ec, probabilmente, agli inizi del 1596."}
{"id": "1822106", "revid": "599013", "url": "https://it.wikipedia.org/wiki?curid=1822106", "title": "Jakub B\u0142aszczykowski", "text": "Nel 2008 e nel 2010 \u00e8 stato eletto miglior calciatore polacco dell'anno. Inoltre, \u00e8 il secondo giocatore con pi\u00f9 presenze (dietro soltanto a Robert Lewandowski) e il nono miglior marcatore (\"ex-aequo\" con Ernst Wilimowski) nella storia della nazionale polacca, di cui \u00e8 stato anche capitano in occasione degli Europei di calcio del 2012 e con cui ha partecipato anche agli Europei del 2016 e ai Mondiali del 2018.\nBiografia.\nNipote di Jerzy Brz\u0119czek (a sua volta ex-calciatore), \u00e8 soprannominato \"Kuba\", diminutivo di Jakub, nome che ha portato anche sulla maglia mentre giocava in Germania fino alla stagione 2011-2012.\nNel 1996, all'et\u00e0 di 11 anni, ha assistito all'accoltellamento della madre Anna da parte del padre Zygmunt; la ferita si \u00e8 rivelata mortale per la madre e il padre \u00e8 stato condannato a 15 anni di carcere. Dopo la morte della madre, Jakub e il fratello maggiore Dawid sono stati cresciuti dalla nonna materna Felicja, a cui il giocatore ha dedicato tutti i successi della sua carriera.\nNel 2010, dopo 3 anni di fidanzamento, si \u00e8 sposato con Agata Go\u0142aszewska, dalla quale ha avuto due figlie, Oliwia (nata nel 2011) e Lena (nel 2014). \u00c8 un cristiano cattolico molto devoto.\nPoco dopo il suo ritorno al Wis\u0142a Cracovia nel 2019, suo fratello Dawid ha assunto la carica di nuovo presidente della societ\u00e0: lo scopo principale di entrambi era aiutare la squadra ad uscire da una gravissima crisi finanziaria, dovuta ad anni di cattiva amministrazione.\nCaratteristiche tecniche.\nGioca prevalentemente sulla fascia destra come esterno di centrocampo, ma pu\u00f2 essere schierato all'occorrenza anche da terzino basso o come ala offensiva, fa della forza, della resistenza, della corsa e dello scatto in profondit\u00e0 le sue armi migliori. Bravo nell'effettuare cross per i compagni e nella fase difensiva.\nCarriera.\nClub.\nInizi.\nB\u0142aszczykowski ha iniziato a giocare a 8 anni, nel 1993, nelle giovanili del Rak\u00f3w Cz\u0119stochowa insieme al fratello Dawid. Nel 2002 si \u00e8 trasferito nelle giovanili del G\u00f3rnik Zabrze, per poi tornare a Cz\u0119stochowa all'inizio del 2003, questa volta nelle fila del KS Cz\u0119stochowa, con cui ha esordito nella quarta serie del campionato polacco (2 partite in totale). Il 25 ottobre 2003, ha segnato il suo primo gol da professionista contro la squadra riserve del G\u00f3rnik Zabrze e ha chiuso la seconda stagione con all'attivo 13 presenze e 5 reti, tra cui una tripletta contro il GKS Tychy '71.\nWis\u0142a Cracovia.\nNel febbraio 2005 ha sostenuto un provino con il Wis\u0142a Cracovia, durante il quale ha favorevolmente impressionato l'allenatore Werner Li\u010dka, ottenendo cos\u00ec la possibilit\u00e0 di firmare un contratto quinquennale con la squadra di Cracovia.\nHa debuttato con il Wis\u0142a il 16 marzo 2005 nella gara di Coppa di Polonia vinta per 5-0 contro il Polonia Varsavia, segnando la prima rete dell'incontro; quattro giorni pi\u00f9 tardi, il 20 marzo 2005, ha esordito nella massima serie polacca, anche in questa occasione contro il Polonia Varsavia. Ha concluso la prima annata con il Wis\u0142a totalizzando 2 reti in 15 presenze, di cui 11 in campionato, vinto davanti al Dyskobolia.\nNelle due stagioni seguenti, terminate rispettivamente con il secondo e l'ottavo posto in campionato, B\u0142aszczykowski ha totalizzato 20 e 32 presenze, per un totale di 67 partite in due anni e mezzo. Nel corso della stagione 2005-2006 ha anche esordito nelle competizioni UEFA per club, disputando l'andata del terzo turno preliminare della Champions League 2005-2006 contro il (vittoria per 3-1).\nBorussia Dortmund.\nNel febbraio del 2007 ha firmato un contratto di 4 anni con i tedeschi del , trasferendosi in Germania nel luglio seguente. Ha esordito con la squadra tedesca il 4 agosto 2007 in Coppa di Germania contro il Magdeburgo, e, dopo un avvio da titolare, nella seconda parte di stagione \u00e8 stato vittima di problemi muscolari che lo hanno costretto a saltare alcune partite. \u00c8 tornato a disposizione poco prima della finale di Coppa di Germania 2007-2008, partita persa contro il per 1-2 dopo i supplementari durante i quali B\u0142aszczykowski \u00e8 stato espulso. Il 25 aprile 2008, una settimana dopo la finale persa contro i bavaresi, ha realizzato la prima rete in Bundesliga contro l'Eintracht Francoforte (1-1).\nNelle stagioni successive B\u0142aszczykowski \u00e8 diventato un titolare del Borussia Dortmund e nel dicembre 2008 \u00e8 stato nominato calciatore polacco dell'anno dal quotidiano polacco \"Pi\u0142ka No\u017cna\" e il mese successivo miglior giocatore del Borussia Dortmund 2008 dai tifosi della squadra tramite un sondaggio sul sito ufficiale del club con il 35% dei voti.\nNella stagione 2010-2011 B\u0142aszczykowski con la squadra di Dortmund ha vinto la Bundesliga, nella quale ha giocato 29 partite segnando 3 gol, ed \u00e8 stato nominato, per la seconda volta, miglior calciatore polacco. Il 22 gennaio 2012 ha segnato la sua prima doppietta personale in Bundesliga contro l'Amburgo, partita che poi si \u00e8 conclusa col risultato di 5-1 in favore del Borussia Dortmund. A fine stagione ha bissato il successo in campionato e ha vinto anche la Coppa di Germania battendo in finale il Bayern Monaco (5-2); nel corso del 2011-2012 ha totalizzato 40 presenze e 7 gol di cui 6 in Bundesliga.\nIl 24 luglio 2012 B\u0142aszczykowski ha rinnovato il proprio contratto con il Borussia Dortmund fino al 2016. Nel corso della stagione 2012-2013 ha collezionato 41 presenze e 14 gol (11 in Bundesliga, 2 in Coppa di Germania e uno in Champions League) stabilendo il primato personale di marcature in una sola stagione. Ha inoltre raggiunto la finale di Champions League, nella quale \u00e8 stato schierato come titolare, persa per 2-1 contro il Bayern Monaco.\nHa iniziato la stagione seguente vincendo la Supercoppa di Germania grazie al 4-2 ottenuto contro il Bayern Monaco. Ha realizzato il primo gol stagionale nella settima giornata di Bundesliga contro il Friburgo, partita finita 5-0 per la squadra di Dortmund. Il 26 novembre 2013 \u00e8 arrivato anche il primo gol stagionale in Champions League nella partita Borussia Dortmund-Napoli finita 3-1 per i gialloneri, suo il gol del 2-0. Il 25 gennaio 2014, dopo 6 minuti di gioco nella partita prima partita di campionato dopo la pausa invernale contro l'Augusta, si \u00e8 rotto il legamento crociato del ginocchio sinistro ed \u00e8 cos\u00ec stato costretto a terminare anticipatamente la stagione nella quale aveva fino a quel momento disputato 25 partite segnando 3 gol. Torna in campo il 9 dicembre 2014 nei minuti finali della gara di UEFA Champions League con l'Anderlecht, gioca la sua prima partita intera dopo l'infortunio a marzo in DFB-Pokal contro la Dynamo Dresda; chiude la sua ultima annata in giallonero con venti presenze complessive.\nFiorentina.\nIl 31 agosto 2015, ultimo giorno della sessione estiva di mercato, si trasferisce alla Fiorentina con la formula del prestito oneroso da 1 milione di euro, con diritto di riscatto fissato a 6 milioni. Esordisce in maglia viola il 12 settembre, nella partita di campionato Fiorentina-Genoa (1-0), entrando all'80' al posto di Borja Valero. Segna il suo primo gol con i toscani il 23 settembre, contribuendo alla vittoria della partita di campionato contro il Bologna (2-0). Riesce anche a collezionare diverse presenze in Europa League, ma a novembre si infortuna in Nazionale in apertura di gara nell'amichevole contro l'Islanda, rimanendo cos\u00ec fuori dal gruppo fino all'inizio del 2016. Durante l'intera stagione, riesce comunque a giocare un totale di 20 partite, con l'aggiunta di due gol e quattro assist.\nWolfsburg.\nTornato al Borussia Dortmund per fine prestito, \u00e8 stato costretto a cercare una nuova sistemazione, non rientrando pi\u00f9 nei piani dell'allenatore Thomas Tuchel. Di conseguenza, il 1\u00ba agosto 2016 viene ceduto per 5 milioni di euro al Wolfsburg, con cui firma un contratto triennale. Dopo aver fatto il suo esordio con i \"Lupi\" nella coppa nazionale, debutta subito anche in campionato e il 17 settembre 2016, in occasione dell'incontro con l'Hoffenheim, \u00e8 nominato persino capitano della squadra per celebrare la sua 200esima presenza in Bundesliga.\nIl 18 febbraio 2017, poco prima della partita contro il Borussia Dortmund, viene omaggiato dalla dirigenza e dai tifosi della sua ex-squadra per la sua lunga militanza e per l'esempio dato sia dentro, sia fuori dal campo.\nSegna il suo primo gol il 15 ottobre 2017, contro il Bayer Leverkusen. Tuttavia, a partire dal mese successivo deve fare i conti con dolori cronici alla schiena, che gli impediscono di allenarsi con continuit\u00e0 e, di conseguenza, lo privano di molte presenze in maglia verde.\nNel gennaio del 2019, ha rescisso il contratto con il Wolfsburg di comune accordo con la societ\u00e0.\nWisla Cracovia.\nDopo tre anni in Bundesliga, nel febbraio del 2019 il giocatore torna in patria, vestendo nuovamente la maglia del Wis\u0142a Cracovia: nel frattempo, infatti, la societ\u00e0 versava in gravi condizioni finanziarie, e Jakub si era proposto per salvare il club dal fallimento, pagando tutti gli stipendi arretrati dei giocatori e dello staff tecnico.\nNonostante il giocatore si fosse offerto anche di giocare senza essere retribuito, il regolamento della massima serie nazionale, l'Ekstraklasa, prevedeva che ogni calciatore ricevesse uno stipendio mensile minimo di 500 z\u0142oty (corrispondenti a circa 110 euro): alla fine, B\u0142aszczykowski ha deciso di accettare la condizione, devolvendo per\u00f2 l'intero guadagno in beneficenza e dando ai bambini di un orfanotrofio locale la possibilit\u00e0 di acquistare i biglietti per assistere alle partite casalinghe del Wis\u0142a.\nNominato subito capitano della squadra, ha giocato otto partite durante il resto della stagione, andando a segno ben cinque volte.\n\u00c8 stato presente in campo con buona frequenza anche nelle annate successive: nel frattempo, il fratello maggiore Dawid aveva assunto il ruolo di presidente del Wis\u0142a.\nNazionale.\nB\u0142aszczykowski ha disputato 8 partite nel 2004 con la nazionale polacca Under-19, con cui ha esordito il 30 marzo 2004 contro la Lituania. Di queste 8 gare, 2 sono state da subentrante nelle qualificazioni all'Europeo di categoria del 2004 (contro Scozia e Finlandia) e una da titolare nella fase finale contro la Spagna.\nIl 3 giugno 2005 ha esordito con l'Under-21 polacca nella partita di qualificazione all'Europeo Under-21 2006 contro l'Azerbaigian (1-1). L'anno successivo ha disputato altre 2 gare con la selezione Under-21: un'amichevole contro la Spagna e l'ultima partita del girone di qualificazione all'Europeo Under-21 2007 contro la Lettonia, gara nella quale B\u0142aszczykowski ha segnato il gol del momentaneo 1-1 (3-1 il risultato finale).\nDopo aver giocato una partita con la nazionale B contro la Scozia, ha esordito nella nazionale maggiore il 28 marzo 2006 in amichevole contro l'Arabia Saudita e ha realizzato la prima rete con la Polonia nell'amichevole del 22 agosto 2007 contro la Russia (2-2).\nInizialmente convocato per gli Europei 2008, il 5 giugno 2008 \u00e8 stato sostituito da Piszczek a causa della ricaduta di un precedente infortunio. Il 17 novembre 2010 ha indossato per la prima volta la fascia di capitano contro la Costa d'Avorio.\nNel maggio 2012 \u00e8 stato convocato dal CT Smuda per la fase finale del Europeo 2012 in Polonia e Ucraina, dove \u00e8 stato capitano della squadra. Nella gara inaugurale della manifestazione, l'8 giugno 2012 contro la Grecia (partita terminata sul punteggio di 1-1), \u00e8 stato schierato come titolare e ha realizzato l'assist per il primo gol del \"match\" e del torneo segnato da Lewandowski. Nella successiva gara contro la Russia, giocata il 12 giugno seguente, \u00e8 andato in gol realizzando nel secondo tempo la rete del definitivo 1-1.\nDopo le ultime apparizioni nel 2013, dall'estate 2015 torna stabilmente a giocare con la propria nazionale.\nViene convocato per l\u2019europeo del 2016 in Francia. Il 21 giugno 2016 segna il gol che permette di battere l'Ucraina e di concludere al secondo posto nel girone. Il 25 giugno 2016 segna il gol che porta in vantaggio la Polonia sulla Svizzera negli ottavi di finale; la partita \u00e8 stata vinta dai polacchi ai rigori. Sempre ai rigori la selezione mitteneuropea \u00e8 stata eliminata ai quarti dal Portogallo futuro vincitore del torneo.\nSuccessivamente viene convocato per il mondiale del 2018 in Russia, in cui al termine della prima partita della fase a gironi della sua squadra, persa per 2-1 contro il Senegal, raggiunge le 100 presenze in nazionale maggiore.\nL\u201911 ottobre 2018 colleziona la presenza numero 103 e diviene il primatista di presenze con la nazionale polacca, nella partita di UEFA Nations League contro il in cui subentra nella ripresa e va anche a segno.\nStatistiche.\nPresenze e reti nei club.\n\"Statistiche aggiornate al 13 aprile 2019.\""}
{"id": "1822109", "revid": "287204", "url": "https://it.wikipedia.org/wiki?curid=1822109", "title": "Classe Marcello", "text": "La classe Marcello fu una classe di sommergibili oceanici della Regia Marina italiana, composta da undici unit\u00e0 entrate in servizio tra il 1938 e il 1939 e attive nel corso della seconda guerra mondiale. Questi battelli, che derivavano dalla di poco precedente classe Glauco, avevano scafo semplice, buone doti di velocit\u00e0 e manovrabilit\u00e0 e potevano immergersi fino a 100 metri di profondit\u00e0.\nFurono costruiti nei cantieri Cantieri Riuniti dell'Adriatico di Monfalcone e OTO della Spezia. Buoni battelli quanto a capacit\u00e0 nautiche, furono impegnati tanto nel settore del Mar Mediterraneo quanto nel corso della battaglia dell'Atlantico; due di essi furono anche convertiti in sommergibili da trasporto e impiegati in missioni di collegamento commerciale con l'Impero giapponese.\nNove battelli della classe furono perduti per cause belliche durante il conflitto; il \"Comandante Cappellini\", sorpreso dall'annuncio dell'armistizio dell'Italia mentre si trovava a Sabang in Indonesia, fu catturato e assegnato prima alla Kriegsmarine tedesca e poi alla Marina imperiale giapponese, finendo smantellato alla fine del conflitto unitamente all'unico altro superstite della classe, l\"Enrico Dandolo\".\nCaratteristiche.\nIl progetto dei Marcello derivava da quello dei battelli classe Glauco di poco precedenti, due sommergibili oceanici ordinati ai cantieri italiani dalla Marinha Portuguesa ma in seguito acquisiti dalla Regia Marina; le ottime qualit\u00e0 nautiche, di autonomia, di velocit\u00e0 e di manovrabilit\u00e0 messe in luce dai Glauco portarono la Marina italiana ad ordinare una seconda classe di unit\u00e0 simili, riprodotte con solo minime variazioni dal progetto precedente, che andarono a costituire per l'appunto la nuova classe Marcello. I battelli furono ordinati in due serie, praticamente indistinguibili l'una dall'altra: la prima (composta da nove unit\u00e0) realizzata presso i Cantieri Riuniti dell'Adriatico di Monfalcone tra il 1937 e il 1938, e la seconda (composta da due unit\u00e0) ordinata ai cantieri OTO de La Spezia tra il 1938 e il 1939.\nI Marcello erano battelli oceanici (o \"da grande crociera\") a scafo semplice con controcarene laterali, lunghi fuori tutto 73 metri, larghi 7,2 metri e con un pescaggio di 5,3 metri. Il dislocamento in emersione ammontava a 1.060-1.063 tonnellate, che saliva a 1.312-1.317 tonnellate in immersione; la profondit\u00e0 massima di collaudo raggiungibile era di 100 metri. L'equipaggio ammontava a 7 ufficiali e 51 sottufficiali e marinai.\nIl sistema propulsivo era di tipo convenzionale, con due motori diesel per la navigazione in superficie, capaci di una potenza di 3.000-3.200 hp complessivi, e due motori elettrici da 1.100 hp complessivi per la navigazione in immersione. La velocit\u00e0 massima in emersione toccava i 17 nodi (alle prove si arriv\u00f2 anche a 17,9-18,2 nodi), mentre quella in immersione raggiungeva gli 8 nodi; l'autonomia toccava le 9.760 miglia in emersione alla velocit\u00e0 di 8 nodi (che scendevano a 2.825 miglia alla massima velocit\u00e0 di crociera di 17 nodi), mentre quella in immersione si aggirava sulle 110 miglia a 3 nodi di velocit\u00e0.\nL'armamento di artiglieria si basava su due cannoni da 100/47 Mod. 1938, collocati sul ponte a prua e poppa della falsatorre; vi erano poi due impianti binati di mitragliere Breda Mod. 31 da 13,2 mm in funzione antiaerea. L'armamento silurante si basava su otto tubi lanciasiluri da 533 mm, quattro fissi a prua e quattro fissi a poppa, con una scorta di dodici siluri in totale.\nNel corso della guerra i Marcello subirono varie modifiche, soprattutto al fine di ridurre i tempi di immersione rapida e la visibilit\u00e0 delle unit\u00e0 in emersione; in particolare, fu notevolmente ridotto il volume della falsatorre nonch\u00e9 eliminate o ridotte le carenature e le colonnine di sostegno ai periscopi. Due battelli della classe (\"Comandante Cappellini\" e \"Agostino Barbarigo\") furono modificati per fungere da battelli da trasporto per gli scambi commerciali con il Giappone, venendo privati di praticamente l'intero armamento di artiglieria e silurante e sistemando gli spazi interni per ospitare carichi e merci varie\nServizio.\nAll'inizio del conflitto tutti i battelli della classe vennero impiegati per un breve periodo nel Mediterraneo (dove in agosto si verific\u00f2 la prima perdita, quella del \"Provana\"); successivamente, fra l'estate e l'autunno, le unit\u00e0 vennero trasferite alla base di Betasom a Bordeaux.\nOttennero discreti risultati in Atlantico con l'affondamento di 28 mercantili per complessive 136.000 tonnellate di stazza lorda (pi\u00f9 alcuni danneggiamenti), ma subendo anche la perdita di quattro unit\u00e0 (\"Morosini\", \"Marcello\", \"Nani\", \"Fa\u00e0 di Bruno\"); altri quattro sommergibili (\"Veniero\", \"Dandolo\", \"Emo\", \"Mocenigo\") rientrarono in Mediterraneo nell'estate 1941 e in questo mare ebbero magri risultati (due mercantili affondati per 8818 tsl, pi\u00f9 vari danneggiamenti) e andarono tutti perduti ad eccezione del \"Dandolo\".\nDei due sommergibili rimasti in Atlantico, convertiti nella primavera 1943 in sommergibili da trasporto e inviati in Giappone, il \"Barbarigo\" fu affondato durante il viaggio ed il \"Cappellini\", sorpreso dall'armistizio a Sabang, fu catturato e incorporato prima nella Kriegsmarine e poi nella Marina imperiale giapponese. Il solo battello della classe sopravvissuto al conflitto fu il \"Dandolo\", che venne radiato nel 1947."}
{"id": "1822110", "revid": "124325034", "url": "https://it.wikipedia.org/wiki?curid=1822110", "title": "Heckler &amp; Koch G11", "text": "LHeckler &amp; Koch G11 \u00e8 un prototipo di fucile d'assalto in configurazione bullpup sviluppato durante gli anni che vanno dal 1960 al 1980 inoltrato dal GSHG (\"Gesellschaft f\u00fcr H\u00fclsenlose Gewehrsysteme\"), un conglomerato di imprese che fanno capo alla fabbrica d'armi Heckler &amp; Koch.\nStoria.\nIl progetto venne avviato quando il governo dell'allora Germania occidentale decise di sostituire i lunghi fucili Heckler &amp; Koch G3 con un moderno e pi\u00f9 leggero fucile d'assalto che avesse una maggiore cadenza di fuoco. Gli studi iniziali portarono all'idea di un fucile di piccolo calibro e a fuoco rapido con munizioni \"caseless\", cio\u00e8 senza bossolo. Al fine di garantire un accettabile potere d'arresto e vulnerante, il fucile doveva essere in grado di sparare raffiche brevi e controllate di 3 colpi e inoltre avere un caricatore di grande capienza.\nPer quanto riguarda il munizionamento senza bossolo tutti gli studi di progettazione e fattibilit\u00e0 sono stati condotti dalla societ\u00e0 tedesca Dynamit Nobel Gmbh. Tale fucile \u00e8 universalmente molto rinomato per il particolare munizionamento che utilizza, composto da proiettili senza bossolo. Nel 1990, la H&amp;K termin\u00f2 lo sviluppo del G11, inteso soprattutto per l'uso da parte del Bundeswehr e della NATO. Sebbene tecnicamente l'arma sia stata un successo, la produzione di massa non \u00e8 mai cominciata anche in seguito al cambio di politica della Germania dopo la riunificazione. Al mondo esistono solamente un migliaio di modelli, molti dei quali nelle mani degli agenti del Bundeswehr. Bench\u00e9 avesse all'epoca suscitato interesse anche negli altri paesi del blocco NATO, il G11 non \u00e8 stato adottato ed il suo posto \u00e8 stato preso dal Heckler &amp; Koch G36, tuttavia alcune versioni del G11 sono state utilizzate nel programma \u201cACR\u201d (Advanced Combat Rifle) degli Stati Uniti.\nDal 2004, la tecnologia del G11 \u00e8 stata adoperata nel progetto Lightweight Small Arms Technologies, il suo progetto attuale \u00e8 lo sviluppo di una nuova mitragliatrice leggera per lo U.S. Army. L'idea \u00e8 quella di proseguire con due tipi di munizioni telescopiche (ovvero delle munizioni in cui l'ogiva in piombo \u00e8 inserita all'interno del combustibile in modo da risparmiare spazio): la prima identica a quella usata nel prototipo del G11, la seconda dotata di un involucro composito.\nAspetti tecnici.\nIl meccanismo di alimentazione \u00e8 molto complesso ma in questa sua complessit\u00e0 veloce e affidabile. Le munizioni sono caricate nell'arma grazie ad un caricatore a stecca che viene alloggiato parallelamente alla canna. I colpi sono disposti con la punta verso il basso ed entrano nel corpo dell'arma in questa posizione, poi vengono ruotati di 90 gradi in senso orario per essere sparati.\nLa meccanica dell'arma risulta ben pi\u00f9 complessa di quella dei prototipi precedenti, tanto che la sua meccanica venne comparata inizialmente a quella di un orologio meccanico. La manutenzione dell'arma presenta alcuni punti interrogativi: la mancanza di un otturatore verso l'esterno limita i problemi dovuti all'infiltrazione di agenti esterni nei meccanismi dell'arma; per contro, non si sa quale sia l'impatto sui meccanismi della polvere di combustione utilizzata nelle munizioni.\nIl processo di sparo \u00e8 approssimativamente:\nNel caso che uno dei proiettili non parta correttamente, o che si stiano usando le munizioni da allenamento, il fucile pu\u00f2 essere scaricato manualmente ruotando controverso la ruota di armamento, che fa uscire il proiettile non esploso da uno sportello d'emergenza posto sul lato inferiore del fucile e carica il prossimo colpo ruotando in senso orario.\nModalit\u00e0 di fuoco.\nSon presenti tre modalit\u00e0 di fuoco: semiautomatica, automatica (con cadenza di 460 colpi al minuto) e raffica controllata da tre colpi a circa 2000 colpi al minuto come rateo per ogni raffica (ovvero all'incirca 36 colpi al secondo).\nQuando si usa a modalit\u00e0 a raffica controllata, l'utilizzatore dell'arma non avverte il rinculo fintanto che il terzo colpo non ha lasciato la camera di scoppio. Per ottenere tale risultato il fucile \u00e8 costruito in modo che il meccanismo di alimentazione e la canna arretrino all'interno del corpo del fucile. I tre colpi sono incamerati tutti durante l'arretramento del meccanismo. Quando i colpi sono stati sparati, la canna, il caricatore, la camera di scoppio e il meccanismo di armamento arretrano nel corpo del fucile fino a comprimere quasi totalmente le molle. Solo quando le parti colpiscono il retro del fucile l'utilizzatore avverte il contraccolpo.\nQuando i meccanismi interni raggiungono la posizione di massimo arretramento la distensione delle molle riporta il fucile nella sua condizione originale, pronto a sparare. Durante le modalit\u00e0 automatica e semi-automatica il fucile carica un solo colpo ad ogni arretramento, e proprio questo fatto riduce la cadenza di fuoco ad appena 460 colpi al minuto.\nLe munizioni.\nL'arma usa munizioni senza bossolo 4,73 \u00d7 33\u00a0mm, con il propellente sagomato in blocchetti rettangolari. Il proiettile \u00e8 ricoperto dalla carica di lancio ed assomiglia ad un mattoncino.\nL'assenza del bossolo presenta notevoli vantaggi, in quanto l'intero meccanismo di estrazione del bossolo non occorre pi\u00f9 e le munizioni sono pi\u00f9 leggere. Dato l'utilizzo di munizioni \"caseless\" il G11 non ha fase di estrazione ed espulsione, ma anche il meccanismo rotante ha una fase di blocco, infatti la rotazione per l'allineamento con la canna pu\u00f2 essere considerata come una fase di blocco o sblocco.\nMolti esperti hanno avanzato alcuni dubbi sulla munizione tipo caseless: questa lascerebbe residui carboniosi, e potrebbe essere intaccata dagli agenti atmosferici o nelle fasi di caricamento (prima nel lungo caricatore da 45-50 colpi e poi dal caricatore alla camera di scoppio). Ma tutte queste critiche sono state ampiamente superate durante i test.\nIl G11 ha superato, infatti, tutte le prove, ma alla fine non \u00e8 stato adottato per mancanza di fondi a causa della pi\u00f9 prioritaria riunificazione politico-territoriale delle due Germanie.\nIl G11 della Heckler &amp; Koch rappresentava una concezione decisamente molto rivoluzionaria nell'ambito dei moderni fucili d'assalto, per quanto l'arma non sia stata adottata dall'esercito tedesco.\nVarianti.\nG11 ACR.\nPer la versione HK G11 ACR, la variante sviluppata negli Stati Uniti, furono sviluppate persino delle munizioni particolari calibro 4,92\u00a0mm.\nIl proiettile 4,73\u00a0mm \u00e8 all'incirca la met\u00e0 di un 5, 56 \u00d7 45\u00a0mm in quanto a peso e circa il 40% in quanto volume. La balistica del proiettile \u00e8 simile a quella del 5,56 mm NATO, ma in seguito a urti violenti il rallentamento rapido del proiettile lo rende molto meno penetrante e letale del 5,56\u00a0mm. Non \u00e8 perfettamente chiaro il grado di frammentazione di tale proiettile, ma certamente questa caratteristica potrebbe rendere pi\u00f9 letale il proiettile.\nLo scopo di tale progetto era quello di creare un fucile d'assalto che potesse incrementare la possibilit\u00e0 di colpire un bersaglio con raffiche controllate ma molto rapide. Un test per quest caratteristica venne effettuato usando un prototipo di fucile a pompa, l'HK CAWS, per poter vedere come un dispositivo a colpo singolo multi proiettile potesse raggiungere una buona portata e una buona precisione. I risultato indicarono che l'uso di proiettili sparati in sequenza, e con estrema rapidit\u00e0, avrebbe avuto l'effetto di un fucile a pompa su brevi distanze ma la precisione su medie e lunghe distanze paragonabili a quelle dei normali fucili d'assalto."}
{"id": "1822117", "revid": "1573940", "url": "https://it.wikipedia.org/wiki?curid=1822117", "title": "Cryptolepas rhachianecti", "text": "Cryptolepas rhachianecti \u00e8 l'unica specie del genere \"Cryptolepas\", appartenente alla famiglia Coronulidae.\nQuesto crostaceo \u00e8 un commensale obbligato e specie-specifico delle balene grigie (\"Eschrichtius robustus\"), sebbene sia stato trovato anche nei beluga (\"Delphinapterus leucas\")."}
{"id": "1822121", "revid": "61051", "url": "https://it.wikipedia.org/wiki?curid=1822121", "title": "Cryptolepas", "text": ""}
{"id": "1822124", "revid": "767487", "url": "https://it.wikipedia.org/wiki?curid=1822124", "title": "Chronicles (Rush)", "text": "Chronicles \u00e8 una raccolta del gruppo rock canadese Rush, ed \u00e8 stata pubblicata il 4 settembre 1990. Rappresenta la prima raccolta in ordine di tempo a contenere canzoni del trio tratte dai primi 12 studio album, ovvero nel periodo in cui i Rush avevano un contratto discografico con la Mercury Records. Il disco fu certificato d'oro e platino dalla RIAA il 13 aprile 1992 e doppio platino il 21 novembre 1995.\nClassifiche.\nAlbum - Billboard (Nord America)"}
{"id": "1822133", "revid": "104458", "url": "https://it.wikipedia.org/wiki?curid=1822133", "title": "Augustodunum", "text": ""}
{"id": "1822136", "revid": "58410297", "url": "https://it.wikipedia.org/wiki?curid=1822136", "title": "Gramsciano", "text": ""}
{"id": "1822137", "revid": "262457", "url": "https://it.wikipedia.org/wiki?curid=1822137", "title": "Psicanalitica", "text": ""}
{"id": "1822141", "revid": "1543377", "url": "https://it.wikipedia.org/wiki?curid=1822141", "title": "Daniel Pudil", "text": "Carriera.\nClub.\nPudil ha iniziato a giocare nel 2003 con il Chmel Bl\u0161any, con cui ha disputato 11 partite e realizzato 3 gol.\nNel 2004 si \u00e8 trasferito allo Slovan Liberec, dove nella prima stagione ha giocato solo 12 incontri ma ha guadagnato il posto di titolare nella stagione seguente, in cui ha vinto il campionato ceco.\nNel 2007 \u00e8 passato in prestito allo con cui ha vinto un altro campionato, ma a fine stagione non \u00e8 stato riscattato ed \u00e8 tornato allo Slovan Liberec che l'ha ceduto al , nonostante avesse gi\u00e0 effettuato le visite mediche per la . Con la squadra belga ha vinto la Coppa del Belgio nel 2009 e il campionato nazionale l'anno seguente.\nIl 10 gennaio 2012 \u00e8 stato acquistato dagli spagnoli del Granada, che una settimana pi\u00f9 tardi l'hanno girato in prestito in Italia al . Ha debuttato nel campionato italiano il 1\u00ba febbraio successivo nella trasferta contro il Napoli (0-0), giocando titolare. Due settimane pi\u00f9 tardi, il 19 febbraio, ha segnato la prima rete con la maglia del Cesena contro il , realizzando il gol del definitivo 1-3.\nIl 30 luglio 2012 \u00e8 stato ufficializzato il suo trasferimento, in prestito, al Watford. Al termine della stagione \u00e8 stato acquistato a titolo definitivo dalla squadra inglese, con cui ha firmato un contratto quadriennale.\nIl 29 agosto 2015 viene ceduto in prestito fino al termine della stagione allo Sheffield Wednesday. Dopo 42 presenze e 2 goal stagionali, il 28 luglio 2016 lo Sheffield Wednesday ufficializza l'acquisto del terzino.\nNazionale.\nPudil ha disputato 16 partite con la Nazionale ceca Under-21, con cui ha partecipato all'Europeo di categoria del 2007\nHa esordito nella Nazionale ceca il 7 febbraio 2007 in amichevole contro il Belgio (2-0) e ha realizzato la prima rete con la Repubblica Ceca il 21 novembre 2008 contro Cipro (2-0), partita valida per le qualificazioni agli Europei 2008.\nInizialmente convocato per gli Europei 2008, prima della presentazione ufficiale delle liste \u00e8 stato sostituito da Sk\u00e1cel a causa di una frattura alla mano occorsagli nell'ultima partita di campionato.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "1822149", "revid": "729019", "url": "https://it.wikipedia.org/wiki?curid=1822149", "title": "Soltam 120 mm M65", "text": "Il sistema di artiglieria Soltam M-65, \u00e8 un mortaio pesante di costruzione israeliana, capace di sparare proiettili di mortaio di calibro 120\u00a0mm (granate, fumogeni, HE, e probabilmente anche armi chimiche), a distanze che vanno dai 200 ai 9.500 metri.\nIn Israele esistono modelli di veicolo trasporto truppe M113 modificati per ospitare all'interno un mortaio Soltam M-65, anche se questo mortaio di peso contenuto (nonostante l'elevato calibro) pu\u00f2 essere trasportato in volo all'interno di elicotteri come il Huey, il Chinook ed altri pi\u00f9 recenti; oppure essere trainato a terra da vari tipi di jeep e Humvee.\nAttualmente \u00e8 impiegato dalle forze di armate israeliane, da quelle dell'esercito iraniano e da quelle di Singapore, Sudafrica e Stati Uniti d'America."}
{"id": "1822150", "revid": "125156611", "url": "https://it.wikipedia.org/wiki?curid=1822150", "title": "Biljana Plav\u0161i\u0107", "text": "Biografia.\nBiljana Plav\u0161i\u0107 nacque il 7 luglio 1930 a Tuzla nell'allora Regno di Jugoslavia. Frequenta le scuole primarie e secondarie a Sarajevo mentre ottiene la laurea in Biologia a Zagabria.\nCarriera universitaria.\nPrima di entrare in politica, ha insegnato biologia presso l'Universit\u00e0 di Sarajevo e ha svolto il ruolo di capo del dipartimento per la medesima disciplina.\n\u00c8 una \"Fulbright Scholar\" e, come tale, aveva trascorso due anni all\"'Istituto Boyce Thompson\" della \"Cornell University\" di New York facendo ricerca botanica. In seguito ha pubblicato oltre un centinaio di lavori scientifici e documenti che sono stati ampiamente citati nella letteratura accademica.\nCarriera politica.\nLa Plav\u0161i\u0107 era un membro del Partito Democratico Serbo fin dal 1990 anno della sua fondazione, fu la prima donna nella Presidenza della Repubblica Socialista di Bosnia ed Erzegovina dal 18 novembre 1990 fino all'aprile 1992 eletta quando la Jugoslavia si apr\u00ec al multi-partitismo.\nDal 28 febbraio 1992 fino al 12 maggio 1992 la Plavsic era uno dei due Presidente della autoproclamata Repubblica Serba di Bosnia ed Erzegovina. Successivamente uno dei due vicepresidente della Repubblica Srpska e dal 30 novembre 1992 era membro del Comando Supremo della Forze Armate della Repubblica Srpska.\nDurante la Guerra in Bosnia (1992 - 1995) fu una delle pi\u00f9 strette collaboratrici di Radovan Karad\u017ei\u0107; a guerra finita venne scelta come successore di Karad\u017ei\u0107 alla presidenza della Repubblica dei Serbi di Bosnia rimanendo in carica per due anni dal 1996 al 1998.\nNel 1997 lascia il Partito Democratico Serbo e crea l'Alleanza Nazionale Serba.\nNazionalismo.\nBiljana Plav\u0161i\u0107 oltre che per la sua carriera politica si rese famosa per affermazioni e comportamenti, prima e dopo la guerra, caratterizzati da un forte nazionalismo.\nQualche giorno prima che scoppiasse ufficialmente la Guerra in Bosnia alcuni paramilitari serbi guidati da \u017deljko Ra\u017enatovi\u0107 detto \"Arkan\" compirono un massacro contro civili di religione musulmana nella citt\u00e0 di Bijeljina; la Plav\u0161i\u0107 and\u00f2 sul posto per congratularsi con Arkan e per baciarlo affermando che lei \"Baciava solo gli eroi\" aggiungendo anche \"Quando ho visto quello che Arkan ha fatto a Bijeljina, mi sono detta che lui \u00e8 un vero serbo. Questo \u00e8 il tipo di eroi di cui abbiamo bisogno\".\nRiguardo alla pulizia etnica la Plav\u0161i\u0107 afferm\u00f2 che:\nRiguardo ai Bosgnacchi (i bosniaci musulmani) disse che erano originariamente serbi ma si erano deformati geneticamente perch\u00e9 convertitisi all'islamismo.\nAccuse e processo.\nNel 2001 Biljana Plav\u0161i\u0107 venne accusata dal Tribunale penale internazionale per l'ex-Jugoslavia di crimini di guerra e crimini contro l'umanit\u00e0, decise di collaborare e si consegn\u00f2 spontaneamente il 10 gennaio 2001.\nI reati di cui era accusata erano:\nDurante il processo dichiar\u00f2 il proprio rimorso per aver commesso crimini contro l'umanit\u00e0, ammettendo la propria colpevolezza per il reato di omicidio.\nNel 2003 venne giudicata colpevole dal Tribunale Penale Internazionale e condannata a 11 anni di reclusione. Il luogo decretato per scontare la pena detentiva era un carcere svedese.\nNel 2005 dal carcere in Svezia la Plav\u0161i\u0107 dichiarer\u00e0 di aver ammesso le proprie colpe solo per ottenere uno sconto di pena e che la sua confessione era solo una farsa.\nIl 27 ottobre 2009 la magistratura svedese ne ha disposto il rilascio perch\u00e9 secondo la legge svedese chi dimostra buona condotta in carcere pu\u00f2 essere liberato se ha scontato i due terzi della pena. Al suo arrivo a Belgrado \u00e8 stata accolta da molti come un'eroina."}
{"id": "1822151", "revid": "1522738", "url": "https://it.wikipedia.org/wiki?curid=1822151", "title": "Vojislav \u0160e\u0161elj", "text": "Dal 1993 al 1998 e dal 2000 al 2003 \u00e8 stato eletto deputato dell'Assemblea Nazionale di Serbia. \u00c8 stato Vice Primo Ministro di Serbia (1998-2000), e nel periodo 1996-1998 \u00e8 stato sindaco di Zemun. Alle elezioni del 2016 venne rieletto deputato del Parlamento serbo.\nEstradato il 24 febbraio 2003 al Tribunale penale internazionale per l'ex-Jugoslavia, all'Aja fu sottoposto a processo per crimini di guerra venendo assolto in primo grado nel 2016 e infine condannato nel 2018 a dieci anni di carcere, gi\u00e0 espletati, per crimini contro l'umanit\u00e0.\nBiografia.\nPrimi anni.\nLa famiglia \u0160e\u0161elj proviene dalla bassa Erzegovina, dal villaggio di Mareva Ljut nei pressi di Popovo Polje, vicino al villaggio di Zavala. Suo padre si chiamava Nikola e la madre Danica, mentre Vojislav prende il nome dal nonno. Fu battezzato il 25 novembre 1955 nel monastero di Zavala, secondo il rito serbo-ortodosso.\nVojislav nasce nel 1954 in una povera famiglia di Sarajevo. La famiglia viveva nella vecchia stazione ferroviaria, poich\u00e9 il padre lavorava come conduttore a Sarajevo. Vojislav ha completato la scuola elementare nel reparto sperimentale, dopo di che si \u00e8 iscritto al liceo. Si \u00e8 laureato presso la Facolt\u00e0 di Giurisprudenza di Sarajevo in soli due anni e otto mesi nel 1976 e completando poi un master nel 1977 (\"\"Il concetto marxista del popolo armato\"). Ha conseguito un dottorato di ricerca a Belgrado il 26 novembre 1979, sulla tesi \"L'essenza politica del militarismo e fascismo\"\". \u00c8 tuttora il pi\u00f9 giovane dottorando in tutta l'ex-Jugoslavia.\nFamiglia.\nLa prima moglie fu Vesna Tuni\u0107, con la quale ebbe un figlio, Nikola (1984), mentre era in prigione. Poco dopo il divorzio ha sposato Jadranka, l'attuale moglie, e ha avuto tre figli: Aleksandar (1993), Mihajlo (1996) e Vladimir (1998).\nCarriera politica.\nInizi.\nA soli 17 anni \u00e8 ammesso nella Lega dei Comunisti di Jugoslavia, in riconoscimento della straordinaria dedizione al lavoro dopo l'azione di volontariato dopo il terremoto a Banja Luka. In seguito ha rifiutato l'ideologia comunista, diventando un dissidente e critico del regime comunista jugoslavo.\nAgli inizi degli anni ottanta stabilisce legami con un gruppo di intellettuali serbi di orientamento pattriotico a Belgrado. Egli entr\u00f2 in conflitto con le autorit\u00e0 comuniste della Repubblica Socialista di Bosnia ed Erzegovina e in particolare con gli allora leader della Lega dei comunisti della Bosnia ed Erzegovina Branko Mikuli\u0107 e Hamdija Pozderac, in seguito alla protesta di plagio della tesi dottorale di \u0160e\u0161elj contro Branko Milju\u0161, protetto della coppia. \u0160e\u0161elj, fu cos\u00ec espulso dall'Universit\u00e0 e poco dopo incarcerato e condannato a 8 anni di galera per \"posizioni anarco-liberaliste e nazionaliste\" e accusato di \"crimine contro-rivoluzionario al fine di mettere in pericolo l'ordine sociale\".\nSu decisione della Corte suprema di Jugoslavia, la sua pena fu ridotta a sei, poi a quattro e infine a due anni. Nel carcere di Zenica ha trascorso 22 mesi, di cui pi\u00f9 di sei mesi in isolamento. La liberazione anticipata nel 1986 fu influenzata da numerose proteste e petizioni di intellettuali provenienti da tutta la Jugoslavia e probabilmente dall'interesse della stampa per il suo caso. Dopo la liberazione fu per\u00f2 espulso dalla Societ\u00e0 filosofica croata.\nUscito dal carcere, si trasferisce a Belgrado dove inizia a scrivere e pubblicare libri. Diventa cos\u00ec membro dell'Associazione degli scrittori di Serbia. Inizia una stretta collaborazione con l'intellettuale monarchico Vuk Dra\u0161kovi\u0107 (in seguito suo avversario politico), che fa da testimone al battesimo di suo figlio Nikola.\nDurante il 1989, Vojislav \u0160e\u0161elj tenne un totale di 97 lezioni ai serbi nella diaspora, la maggior parte dei quali negli Stati Uniti e in Canada e in piccola parte in Europa Occidentale e Australia. Nello stesso anno, il giorno della festa serba di Vidovdan, fu ordinato \"vojvoda cetnico\" per \"particolari meriti nella lotta per l'interesse nazionale serbo\" dal vojvoda cetnico in esilio Mom\u010dilo \u0110uji\u0107.\nDopo il ritorno dagli Stati Uniti, il 23 gennaio 1990 \u0160e\u0161elj fonda il \"Movimento libertario serbo\", mentre il 14 marzo dello stesso anno il suo movimento si unisce al Rinnovamento Nazionale Serbo (erede dell\"'Associazione Sava\", prima associazione anticomunista serba). L'unione dei due partiti port\u00f2 alla creazione del Movimento del Rinnovamento Serbo (SPO).\nNonostante ci\u00f2, nel maggio del 1990 i due leader dello SPO, Vuk Dra\u0161kovi\u0107 e \u0160e\u0161elj, si dividono e \u0160e\u0161elj insieme all'ala destra dello SPO, abbandona il partito e fonda il \"Movimento cetnico serbo\".\nNell'ottobre del 1990 \u0160e\u0161elj viene arrestato per la seconda volta a causa della tentata distruzione della \"Casa dei fiori\", tomba di Josip Broz Tito, protestando contro l'insediamento del croato Stjepan Mesi\u0107 alla presidenza della Repubblica Socialista Federale di Jugoslavia e per il raccoglimento di volontari per la difesa della Repubblica Serba di Krajina.\nAppena uscito dal carcere il 14 novembre si candida a presidente della Serbia.\n\u0160e\u0161elj alle elezioni del 1990 arriva al quinto posto con 96.277 voti, dopo Slobodan Milo\u0161evi\u0107, Vuk Dra\u0161kovi\u0107, Ivan \u0110uri\u0107 e Sulejman Ugljanin.\nPrimi anni novanta.\nIl 23 febbraio 1991 a Kragujevac viene fondato il Partito Radicale Serbo (di cui \u0160e\u0161elj \u00e8 eletto presidente), nato dall'unione del Movimento cetnico serbo e dai comitati locali del Partito Radicale Popolare di Tomislav Nikoli\u0107.\nNel giugno 1991,nel comune di Rakovica, vengono ripetute le elezioni per un deputato all'Assemblea Nazionale Serba, \u0160e\u0161elj si candida e vince sconfiggendo Goran Karaklaji\u0107 del Partito Socialista di Serbia e Borislav Peki\u0107 del Partito Democratico.\nDurante le guerre nella ex-Jugoslavia, \u0160e\u0161elj si caratterizza per toni radicalmente nazionalisti, auspicando la creazione della \"Grande Serbia\", lungo la linea Karlobag-Ogulin-Virovitica-Karlovac. Egli raccolse volontari mandati in guerra sotto il comando dell'Armata Popolare Jugoslava (JNA). Egli visit\u00f2 vari luoghi del conflitto Plitvice, Vukovar e Erzegovina e Semberija. A Vukovar \u00e8 stato quasi ucciso da due proiettili. Si adoper\u00f2 anche sulla questione del Kosovo, chiedendo l'espulsione dei terroristi e degli albanesi giunti dopo la Seconda guerra mondiale.\nNel dicembre 1992, \u0160e\u0161elj riusc\u00ec a far cadere il governo federale jugoslavo guidato da Milan Pani\u0107 e poco dopo nel giugno del 1993 a ottenere le dimissioni del presidente della Repubblica Federale di Jugoslavia.\nNella sfera pubblica diventa famoso come grande oratore, veloce e tagliente, quasi invincibile nei conflitti politici pubblici. Le sue orazioni sono caratterizzate da \"grida, urla e pressioni psicologiche in modo che l'avversario non possa riprendere fiato\" tanto che egli non esita, spesso e volentieri a insultarlo. \u0160e\u0161elj \u00e8 stato coinvolto in scontri con la sicurezza del Parlamento, durante il dibattito nell'Assemblea Federale in occasione della sua espulsione dal Montenegro da parte del regime di Momir Bulatovi\u0107 (dopo il comizio a Herceg-Novi) dopo aver sputato il presidente del Parlamento Radoman Bozovic. Pi\u00f9 tardi fu espulso anche dalla Bosnia ed Erzegovina.\nDall'opposizione a Milo\u0161evi\u0107 fino alla Bulldozer Revolution.\nFinisce in prigione per la terza volta dal 29 settembre 1994 al 29 settembre 1995.\nAlle elezioni locali SRS riesce a conquistare il comune di Zemun, di cui \u0160e\u0161elj \u00e8 eletto sindaco. Nel 1996 gli fanno visita il leader del Partito Liberal-Democratico di Russia Vladimir \u017dirinovskij e il presidente del Fronte Nazionale Jean-Marie Le Pen, nominato cittadino onorario di Zemun. Per tutto il periodo 1993-1998 \u0160e\u0161elj conduce una politica di ferrea opposizione al regime del Partito Socialista di Serbia (SPS) di Slobodan Milo\u0161evi\u0107.\nAlle elezioni presidenziali in Serbia del 21 settembre 1997 Vojislav \u0160e\u0161elj ottiene 1.125.140 voti ed entra nel secondo turno, battendo con il 50,61% dei voti validi il rivale Zoran Lili\u0107 (SPS), ma la commissione annulla il risultato poich\u00e9 l'affluenza \u00e8 stata del 48,88%, ovvero inferiore al quorum necessario del 50%. L'elezione suppletiva tenutasi il 7 dicembre viene vinta da Milan Milutinovi\u0107 (SPS), che riesce a sconfiggere \u0160e\u0161elj.\nNonostante ci\u00f2, in seguito alle elezioni parlamentari del 1997 SPS e SRS si coalizzano nel \"Governo di unit\u00e0 nazionale\", di cui \u0160e\u0161elj \u00e8 eletto vicepremier. La posizione della Serbia all'inizio del mandato di questo Governo \u00e8 seria: i rapporti con il governo autonomista del Montenegro, guidato da Milo Djukanovi\u0107, sono estremamente tesi e, come se non bastasse, la ribellione armata nel Kosovo, dopo il referendum in cui si respinge la partecipazione di negoziatori internazionali e il collasso dei negoziati a Rambouillet, sfocia nell'aggressione della NATO contro la Repubblica Federale di Jugoslavia il 24 marzo 1999.\nL'aggressione viene interrotta con la firma dell'accordo di Kumanovo, che istituisce un protettorato delle Nazioni Unite e sospende di fatto l'indipendenza del Kosovo dalla Serbia; \u0160e\u0161elj e il SRS si opposero a questa soluzione abbandonando il governo nel 2000.\nIl Partito Radicale Serbo registra un pessimo punteggio sia nelle elezioni federali che nelle elezioni parlamentari del 2000, in seguito a cui la Bulldozer Revolution segna la fine della presidenza di Milo\u0161evi\u0107.\nIn seguito all'arresto di Slobodan Milo\u0161evi\u0107 e alla sua estradizione all'Aja \u0160e\u0161elj diviene il punto di riferimento dei nazionalisti serbi, tanto che ottenne l'appoggio dello stesso Milo\u0161evi\u0107 in occasione delle elezioni presidenziali del 2002 (anch'esse annullate per via dell'affluenza), dove conquista ben il 37% dei voti.\nProcesso e condanna per crimini contro l'umanit\u00e0.\nIl Tribunale penale internazionale per l'ex-Jugoslavia (ICTY) incrimina nel gennaio 2003 Vojislav \u0160e\u0161elj per crimini contro l'umanit\u00e0 e violazioni delle leggi e delle usanze di guerra in Croazia, Bosnia ed Erzegovina e Vojvodina, accusandolo di \"discorsi e dichiarazioni che hanno contribuito alla decisione di commettere questi crimini\". \u0160e\u0161elj si consegna volontariamente il 23 febbraio 2003 e resta in detenzione in attesa di giudizio per quattro anni e mezzo, fino al novembre 2007. Nel frattempo, nell'autunno del 2005 testimonia nel processo contro Slobodan Milo\u0161evi\u0107.\nTomislav Nikoli\u0107, vicepresidente del SRS, assume la leadership del partito dopo l'arresto di \u0160e\u0161elj. Anche dopo il suo arresto il SRS rimane relativamente forte (28% dei voti circa).\nIl SRS \u00e8 stato all'opposizione del governo serbo guidato da Vojislav Ko\u0161tunica e composto dal Partito Democratico di Serbia, da G17 Plus e dal Movimento del Rinnovamento Serbo-Nuova Serbia.\nNell'autunno del 2006 il SRS sostiene l'adozione della nuova Costituzione della Serbia.\nAi primi di novembre del 2007 viene avviato il processo contro \u0160e\u0161elj. Nel febbraio 2008 la dichiarazione d'indipendenza del Kosovo causa la caduta del secondo governo Ko\u0161tunica e nuove elezioni indette per il 11 maggio. A queste elezioni il SRS arriva al secondo posto, con 78 deputati, rimanendo all'opposizione del governo di Mirko Cvetkovi\u0107.\nNel settembre del 2008 \u0160e\u0161elj e Tomislav Nikoli\u0107 si scontrano sulla linea del SRS riguardo all'entrata nell'UE. Ci\u00f2 causa l'abbandono del SRS da parte di Nikoli\u0107, che insieme a 20 deputati forma il Partito Progressista Serbo (SNS).\n\u0160e\u0161elj accusa Nikoli\u0107 di essere stato \"spinto da servizi segreti stranieri\" a causare la scissione del SRS.\nIl 12 ottobre 2014, dopo 11 anni e 8 mesi di processo senza condanna in primo grado (caso unico nel diritto internazionale), \u0160e\u0161elj viene rilasciato in libert\u00e0 temporanea per potersi curare dopo che gli viene diagnosticato un cancro al fegato. In seguito \u0160e\u0161elj torna in Serbia e riprende l'attivit\u00e0 politica.\nIl 31 marzo 2016 il Tribunale penale internazionale dell'Aja (ICTY) lo assolve in primo grado dichiarandolo non colpevole per tutti i nove capi di imputazione.\n\u0160e\u0161elj viene infine condannato in appello l'11 aprile 2018 a dieci anni di carcere, gi\u00e0 espletati, per crimini contro l'umanit\u00e0: incitamento all'odio riguardo ai crimini commessi durante i conflitti in Croazia e Bosnia ed Erzegovina, oltre che per la persecuzione contro la popolazione croata della provincia serba della Vojvodina.\nLe elezioni del 2016 e il ritorno in Parlamento.\nAlle elezioni parlamentari in Serbia del 2016 il SRS riconquista lo status parlamentare (8,10%; 22 seggi) e \u0160e\u0161elj viene rieletto deputato, carica che ha mantenuto fino al 2020.\nPubblicazioni.\nLe altre sono disponibili su www.vseselj.com."}
{"id": "1822152", "revid": "125309571", "url": "https://it.wikipedia.org/wiki?curid=1822152", "title": "Jeremy Jackson", "text": "Biografia.\nHa debuttato in televisione nel 1984, nella soap opera \"Santa Barbara\".\nMolto conosciuto a livello internazionale per il ruolo di Hobie Buchannon nella popolare serie televisiva \"Baywatch\" nel corso degli anni novanta, impersonato a partire dalla seconda stagione (nella prima stagione, infatti, il personaggio era interpretato da Brandon Call), Jackson ha ricevuto importanti riconoscimenti per questa serie quali tre nomination agli Young Artist Awards negli anni dal 1992 al 1994.\nDurante l'adolescenza ebbe problemi per abuso di droga che lo costrinsero a un lungo periodo di riabilitazione, ma l'attore stesso dichiar\u00f2 di aver superato questa dipendenza, e di essere pulito e sobrio a partire dal 2000.\nHa sposato Loni Willison dalla quale ha divorziato dopo 7 anni a causa dei suoi maltrattamenti nei confronti della donna."}
{"id": "1822160", "revid": "339392", "url": "https://it.wikipedia.org/wiki?curid=1822160", "title": "Troffiette", "text": ""}
{"id": "1822165", "revid": "89688", "url": "https://it.wikipedia.org/wiki?curid=1822165", "title": "X (fumetto)", "text": ""}
{"id": "1822172", "revid": "1904508", "url": "https://it.wikipedia.org/wiki?curid=1822172", "title": "Gonzalo di Borbone-Spagna", "text": "Biografia.\nInfanzia ed educazione.\nGonzalo nacque il 24 ottobre 1914 al Palazzo reale di Madrid. L'Infante era l'ultimogenito di Alfonso XIII di Spagna e della regina Vittoria Eugenia di Battenberg.\nAvrebbe dovuto avere come padrino lo zio Maurizio di Battenberg, da cui prese l'ultimo nome, ma questi mor\u00ec, poco prima della cerimonia, nella Prima guerra mondiale. Venne istruito e visse l'infanzia dentro il Palazzo reale, poich\u00e9 aveva ereditato l'emofilia dalla famiglia materna (problematica non ampiamente riconosciuta in Spagna durante la sua vita); soffr\u00ec sempre di svariate debolezze fisiche, aumentate dalla sua passione per gli sport. Entrato nominalmente nel Corpo dei Genieri dell'Esercito spagnolo, a quattordici anni fu creato Cavaliere del ramo spagnolo dell'Ordine del Toson d'Oro.\nEsilio e morte.\nIl 14 aprile 1931 segu\u00ec la madre nell'esilio; studi\u00f2 cos\u00ec ingegneria all'universit\u00e0 cattolica di Lovanio, anzich\u00e9 a quella di Madrid come era stato stabilito. Nell'agosto 1934 Gonzalo pass\u00f2 le vacanze estive con la famiglia nella villa del conte Ladislaus Hoyos a P\u00f6rtschach am W\u00f6rther See in Austria. \nLa sera dell'11 agosto, Gonzalo e sua sorella, l'infanta Beatrice, stavano tornando in macchina da Klagenfurt a P\u00f6rtschach: vicino a Krumpendorf am W\u00f6rthersee Beatrice, alla guida, fu costretta a sterzare per evitare un ciclista, il Barone Neimans: l'automobile and\u00f2 contro un muro.\nN\u00e9 Gonzalo n\u00e9 Beatrice sembrarono essersi feriti e tornarono alla loro villa, ma alcune ore dopo fu chiaro che il Principe aveva in atto una devastante emorragia addominale interna e, poich\u00e9 aveva un cuore debole, un'operazione era da escludere; mor\u00ec due giorni dopo. Sepolto dapprima nel cimitero di P\u00f6rtschach, con il ritorno della monarchia in Spagna venne definitivamente tumulato nel Panteon dei Principi all'Escorial."}
{"id": "1822175", "revid": "111325", "url": "https://it.wikipedia.org/wiki?curid=1822175", "title": "Bubble Gum Crisis", "text": ""}
{"id": "1822178", "revid": "287204", "url": "https://it.wikipedia.org/wiki?curid=1822178", "title": "Negril", "text": "Negril \u00e8 una localit\u00e0 balneare della Giamaica situata tra due dei 14 distretti amministrativi dell'isola detti \"parrocchie\" (parishes), precisamente tra quella del Westmoreland e quella di Hanover. Westmoreland \u00e8 la parrocchia pi\u00f9 ad ovest della Giamaica, situata sul lato sud dell'isola, ed include il centro culturale di Savanna-la-Mar.\nIl centro di Negril, la scogliera del West End che arriva a sud della citt\u00e0 e la parte meridionale della spiaggia di sette miglia, si trovano in Westmoreland. I resort pi\u00f9 a nord e la spiaggia settentrionale ricadono nella parrocchia di Hanover. Entrambe le parrocchie fanno parte della contea di Cornwall.\nStoria.\nIl nome Negril deriva da \"Negrillo\", dato alla localit\u00e0 dagli spagnoli nel 1494.\nAnche se Negril ha una lunga storia, il suo nome non fu molto noto fino alla seconda met\u00e0 del XX secolo.\nIn epoca coloniale, le due baie di Negril erano occupate da pirati che furono in seguito scacciati dalla marina britannica.\nLa Royal Navy scelse questo luogo come punto di partenza della flotta per l'assalto - \"poi fallito\" - a New Orleans durante la guerra del 1812 tra Inghilterra e Stati Uniti d'America.\nLo sviluppo di Negril come localit\u00e0 turistica inizi\u00f2 verso la fine degli anni cinquanta, nonostante la difficolt\u00e0 di accesso all'area per le navi visto il basso fondale, che costringeva i viaggiatori a sbarcare al largo.\nLa reputazione di luogo molto ospitale crebbe con il passare del tempo e a met\u00e0 degli anni sessanta furono costruiti i primi resort e hotel.\nAgli inizi degli anni settanta, il rifacimento della strada che corre lungo la bianca spiaggia corallina fra Montego Bay e Negril, contribu\u00ec allo sviluppo della zona favorendo la costruzione di nuovi resort turistici.\nTra questi, nel 1977 fu inaugurato l\"'Hedonism II\", un \"all inclusive\" aperto alla clientela naturista / nudista, famoso per i modi disinibiti.\nNel 1976 un piccolo aeroporto fu costruito nella localit\u00e0 di Rutland Point.\nLa maggior parte degli hotel \u00e8 specializzata per ospitare in inverno i turisti nord-americani, ma vi sono numerose strutture dedicate al mercato europeo.\nPer anni Negril \u00e8 stata indicata da molte riviste specializzate come una delle dieci migliori spiagge del mondo.\nA nord si trovano i pi\u00f9 grandi resort e hotel \"all inclusive\", mentre quelli pi\u00f9 piccoli si trovano nella parte sud della lunga spiaggia.\nA sud del piccolo centro si trova il West End, con la suggestiva scogliera, dove sorgono gli hotel che godono di maggiore riservatezza.\nGeografia ed ecologia.\nLa geografia della Giamaica \u00e8 abbastanza varia. Sulla linea costiera occidentale si trovano le spiagge con la sabbia pi\u00f9 fine dell'isola, fino ad arrivare alla lunga spiaggia di oltre 6 chilometri di Negril, nota come \"7-Miles Beach\" (spiaggia di sette miglia) anche se ne misura poco pi\u00f9 di 4.\nAll'interno, dove corre il \"fiume Negril\", si trova una palude quasi impenetrabile chiamata \"Great Morass\" che si estende per 16 chilometri e costituisce il secondo ecosistema palustre della Giamaica.\nQui si trovano i coccodrilli americani e la riserva naturale della Palma Reale.\nLe zone umide sono protette poich\u00e9 contribuiscono al ciclo di crescita e formazione delle spiagge coralline.\nNel 1990, \u00e8 stata fondata l'organizzazione senza scopo di lucro e non governativa per la conservazione della barriera corallina \"(NCRPS) Negril Coral Reef Preservation Society\", per richiamare l'attenzione sulla degradazione continua dell'ecosistema marino.\nIl parco marino di Negril \u00e8 stato costituito ufficialmente il 4 marzo 1998 e interessa un'area totale di circa 160 chilometri quadrati ed \u00e8 gestito dalla NCRPS dal 2002.\nNegril oggi.\nAttualmente Negril ha avuto un forte sviluppo urbano proprio sulla sua lunga spiaggia.\nLe catene alberghiere specializzate nel turismo caraibico, hanno realizzato numerosi resort che stanno causando l'erosione delle coste.\nLa localit\u00e0, inoltre, sta diventando popolare meta dello spring break degli studenti americani."}
{"id": "1822181", "revid": "732240", "url": "https://it.wikipedia.org/wiki?curid=1822181", "title": "Nordisk MobilTelefoni", "text": "NMT (acronimo di \"Nordisk MobilTelefoni\" o \"Nordic Mobile Telephony\" in inglese) \u00e8 la prima rete mobile cellulare (con commutazione automatica) esistente.\nSviluppata a partire dagli anni settanta in alcuni Paesi nordici per conto delle locali societ\u00e0 di poste e telecomunicazioni. Divenuta operativa nel 1981 come risposta alla crescente congestione e poca praticit\u00e0 delle reti mobili a commutazione manuale quali la ARP (150 MHz) in Finlandia e la MTD (450\u00a0MHz) in Svezia, Norvegia e Danimarca. L'ingegnere svedese \u00d6sten M\u00e4kitalo \u00e8 considerato il padre di questo sistema e della telefonia cellulare in generale.\nNMT \u00e8 basata su tecnologia analogica (come l'altro standard europeo TACS) ed operante sui 450 Mhz (NMT-450) e successivamente, in seguito alla congestione del sistema precedente, anche sui 900 Mhz (NMT-900)."}
{"id": "1822182", "revid": "8660", "url": "https://it.wikipedia.org/wiki?curid=1822182", "title": "Paolo Leopizzi", "text": "Biografia.\nAttivit\u00e0 sportiva.\nPrima di intraprendere la sua carriera giornalistica \u00e8 stato un giocatore di football americano: la sua carriera inizia nel 1981, quando veste la maglia dei Rams Milano assieme a Paolo Crosti (futuro presidente della societ\u00e0) dove giunse al terzo posto nella sua prima stagione.\nDue anni dopo \u00e8 tra i fondatori della seconda squadra di Milano, i Seamen. Conclusa la carriera agonistica contribuisce in maniera determinante alla nascita degli Wasps Vigevano e ne diviene head coach, portandoli alla conquista del \"C Bowl\" dopo una regular season da record con zero punti subiti e nello stesso anno solare diventa uno dei quattro migliori head coach italiani alla guida dei Giaguari Torino.\nA fine degli anni 80 partecipa assieme a Bebo Nori ad un camp con i San Diego Chargers, allora guidati da Al Saunders.\nAttivit\u00e0 giornalistica.\nL'esordio televisivo avviene nel 1989 su Odeon TV divenendo inviato per le trasmissioni legate ai motori, quindi dal 1991, divenuto giornalista professionista, approda alla neonata Tele+, seguendo come telecronista il Motomondiale quando i diritti televisivi erano allora gestiti dalla pay-tv, e il Mondiale di Formula 1 dal 1997 al 2002.\nNel 1999 prende il posto di Flavio Tranquillo diventando la voce ufficiale delle principali partite del football NFL, affiancato dal commento tecnico di Bebo Nori, fin quando nel 2008 i diritti passano in mano per due stagioni a RAI Sport.\nDal 2003 con la fusione tra Tele+ e Stream viene cooptato nella redazione di SKY Sport dove diventa caporedattore per i motori e gli sport USA. Inoltre mantiene il suo ruolo di telecronista principale della NFL e curatore fino al 2007 della rubrica dedicata ai motori. Nello stesso anno torna ad essere telecronista della Formula 1 fino al Gran Premio di Gran Bretagna, quando cede il microfono a Carlo Vanzini. Attualmente si occupa della rassegna stampa al touch screen di Sky Sport 24, alternandosi con altri colleghi della redazione sportiva.\nLascia la redazione di Sky Sport il 23 maggio 2021, dopo oltre trenta anni di carriera."}
{"id": "1822186", "revid": "183483", "url": "https://it.wikipedia.org/wiki?curid=1822186", "title": "Gigante azzurra", "text": ""}
{"id": "1822189", "revid": "76963", "url": "https://it.wikipedia.org/wiki?curid=1822189", "title": "Trevor Morgan", "text": "Biografia.\nPrima infanzia.\nFiglio di Linda Borrasso e Joseph Morgan, un agente immobiliare, ha due fratellastri, Joe e Matt e una sorellastra, Jennifer. \nLa sua famiglia si \u00e8 trasferita nella Contea di Orange, dove Trevor ha potuto intraprendere una carriera da attore.\nCarriera.\nMorgan fu notato all'et\u00e0 di sei anni. Un direttore di casting lo vide e chiese a sua madre se fosse interessata a fargli prendere parte ad un provino.\nMorgan \u00e8 stato il giovanissimo volto di alcuni noti spot pubblicitari a partire dall'et\u00e0 di 6 anni, apparendo in svariate pubblicit\u00e0 per la McDonald's e la Cheerios.\nHa ottenuto parti di rilievo in film di successo internazionale quali \"The Sixth Sense - Il sesto senso\", insieme ad Haley Joel Osment, \"Il patriota\", affiancato da altri giovani attori di talento quali Gregory Smith, Logan Lerman e Bryan Chafin del \"Jurassic Park III\".\nInsieme ad Osment l'attore ha lavorato anche sul set del film \"Il ricordo di un aprile\", mentre insieme a Lerman ha recitato anche in \"The Flannerys\".\nTra i numerosi film e serie televisive Morgan ha preso parte a \"Family Plan - Un'estate sottosopra\" con il giovane attore Zachary Browne, \"Prigione di vetro\" in cui si \u00e8 distinto ancora una volta, nella parte di un orfano in un drammatico contesto familiare, \"Un sogno, una vittoria\" con Angus T. Jones, \"Mean Creek\" quest'ultimo con Rory Culkin (fratello dei pi\u00f9 celebri Macaulay e Kieran Culkin) oltre che con Ryan Kelley, \"The Prize Winner of Defiance, Ohio\" con Michael Seater e \"Off the Black\" con Noah Fleiss. \nInsieme a Rory Culkin ha recitato ancora in \"Chasing 3000\".\nNotevole anche la sua interpretazione in alcuni episodi di \"E.R. - Medici in prima linea\" di cui colpisce l'intensit\u00e0 con cui ha impersonato un bambino malato di cancro.\nVita privata.\nAmante della musica (suona la chitarra) e di sport quali il basketball, il baseball e l'hockey su ghiaccio, Morgan ha frequentato la \"Laurel Springs School\", una prestigiosa scuola statunitense soprannominata \"la scuola delle star\".\nPer la sua carriera come giovane attore Morgan ha conseguito prestigiosi riconoscimenti, tra cui 6 nomination, uno Special Distinction Award nel 2005 e un President Award l'anno successivo."}
{"id": "1822192", "revid": "1543377", "url": "https://it.wikipedia.org/wiki?curid=1822192", "title": "Festival di Cannes 1955", "text": "L'8\u00aa edizione del Festival di Cannes si \u00e8 svolta a Cannes dal 26 aprile al 10 maggio 1955.\nA partire da questa edizione la Palma d'oro ha sostituito il Grand Prix come maggior riconoscimento del Festival. La prima \u00e8 stata assegnata dalla giuria presieduta dallo scrittore francese Marcel Pagnol al film statunitense \"Marty, vita di un timido\" di Delbert Mann."}
{"id": "1822194", "revid": "1305772", "url": "https://it.wikipedia.org/wiki?curid=1822194", "title": "Isolo", "text": "L'Isolo o Isumbi \u00e8 un gioco della famiglia dei mancala, diffuso presso il popolo Sukuma della Tanzania settentrionale. Esiste in tre varianti, rispettivamente praticate dalle donne, dai ragazzi e dagli uomini; la versione per gli uomini \u00e8 la pi\u00f9 complessa e prestigiosa, e viene anche chiamata \"il gioco reale dei Sukuma\".\nTavoliere e pezzi.\nIl tavoliere (chiamato \"isolo\", plurale \"masolo\"), come quello del Bao, comprende 4 file da 8 buche. I pezzi (chiamati \"busolo\") sono 64, generalmente semi di \"Caesalpinia bonduc\". Alcuni tavolieri comprendono due buche di dimensioni maggiori, e posizionate in disparte (chiamate \"twe kwa magado\") utilizzate per contare i punti deponendovi alcuni pezzi speciali (\"kit\u00e9e\").\nRegole.\nIsolo per le donne.\nInizialmente, i pezzi vengono deposti 2 per buca. Ogni giocatore controlla le due file di buche pi\u00f9 vicine a s\u00e9.\nAl proprio turno, il giocatore preleva tutti i pezzi da una buca che contenga almeno due pezzi (\"liha\"), e li semina in senso antiorario. La semina termina in una cattura se l'ultimo pezzo cade in una buca della fila interna, non vuota, e almeno una delle buche avversarie antistanti (interna o esterna) contiene pezzi. In tal caso, i pezzi avversari nelle buche antistanti vengono catturati e vengono seminati a partire dalla stessa buca da cui era partita la mossa che ha condotto alla cattura.\nSe l'ultimo pezzo di una semina cade in una buca vuota, il turno finisce (la fine del turno viene detta \"kucha\", \"morire\"). Se l'ultimo pezzo cade in una buca che contiene semi, ma non ci sono le condizioni per una cattura, i pezzi presenti nella buca vengono prelevati e la semina continua a staffetta. Una semina che non si conclude in cattura viene detta \"kutagata\".\nPerde il giocatore che per primo non \u00e8 in condizioni di muovere perch\u00e9 non ha pi\u00f9 pezzi o ha solo buche contenenti un singolo pezzo (\"ngosha\").\nIsolo per i ragazzi.\nLa variante per i ragazzi utilizza le stesse regole di quella per le donne; variano la disposizione iniziale dei pezzi e alcune regole extra che si applicano nella prima fase del gioco.\nLa disposizione iniziale dei pezzi \u00e8 la seguente:\n 17 2 0 2 0 2 0 2\n 0 1 2 0 2 0 2 0\n 0 2 0 2 0 2 1 0\n 2 0 2 0 2 0 2 17\nOgnuno dei due giocatori \u00e8 inizialmente in \"fase di apertura\". In questa fase, il giocatore semina i propri pezzi facendo uso solo delle quattordici buche pi\u00f9 a sinistra; anche le semine vengono eseguite limitatamente (come se il tavoliere avesse 7 colonne anzich\u00e9 8). Inoltre, i contenuti delle sue due buche pi\u00f9 a destra (le due inutilizzate) non possono essere catturate dall'avversario.\nLa fase di apertura del giocatore si conclude quando il giocatore preleva per la prima volta dalla buca contenente 17 pezzi, detta \"ng'hana\". Si noti che i due giocatori possono rimanere in fase di apertura per un numero di turni diverso.\nBibliografia.\nAssia Popova (1979) \"Isolo, jeu royal des Sukuma\", in \u00abCahiers d'\u00e9tudes africaines\u00bb, 73-76, XIX-1-4."}
{"id": "1822205", "revid": "146644", "url": "https://it.wikipedia.org/wiki?curid=1822205", "title": "Transantarctic Mountains", "text": ""}
{"id": "1822208", "revid": "287204", "url": "https://it.wikipedia.org/wiki?curid=1822208", "title": "Dokkodo", "text": ""}
{"id": "1822209", "revid": "339392", "url": "https://it.wikipedia.org/wiki?curid=1822209", "title": "AT-14", "text": ""}
{"id": "1822212", "revid": "1305772", "url": "https://it.wikipedia.org/wiki?curid=1822212", "title": "Abila", "text": ""}
{"id": "1822215", "revid": "181699", "url": "https://it.wikipedia.org/wiki?curid=1822215", "title": "Pietra sperone", "text": "La pietra sperone del Tuscolo \u00e8 un materiale costruttivo molto utilizzato nell'area dei Castelli Romani e di Roma, simile al tufo, ma di colore pi\u00f9 scuro. Chiamato dai Romani \"lapis Gabinum\" o \"lapis Tusculanus\", trae nome dall'altura del Tuscolo, nei Colli Albani, attorno a cui si concentrava l'attivit\u00e0 estrattiva di questo materiale. La cava pi\u00f9 famosa di pietra sperone era situata alle pendici di \"Monte Salomone\", in comune di Monte Compatri. \nIn pietra sperone sono state realizzate numerose costruzioni monumentali: la facciata della Cattedrale di San Pietro a Frascati, numerose parti architettoniche delle ville tuscolane, il teatro romano dell'antica \"Tusculum\", la chiesa di San Gregorio Magno a Monte Porzio Catone, la facciata dell'ex Palazzo delle Corporazioni (ora Ministero dello Sviluppo Economico) a Roma."}
{"id": "1822216", "revid": "30794", "url": "https://it.wikipedia.org/wiki?curid=1822216", "title": "Ahl al-Kahf", "text": "Ahl al-Kahf \u00e8 un villaggio della Giordania situato a 13\u00a0km a sud della capitale, Amman.\nIn questo villaggio la quasi totalit\u00e0 della popolazione \u00e8 di etnia araba e di religione islamica e si aggira attorno ai 1500 abitanti, dediti soprattutto all'artigianato locale. Ma l'economia si basa principalmente sui pellegrinaggi di numerosi credenti musulmani, che vengono per visitare la \"grotta dei sette dormienti\".\nQueste grotte sono riconducibili al periodo di dominazione romana, ma la loro grande importanza per l'Islam \u00e8 dovuta ad un racconto contenuto nel Corano: sette ragazzi che credevano in Dio si sarebbero nascosti in una di queste grotte per sfuggire alla persecuzione di un tiranno che voleva costringerli ad abiurare il loro credo; nella grotta Allah li avrebbe fatti addormentare tanto profondamente che i persecutori, quando li trovarono, li credettero morti. Il racconto coranico sostiene che essi si svegliarono dopo trecento anni (e ne aggiungono nove, facendo l'equazione con gli anni lunari).\nDopo diversi secoli i conquistatori musulmani resero onore ai sette fanciulli decorando le grotte l'entrata del sepolcro con colonne riccamente addobbate con motivi floreali.\nAltra meta di pellegrinaggio del villaggio \u00e8 la moschea, un tempo chiesa bizantina, riconvertita durante il regno della dinastia degli Omayyadi."}
{"id": "1822217", "revid": "438678", "url": "https://it.wikipedia.org/wiki?curid=1822217", "title": "L'anonima Roylott", "text": "L'anonima Roylott \u00e8 un film del 1936 diretto da Raffaello Matarazzo.\nTrama.\nL'anonima Roylott \u00e8 una azienda chimica gestita da due fratelli, Joe ed Eric, che, con l'aiuto dell'abile avvocato Evans, stipula contratti \u2013 capestro con giovani e promettenti chimici allo scopo di sfruttarne le capacit\u00e0 ed i brevetti estromettendoli dalla loro utilizzazione. Una di queste vittime \u00e8 Giorgio Harris, giovane ingegnere, che \u00e8 fidanzato con Helena, nipote di Joe.\nI due fratelli vengono uccisi a breve distanza l'uno dall'altro e saranno molti i sospettati del duplice omicidio, tra i quali anche Harris ed Helena; alla fine per\u00f2 sar\u00e0 proprio l'avvocato Evans a venirne accusato, dato che la pistola con cui sono stati uccisi i due industriali viene ritrovata in una tasca del suo soprabito.\nNonostante le sue proclamazioni di innocenza, egli viene condannato ad essere giustiziato sulla sedia elettrica. Ma l'ispettore di polizia che lo ha accusato si \u00e8 intanto convinto che Evans \u00e8 innocente. Per smascherare il vero colpevole inscena quindi una finta esecuzione e l'espediente ha successo.\nSi scopre infatti che l'assassino \u00e8 in realt\u00e0 uno dei tanti inventori che la ditta ha raggirato, che ha cos\u00ec consumato una folle vendetta covata da vent'anni. Evans \u00e8 quindi libero, ma l'angosciosa esperienza ha condotto anche lui alla follia.\nRealizzazione del film.\nSoggetto e sceneggiatura.\nIl film \u00e8 tratto da un'opera teatrale, di intreccio molto complicato, scritta da Giannini che, con il titolo di \u201cAnonima Fratelli Roylott\u201d, apparve sulle scene, rappresentata per la prima volta dalla \"Compagnia Spettacoli gialli\" nel gennaio del 1934 ottenendo ottime critiche, tra cui quella di Marco Ramperti, che descrisse i tre atti come \u00abideati con novit\u00e0, scritti con talento, recitati con passione. \nIl successo indusse quindi il suo autore alla trasposizione cinematografica, riformando a tal fine con Matarazzo la stessa coppia che gi\u00e0 l'anno prima si era cimentata nel genere giallo con \"Il serpente a sonagli\". Copie del soggetto e della sceneggiatura - che hanno alcune differenze rispetto all'opera teatrale - sono conservati presso il \"Fondo Giannini\". Nel 1954 Giannini ripubblic\u00f2 nella collana del \"Giallo Mondadori\" un romanzo tratto dalla sua opera teatrale di vent'anni prima.\nProduzione.\nLa lavorazione del film inizi\u00f2 nel marzo del 1936 e fu realizzata negli stabilimenti Cines di Roma. Inizialmente per il film si pens\u00f2 ad un titolo diverso, cio\u00e8 \"Gli avvoltoi della metropoli\", ma poi si conferm\u00f2 quella dell'opera teatrale originaria.\nAccoglienza.\n\"L'anonima Roylott\" usc\u00ec nelle sale cinematografiche nel novembre 1936, distribuito quasi contemporaneamente ad un altro giallo dello stesso Matarazzo, \"Joe il rosso\", sovrapponendosi spesso nelle programmazioni di diverse citt\u00e0.\nCritica.\nLa pellicola ricevette giudizi contrastanti. Da un lato \"Il Messaggero\" scrisse che \u00abquesta volta la collaborazione tra Matarazzo e Giannini ha dato buoni frutti. Matarazzo non solo ha condotto le cose sbrigativamente, ma la rapidit\u00e0 dell'azione non nuoce alla chiarezza dei fatti, ed ha saputo distribuire equamente i sospetti tra tutti i sospettati, il che per un film del genere rappresenta la pi\u00f9 encomiabile delle precauzioni\u00bb. Giudizio favorevole condiviso anche dalla \"Illustrazione Italiana\" che consider\u00f2 il film \u00abnotevole se non per l'essenziale bont\u00e0 artistica, per la persistenza e l'immancabilit\u00e0 dell'effetto assicuratogli da un complesso di attori eccezionalmente concertati\u00bb.\nValutazioni meno positive, ma ancora sufficienti apparvero su \"La Stampa\", in cui si constatava che Matarazzo \u00abha obbedito alle leggi del dramma giallo che dall'America ci sono giunte\u00bb, cos\u00ec come sul \"Corriere della Sera\" che, pur avanzando \u00abmolte riserve per l'abbondanza di sviluppi ed episodi, anche troppa perch\u00e9 in certi casi impedisce la delineazione dei caratteri\u00bb riconobbe che \u00abad ogni modo il film riesce a quegli intenti di dilemma e di brivido che si propone\u00bb.\nA questi commenti pi\u00f9 o meno positivi si contrapposero altri completamente negativi. Se la \"Rivista del Cinematografo\" limit\u00f2 la propria critica allo stile del film, scrivendo di un \u00abgiallo meritevole di assoluta stroncatura\u00bb in quanto \u00abpesante, monotono ed in definitiva anticinematografico\u00bb, non mancarono anche coloro che invece sferzarono la pellicola con critiche per la sua ambientazione straniera in contrasto con le iniziative che il regime aveva avviato nel 1935 per creare una cinematografia di \"impronta\" italiana. Cos\u00ec ad esempio Raffaele Patuelli critic\u00f2 con veemenza \u00abi gangster nazionali, interamente fabbricati in Italia con materiale italiano: sono gli \"americani\" della Cines, appartengono ad una classe che non ha pi\u00f9 n\u00e9 razza, n\u00e9 idee, n\u00e9 gusto. Si gira \"Squadrone bianco\" e loro stanno ancora l\u00ec con i tabarin, i frac, le bionde platino ed i giovinotti galanti. Il cinema italiano di oggi non ha nulla a che fare col cinema degli americani\u00bb.\nRetrospettivamente, i commenti di quanti si occuparono, in vario modo, della filmografia di Matarazzo, hanno confermato i giudizi del tempo. Secondo Angela Prudenzi \u00abil susseguirsi forsennato degli eventi toglie spessore ai personaggi (...) la regia rivela impacci non lievi. Incertezze che non impediscono tuttavia che Matarazzo sfoggi alcune soluzioni sorprendenti, utilizzando un linguaggio usato nel cinema americano, ma raro in quello italiano di quegli anni\u00bb. Tuttavia, pi\u00f9 recentemente, il film \u00e8 stato indicato come meritevole di attenzione per le soluzioni tecniche di alcune scene a valenza altamente spettacolare mutuate dal cinema americano che Giannini ben conosceva per aver curato la riduzione italiana di numerose pellicole.\nDistribuzione.\nCos\u00ec come per tutta la produzione italiana degli anni trenta, anche per \"L'anonima Roylott\" non esistono dati ufficiali sui risultati economici del film, n\u00e9 le fonti forniscono elementi indiretti a tale proposito. Tuttavia, considerata la sua ambientazione \"americana\", la pellicola ottenne di essere distribuita dalla Warner Bros. anche all'estero. Successivamente queste ambientazioni \"esotiche\" furono spesso giudicate negativamente. Cos\u00ec ad esempio Argentieri, ricordando che quello dei film ambientati all'estero fu un fenomeno di vaste proporzioni, ritiene tali soluzioni \u00abimprobabili, ridicole ed approssimative\u00bb, aggiungendo che \u00aba volte queste dislocazioni erano anche espedienti per non provocare obiezioni nei censori\u00bb."}
{"id": "1822220", "revid": "125302419", "url": "https://it.wikipedia.org/wiki?curid=1822220", "title": "Cent'anni di solitudine", "text": "Cent'anni di solitudine (\"Cien a\u00f1os de soledad\") \u00e8 un romanzo del 1967 del Premio Nobel colombiano Gabriel Garc\u00eda M\u00e1rquez, considerato tra le opere pi\u00f9 significative della letteratura del Novecento.\nNarra le vicende di sette generazioni della famiglia Buend\u00eda, il cui capostipite, Jos\u00e9 Arcadio, fonda alla fine del XIX secolo la citt\u00e0 di Macondo. La storia \u00e8 narrata con uno stile elaborato e personale, ricco di prolessi che anticipano drammaticamente gli avvenimenti ancora da narrare. Attraverso un modello che unisce rigore formale e frasi sontuose, radici classiche e sperimentazione, il romanzo svel\u00f2 il vitalismo di un universo di solitudini incrociate, dove si succedono i destini ineluttabili di una famiglia, romanzo nel quale, come disse Ariel Dorfman, \u00abl'individuo \u00e8 divorato dalla storia e la storia \u00e8 divorata a sua volta dal mito\u00bb.\nIl romanzo, scritto in diciotto mesi, \u00e8 considerato l'opera maggiore dell'autore; pubblicato originariamente dalla casa editrice Sudamericana a Buenos Aires nel giugno 1967, vendette in due settimane ottomila copie; nei tre anni successivi 600 000 copie. Fu in seguito tradotto in 37 lingue vendendo pi\u00f9 di venti milioni di copie. Lo stile del romanzo, il celebre realismo magico, e la materia tematica fanno s\u00ec che \"Cent'anni di solitudine\" diventi rappresentativo del \"boom\" latinoamericano degli anni sessanta e settanta, influenzato stilisticamente dal modernismo (europeo e nordamericano) e dal movimento letterario legato alla rivista cubana \"Vanguardia\".\nLa stesura.\nLo scrittore colombiano Gabriel Garc\u00eda M\u00e1rquez fu uno dei quattro romanzieri latinoamericani coinvolti per primi nel \"boom\" letterario latinoamericano degli anni sessanta e settanta, insieme al peruviano Mario Vargas Llosa, all'argentino Julio Cort\u00e1zar e al messicano Carlos Fuentes. \"Cent'anni di solitudine\" procur\u00f2 a Garc\u00eda M\u00e1rquez fama internazionale all'interno del movimento magico-realista della letteratura latinoamericana.\nInterpretazione metaforica della storia colombiana, dalla fondazione allo Stato contemporaneo, \"Cent'anni di solitudine\" riporta diversi miti e leggende locali attraverso la storia della famiglia Buend\u00eda, le cui diverse generazioni si inseriscono nella vita del paese e permettono di raccontare, seppure con lo specchio deformante della maschera linguistica, gli eventi storici della Colombia moderna, come le polemiche del XIX secolo a favore e contro la riforma politica liberale di uno stile di vita coloniale, il lento inserimento sulla via del progresso, con l'arrivo della ferrovia, del cinema e dell'automobile, la guerra dei mille giorni (1899-1902), l'egemonia economica della United Fruit Company (\"Compagnia bananiera\" nel libro), nella logica della dottrina Monroe, e la conseguente sanguinosa repressione dello sciopero come politica di relazioni fra governo e classe lavoratrice..\n\"Cent'anni di solitudine\" \u00e8 il risultato definitivo di una lunga lavorazione iniziata da giovane; gi\u00e0 nel 1944 Garc\u00eda M\u00e1rquez era ossessionato dalla costruzione di una storia familiare; arriv\u00f2 anche a pubblicare degli \"appunti per un romanzo\" con il titolo \"La casa de los Buend\u00eda\" (\"Cr\u00f3nica\" n. 6, Barranquilla, 3 giugno 1950). Per lungo tempo il titolo di lavorazione dell'opera rimane \"La casa\", e una costola del romanzo dar\u00e0 origine a \"Foglie morte\".\nDopo la stesura di \"La mala ora\" Garc\u00eda M\u00e1rquez soffre un blocco creativo, perch\u00e9 si rende conto che sta maturando l'opera della sua vita. Nel 1965 vive a Citt\u00e0 del Messico con la moglie e i figli; nel mese di gennaio, durante le vacanze, sulla strada per raggiungere la localit\u00e0 di villeggiatura di Acapulco, ha un'improvvisa visione di come dovr\u00e0 essere il suo romanzo, in particolare l\"'incipit\" e il primo capitolo; ferma la Opel che sta guidando e dice alla moglie che ha finalmente trovato lo stile giusto per la sua scrittura: utilizzer\u00e0 il tono narrativo-epico con cui la nonna gli narrava le storie fantastiche della sua infanzia. Tornato a casa, si chiude nello studio e continua a scrivere per diciotto mesi, pregando la moglie di occuparsi di ogni cosa; Mercedes Barcha far\u00e0 debiti fino a 12 000 dollari per la conduzione familiare, finch\u00e9 il romanzo non sar\u00e0 pronto.\nTrama.\n\"Cent'anni di solitudine\" \u00e8 la storia delle sette generazioni della famiglia Buend\u00eda nell'immaginaria cittadina di Macondo, nella Colombia caraibica. Lo stile di questo romanzo, definito in seguito \"realismo magico\", racconta un microcosmo arcano e segregato in cui la linea di demarcazione fra vivi e morti non \u00e8 cos\u00ec nitida e ai vivi \u00e8 dato il dono tragico della chiaroveggenza, il tutto sullo sfondo di un drammatico messaggio di isolamento e arretratezza. Il romanzo \u00e8 diviso in capitoli separati da un'interruzione di pagina, che non sono tuttavia numerati n\u00e9 intitolati. Dalla fondazione di Macondo alla sua fine passano circa cento anni, appunto, di \"solitudine\"; pressappoco equivalente, nella lente trasfigurata della fantasia dell'autore, al periodo colombiano dal 1830 (anno di fondazione della Colombia simboleggiata da Macondo) alla depressione economica post-bananiera del 1930, come si evince dai pochi avvenimenti storici ricordati e dalle tecnologie usate.\nLa prima generazione.\n\"I Buend\u00eda della prima generazione sono protagonisti dei capitoli da 1 a 3. \"\nIl capostipite e fondatore di Macondo, Jos\u00e9 Arcadio Buend\u00eda, e sua moglie (e cugina di primo grado) Ursula Iguar\u00e1n lasciano la citt\u00e0 in cui vivono dopo che lui ha ucciso un uomo che lo prendeva in giro per questioni sessuali. Insieme a ventuno amici e con le loro famiglie, vagano nella selva e nelle paludi per quattordici mesi nel tentativo di raggiungere la costa atlantica. Una notte Jos\u00e9 Arcadio sogna una citt\u00e0 fatta di ghiaccio e ode pronunciare il nome \"Macondo\", cos\u00ec decide di fermarsi lungo il fiume dove \u00e8 accampato.\nNasce cos\u00ec Macondo, citt\u00e0 di 300 anime; il primo nato nel nuovo villaggio \u00e8 suo figlio secondogenito Aureliano. Circondata da acque e paludi, il villaggio viene trovato per caso in mezzo al nulla dalla trib\u00f9 dello zingaro Melqu\u00edades, per lungo tempo l'unico contatto con il mondo esterno. Melqu\u00edades porta a Macondo il fascino dell'alchimia (Jos\u00e9 Arcadio sacrificher\u00e0 alla formula per produrre l'oro, malgrado lo zingaro l'abbia messo in guardia, il piccolo tesoro della moglie) e la consapevolezza che il villaggio nella giungla \u00e8 rimasto indietro rispetto al progresso.\nDopo la morte di Melqu\u00edades, la trib\u00f9 zingara che lo sostituisce porta soltanto fenomeni da baraccone, come la macchina per produrre il ghiaccio che rimane impressa nella fantasia del bambino Aureliano e che fornisce lo spunto per il memorabile e famoso \"incipit\" del romanzo, la prima delle molte prolessi della narrazione:\nDivenuto adolescente, il primogenito dei Buend\u00eda, che porta lo stesso nome del padre, Jos\u00e9 Arcadio, ha una relazione segreta con Pilar Ternera, una giovane donna \u201csedotta e abbandonata\u201d che lavora in casa Buend\u00eda. Ma un giorno ha un colpo di fulmine per una ragazzina zingara, e fugge insieme alla trib\u00f9 girovaga. Partita al suo inseguimento, la madre Ursula (che ha appena dato alla luce una terza figlia, Amaranta) scompare per mesi, e al suo ritorno rivela che a solo due giorni di distanza sorge un'altra cittadina lungo la strada del servizio postale. Macondo non \u00e8 pi\u00f9 isolata.\nIl paese si ingrandisce con nuovi immigrati. Pilar Ternera d\u00e0 alla luce il figlio di Jos\u00e9 Arcadio, che per distinguerlo dal padre e dal nonno viene chiamato Arcadio. Un giorno arriva a casa Buend\u00eda una piccola orfana, inviata da lontani parenti che nessuno ricorda: si chiama Rebeca e viene allevata insieme ad Arcadio, ma la bambina porta con s\u00e9 il contagio della malattia dell'insonnia. Oltre a impedire di dormire, il morbo provoca una progressiva e grave perdita di memoria, al punto che gli abitanti di Macondo devono scrivere bigliettini con il nome delle cose su ogni oggetto di uso comune e compilare una lista di incombenze quotidiane per sopravvivere. A salvare il villaggio \u00e8 lo zingaro Melqu\u00edades, ritornato dalla morte con una pozione medicinale.\nMacondo adesso \u00e8 collegata con il resto del paese; un giorno giunge una bizzarra compagnia, un'anziana molto grassa che si fa mantenere dalla nipotina, costretta a coricarsi con decine di uomini al giorno. Aureliano Buend\u00eda, ormai ventenne, si intrattiene con la ragazzina senza approfittarne.\nDopo il collegamento con la civilt\u00e0, tuttavia, Macondo viene raggiunta anche dall'autorit\u00e0, nella persona del correggitore don Apolinar Moscote, che per\u00f2 viene cacciato da Jos\u00e9 Arcadio quando pretende di decidere persino il colore di casa Buend\u00eda, ampliata e ristrutturata per la famiglia allargata. Don Apolinar ritorna con famiglia e soldati per insediarsi a Macondo, e stabilisce una tregua con i Buend\u00eda; ma il giovane Aureliano, che accompagna il padre, si innamora perdutamente di una delle figlie di Moscote, Remedios, di soli nove anni.\nLa seconda e la terza generazione.\n\"Dal capitolo 4 al capitolo 9\"\nAureliano Buend\u00eda perde il sonno per Remedios Moscote. Durante le sue smanie, una notte si infila in camera di Pilar Ternera e perde la verginit\u00e0 con lei, poi chiede ai genitori di sposarsi con la figlia del correggitore. Passato lo sgomento di entrambe le famiglie, dal momento che Remedios \u00e8 ancora impubere, le nozze vengono rimandate. Anche Rebeca e Amaranta raggiungono l'et\u00e0 dell'amore, e entrambe si invaghiscono dell'italiano Pietro Crespi, venuto a casa Buend\u00eda per installare una pianola automatica acquistata da Ursula per insegnare le danze moderne alle ragazze. A essere corrisposta \u00e8 Rebeca, con gran risentimento della sorellastra, la quale giura che i due non si sposeranno mai. Le nozze di Rebeca e quelle di Aureliano vengono fissate nello stesso giorno, ma una falsa lettera sulla morte della madre allontana Pietro Crespi.\nRemedios si trasferisce a casa dei suoceri, ed \u00e8 lei a prendersi cura di Jos\u00e9 Arcadio quando il vecchio impazzisce e occorre legarlo a un albero. Amaranta, gelosa, continua a augurarsi qualcosa di tremendo che impedisca le nozze di Rebeca, nutrendo anche il proposito di avvelenarla il giorno prima del matrimonio; purtroppo non \u00e8 necessario perch\u00e9 Remedios muore a causa di una gravidanza gemellare. Aureliano ne esce distrutto, ma improvvisamente torna a casa suo fratello Jos\u00e9 Arcadio, enorme e con il corpo tutto tatuato, dopo aver girato il mondo intero. Sopravvive grazie a prestazioni sessuali da superdotato finch\u00e9 Rebeca si invaghisce di lui e si intrufola nella sua stanza nottetempo. Poco dopo i due si sposano (il prete rivela che non sono fratelli) malgrado la contrariet\u00e0 di Ursula, e si trasferiscono a vivere in un'altra casa. Rassegnato, Pietro Crespi comincia a frequentare Amaranta e le chiede di sposarlo: dovrebbe essere il coronamento dell'attesa della giovane, ma lei prende tempo.\nIntanto la situazione politica evolve verso il dramma. Dopo la morte della giovanissima moglie, Aureliano ha continuato a frequentare la casa del suocero che ha fiducia in lui; cos\u00ec assiste ai brogli elettorali quando le schede dei voti liberali vengono sostituite con voti conservatori. La sollevazione armata \u00e8 gi\u00e0 iniziata altrove; \u00e8 Aureliano, dopo qualche tentennamento, a mettersi a capo dell'insurrezione a Macondo: i soldati del correggitore vengono disarmati, a don Moscote non viene torto un capello, ma ventuno giovani si danno alla macchia insieme all'autonominato colonnello Aureliano Buend\u00eda. \u00c8 lo stesso numero di uomini che erano giunti insieme a suo padre attraverso le paludi per fondare Macondo sulla riva del fiume.\n\u00c8 l'inizio del lungo periodo di guerre civili.\n\"La lunga parentesi delle guerre civili comprende i capitoli da 6 a 9, e si apre con una sorta di secondo incipit tra i passaggi pi\u00f9 noti dell'autore colombiano:\"\nAureliano lascia luogotenenza di Macondo a Arcadio, che ne approfitta per atteggiarsi a tiranno. Abolisce la messa domenicale e governa per decreti, ma quando decide di fucilare don Apolinar Moscote, sua nonna interviene a ridimensionare la sua autorit\u00e0. L'ex correggitore \u00e8 salvo, il prete pu\u00f2 tornare a celebrare, ma Arcadio si costruisce una casa nuova con soldi pubblici, anche grazie alla complicit\u00e0 di suo padre Jos\u00e9 Arcadio.\nAmaranta rivela a Pietro Crespi che non ha nessuna intenzione di sposarlo, il giovane italiano \u00e8 cos\u00ec disperatamente preso da lei, dopo la delusione ricevuta da Rebeca, che si toglie la vita. Amaranta \u00e8 distrutta dal rimorso, ma la vicenda politica prende il sopravvento. La guerra va male per i liberali, l'esercito governativo prende d'assalto Macondo; dopo una strenua resistenza, Arcadio viene catturato e fucilato, lasciando la moglie con la figlia Remedios e in attesa di due gemelli. I liberali si arrendono, il colonnello Buend\u00eda cade prigioniero, il suo ultimo desiderio \u00e8 che la sentenza di morte venga eseguita nella sua citt\u00e0. Al suo arrivo in ceppi la madre stenta a riconoscerlo: si \u00e8 indurito e inaridito. L'ostilit\u00e0 degli abitanti tuttavia \u00e8 cos\u00ec tangibile che i militari devono estrarre a sorte i nomi del plotone d'esecuzione, e al momento della fucilazione il capitano Carnicero libera il prigioniero e fugge con lui insieme ai suoi uomini.\nI liberali trattano con il governo la pace e l'ingresso in parlamento, ma il colonnello Aureliano Buend\u00eda li sconfessa e promuove una serie di sollevazioni fino a proclamare la guerra totale. A Macondo arriva un sindaco militare, il colonnello Moncada, che tratta con umanit\u00e0 e rispetto i cittadini; questo non impedisce a Aureliano, il cui esercito vittorioso torna in citt\u00e0, di rispettare il pronunciamento del tribunale militare che lo condanna a morte. Il lutto perseguita la famiglia Buend\u00eda: il capostipite Jos\u00e9 Arcadio muore di vecchiaia e demenza, suo figlio Jos\u00e9 Arcadio viene misteriosamente assassinato; Aureliano Jos\u00e9, figlio del colonnello e di Pilar Ternera, muore fucilato. Tuttavia, una dopo l'altra diciassette donne portano bambini di diverse et\u00e0 a Macondo per farli riconoscere come figli del colonnello Buend\u00eda, il quale durante la guerra non si \u00e8 mai sottratto all'usanza di ricevere nella tenda fanciulle che le stesse madri gli portavano per \u201cmigliorare la razza\u201d.\nLa guerra va di nuovo male per i liberali. Il colonnello Buend\u00eda \u00e8 sempre pi\u00f9 solo e esacerbato. Arriva persino a lasciare che il suo amico d'infanzia Gerineldo M\u00e1rquez venga condannato a morte dal tribunale militare per insubordinazione, perch\u00e9 si oppone alle manovre dei politicanti di partito che rinunciano agli ideali liberali. Prima dell'esecuzione della sentenza tuttavia il colonnello ha una crisi di coscienza, libera l'amico e fuggono insieme con l'intento di porre termine alla guerra. Da questo momento il carattere del colonnello peggiora ulteriormente, le ostilit\u00e0 rincrudiscono con l'intento di costringere il governo e il partito liberale a negoziare. L'armistizio che pone fine alle guerre civili viene infine firmato a Neerlandia, vicino a Macondo. Aureliano Buend\u00eda sigla la resa, quindi si spara un colpo al cuore che tuttavia non lede alcun organo vitale.\nLa quarta e la quinta generazione.\n\"Dal capitolo 10 al capitolo 17\"\nMentre il colonnello Buend\u00eda si ritira a vita privata nella casa di Macondo, dedicandosi alla produzione artigianale di pesciolini d'oro, i tre figli di Arcadio e Santa Sofia de la Piedad si affacciano all'adolescenza: la bellezza della primogenita, Remedios, \u00e8 tale da far perdere la ragione a pi\u00f9 di un uomo, malgrado in casa venga considerata minorata a causa della sua ingenuit\u00e0 nei rapporti interpersonali. I suoi fratelli minori, i gemelli Jos\u00e9 Arcadio Secondo e Aureliano Secondo, nati dopo la morte del padre, probabilmente hanno giocato allo scambio di identit\u00e0, dal momento che il primo ha ereditato il fisico e il carattere degli Aureliano, e il secondo somiglia invece agli Arcadio.\n\u201cRemedios la bella non era un essere di questo mondo\u201d: della sua fiabesca bellezza che ha gi\u00e0 portato alla morte o alla pazzia pi\u00f9 giovani si mormora parecchio a Macondo, finch\u00e9 nonna Ursula, ormai centenaria, acconsente che la giovane diventi Reginetta dello sfrenato Carnevale organizzato in citt\u00e0, dove il benessere continua a aumentare. La fama della festa \u00e8 tale da attirare in citt\u00e0 un'altra giovane di favolosa bellezza, Fernanda del Carpio; di lei si invaghisce perdutamente Aureliano Secondo, che riesce a sposarla dopo averla inseguita fino nella sua tetra e remota citt\u00e0 sull'altopiano.\nGiunta a Macondo, Fernanda cambia poco per volta le abitudini di casa Buend\u00eda, introducendo l'osservanza di prescrizioni religiose nei ritmi di vita e anche nell'intimit\u00e0 coniugale: in questa si raggiunge un equilibrio quando il marito riesce a convincerla che la straordinaria fertilit\u00e0 degli animali da allevamento che arricchisce a dismisura la casa \u00e8 dovuta alla presenza della propria amante Petra Cotes. Fernanda d\u00e0 alla luce due figli, Jos\u00e9 Arcadio, destinato fin dalla pi\u00f9 tenera et\u00e0 al seminario nella speranza che diventi papa, e Renata Remedios detta Meme.\nIl governo conservatore decide di festeggiare la pacificazione e il genetliaco di Aureliano Buend\u00eda conferendogli una medaglia al valore, ma l'anziano colonnello rifiuta indignato. Nel frattempo a Macondo arriva, insieme alla ferrovia, il progresso. La cittadina si ingrandisce, giungono anche degli stranieri che Aureliano Secondo invita a pranzo. Tra di loro lo statunitense Mr. Brown, che si fa promotore dell'arrivo della Compagnia Bananiera. Le terre che circondano Macondo vengono giudicate adatte alla coltivazione di frutta, molti abitanti cominciano a lavorare per la multinazionale. Gli americani costruiscono un villaggio separato con belle case e vita indipendente. I \"gringos\" portano con s\u00e9 uomini dal grilletto facile, e quando un bambino viene trucidato insieme al nonno per una quisquilia, Aureliano Buend\u00eda si indigna al punto di voler promuovere una nuova guerra totale per cacciare gli stranieri, ma l'amico Gerineldo M\u00e1rquez lo fa desistere. A seguito delle sue minacce di insurrezione, tutti i suoi figli illegittimi (tranne il primogenito Aureliano Amador) vengono assassinati da pistoleri in una sola notte in diverse localit\u00e0 della Colombia.\nRemedios la bella improvvisamente ascende al cielo in un'esplosione di luce, circondata da farfalle, dopo aver fatto perdere la ragione a diversi uomini. Aureliano Buend\u00eda non esce pi\u00f9 dalla sua stanza dove continua a lavorare ai pesciolini d'oro, finch\u00e9 un mattino muore mentre \u00e8 uscito a urinare in cortile. Il governo proclama ipocritamente il lutto nazionale.\nMeme \u00e8 cresciuta, viene inviata a studiare in collegio per volont\u00e0 della madre Fernanda. Per salvaguardare l'unit\u00e0 della famiglia, suo padre (che si \u00e8 trasferito a abitare dall'amante Petra Cotes) torna dalla moglie ogni volta che Meme torna a casa in vacanza. La ragazzina per\u00f2 si innamora di Mauricio Babilonia, un autista che lavora per la compagnia bananiera, e lo frequenta a casa di Pilar Ternera. Nonna Ursula, pi\u00f9 che centenaria, perde la vista, ma conosce cos\u00ec bene la casa che riesce a tenerlo nascosto a tutti. Amaranta, ormai vecchia e amareggiata dal pluridecennale rimpianto per il suicidio di Pietro Crespi, riceve dalla morte stessa il preavviso che dovr\u00e0 lasciare questo mondo appena finito di tessere un lenzuolo funebre, e cos\u00ec accade puntualmente.\nScoperta la tresca della figlia Meme, Fernanda denuncia la presenza di un ladro di galline intorno alla casa; colpito da una guardia mentre si intrufola di notte nel bagno (dove Meme lo stava aspettando), Mauricio Babilonia rimane paralizzato a vita. Malgrado la contrariet\u00e0 del marito, Fernanda chiude la figlia in un convento nella fredda citt\u00e0 degli altopiani dove \u00e8 nata. Meme non parler\u00e0 pi\u00f9 per il resto della vita. Qualche mese dopo, una suora porta da Fernanda un bambino illegittimo che verr\u00e0 battezzato Aureliano; Fernanda lo tiene nascosto per diverso tempo, finch\u00e9 il marito Aureliano Secondo lo scopre.\nL'arrivo della compagnia bananiera non ha portato solo lavoro e benessere, ma anche forti tensioni. I lavoratori si organizzano contro i bassi salari e il pagamento in buoni da spendere negli spacci della compagnia. Jos\u00e9 Arcadio Secondo \u00e8 uno dei sindacalisti pi\u00f9 in vista, dopo un breve periodo in carcere viene rimesso in libert\u00e0. Un'ondata di scioperi. Mr. Brown costretto a firmare un contratto di lavoro riesce a annullarlo fingendosi morto. Lo sciopero dilaga. Le autorit\u00e0 comunicano ai braccianti di radunarsi alla stazione ferroviaria per recarsi al capoluogo, le loro richieste sono state accolte, ma i lavoratori e le loro famiglie trovano ad aspettarli la truppa e le mitragliatrici che sparano indiscriminatamente sulla folla. Jos\u00e9 Arcadio Secondo si risveglia coperto di sangue su un treno di duecento vagoni carichi di cadaveri, diretto verso il mare. Si getta dal convoglio in corsa e torna a casa, racconta a tutti che ci sono state pi\u00f9 di 3000 vittime, nessuno per\u00f2 crede alla strage. Si chiude in quella che era stata la stanza di Melqu\u00edades e non ne esce pi\u00f9 fino alla morte, ossessionato dal massacro negato.\nIl signor Brown fa minime concessioni ai lavoratori, rimandandole a quando smetter\u00e0 di piovere; ma il giorno stesso inizia un periodo di piogge ininterrotte che dura quasi cinque anni. I campi rimangono allagati e distrutti, gli animali annegano, le case marciscono e si sfasciano. La compagnia bananiera si trasferisce altrove. Al termine delle piogge a Macondo sono rimasti solo gli abitanti originari. Come lei stessa aveva previsto, nonna Ursula muore a un'et\u00e0 intorno ai 120 anni. Aureliano Secondo si consuma per un tumore alla gola, una settimana prima di morire torna a casa dalla moglie; nello stesso momento in cui esala l'ultimo respiro, suo fratello Jos\u00e9 Arcadio Secondo muore sul proprio letto nella stanza di Melqu\u00edades.\nLa sesta generazione.\n\"Dal capitolo 18 al capitolo 20\"\nAnche Fernanda muore sdraiata nel proprio letto, dopo una lunga corrispondenza con \u201cmedici invisibili\u201d che arrivano fino a \u201coperarla telepaticamente\u201d. Il suo corpo, pur nell'et\u00e0 avanzata, conserva intatta tutta la propria bellezza. I figli ricevono la notizia della morte; Meme \u00e8 ancora chiusa in un convento dell'altopiano; Amaranta Ursula \u00e8 stata inviata a studiare in un collegio a Bruxelles; Jos\u00e9 Arcadio torna a casa da Roma dove studia per diventare papa. In realt\u00e0 ha abbandonato il seminario dopo un anno, senza farlo sapere alla madre, e si \u00e8 barcamenato in stanzette d'affitto insieme a giovani boh\u00e9mien.\nTornato a Macondo, Jos\u00e9 Arcadio entra in possesso dei diari della madre e scopre che Aureliano, unico sopravvissuto in casa Buend\u00eda, \u00e8 il figlio illegittimo di sua sorella Meme. Lo confina nella stanza di Melqu\u00edades, dove il ragazzo si dedica allo studio del sanscrito per tradurre gli scritti dell'anziano zingaro. Jos\u00e9 Arcadio accoglie in casa alcuni giovani di Macondo, con i quali si dedica all'ubriachezza e alla bella vita, dal momento che scoprono un tesoro di monete d'oro sepolto da nonna Ursula nella propria stanza: \u00e8 il contenuto di una statua di gesso abbandonata da qualche sconosciuto durante gli anni ruggenti in cui tutti gli stranieri si fermavano a casa Buend\u00eda. Jos\u00e9 Arcadio caccia gli amici di casa, loro tornano nottetempo e lo annegano nella vasca dell'acqua, fuggendo con il bottino d'oro.\nAureliano \u00e8 rimasto solo con i suoi studi esoterici; scopre in citt\u00e0 una libreria dove frequenta quattro coetanei amanti delle lettere, finch\u00e9 da Bruxelles fa ritorno Amaranta Ursula con il marito Gast\u00f3n, che ha assecondato il suo desiderio di rivedere la casa natale pensando si trattasse di qualche mese. In realt\u00e0 i due si stabiliscono in casa, con grande turbamento di Aureliano, il quale, nel solco della tradizione familiare di amori incestuosi, perde la testa per la zia, della quale \u00e8 pressoch\u00e9 coetaneo. Dopo aver provato a resistere alla tentazione, i due cadono nella spirale dei sensi. Gast\u00f3n torna in Belgio, lasciando i due padroni della casa e della propria passione.\nMa la tragedia incombe su casa Buend\u00eda e su Macondo. La cittadina fatiscente, disertata dal treno e lontana dal mondo, si sfascia lentamente nella polvere e nel sole. Pilar Ternera muore a oltre 140 anni di et\u00e0, tenutaria della casa di appuntamenti frequentata da Aureliano e dai suoi amici letterati. Amaranta Ursula \u00e8 incinta, si separa dal marito via lettera. Dopo aver dato alla luce un maschio, muore lentamente per un'inarrestabile emorragia, amareggiata dal fatto che il neonato ha in fondo alla spina dorsale una coda di porco, per la consanguineit\u00e0 dei genitori.\nDistrutto dal dolore, Aureliano non si accorge che la casa \u00e8 invasa da un esercito di formiche. Mentre si leva un vento terrificante che spazzer\u00e0 via Macondo dalla faccia della terra e le termiti portano via il bambino, l'uomo riesce finalmente a decifrare le pergamene codificate dello zingaro Melquiades. \u00c8 la fine di cento anni di solitudine della famiglia Buend\u00eda e della citt\u00e0 di Macondo.\nContesto storico.\nIl realismo di Garc\u00eda M\u00e1rquez \u00e8 definito \"magico\" perch\u00e9 le storie sono realistiche, sia tratte da vicende familiari sia dalla storia colombiana sia inventate, ma filtrate attraverso la fantasia fiabesca e surreale dell'immaginario latinoamericano e personale, arricchite quindi da eventi fantastici e leggendari.\nL'interpretazione critica della storia colombiana attinge dalla storia ufficiale per inventare un mondo segregato e vivido che rimane a lungo nella memoria del lettore. Prima della colonizzazione spagnola delle Americhe, la regione corrispondente all'attuale Colombia settentrionale non aveva una cultura paragonabile a quella Inca (in Per\u00f9), dei Maya (nell'America centrale) o degli Aztechi (in Messico). la regione era abitata dalle popolazioni indigene dei Tairona e dei Muisca, organizzate in clan sotto una monarchia.\nNel 1509, Vasco N\u00fa\u00f1ez de Balboa fond\u00f2 un insediamento, considerato la prima citt\u00e0 della Colombia, avanguardia dell'espansione e conquista spagnola.\nDopo la conquista del territorio Muisca da parte di Gonzalo Jim\u00e9nez de Quesada (1538), Bogot\u00e0 divent\u00f2 il centro del governo coloniale spagnolo. Ben presto, nel 1810, in seguito al collasso dell'Impero spagnolo in Colombia, i governi militari provinciali riuscirono a sfidare l'autorit\u00e0 politica del governo nazionale di Bogot\u00e1; ma sei anni dopo, nel 1816, le forze monarchiche del Conte Pablo Morillo ristabilirono il governo spagnolo.\nGli eventi storici principali, filtrati dalla fantasia dell'autore che vi costruisce sopra una mitologia surreale, spesso con salti temporali, sono, precisamente:\nPersonaggi.\nPrima generazione.\nJos\u00e9 Arcadio Buend\u00eda \u00e8 il patriarca della famiglia e fondatore di Macondo. Nato a Riohacha, in giovent\u00f9 convola a nozze con Ursula Iguar\u00e1n, nonostante i due siano cugini primi. Rimasta impressionata dal racconto di una sua zia che si spos\u00f2 anch'ella con un consanguineo, generando poi un figlio con la coda di maiale, per quanto Jos\u00e9 Arcadio le risponda \"non mi importa di mettere al mondo dei porcelli, purch\u00e9 possano parlare\".\nLe resistenze della moglie alimentano pettegolezzi sulla coppia fino al tragico giorno in cui Jos\u00e9 Arcadio vince un combattimento di galli contro Prudencio Aguilar. Quest'ultimo, furioso per la sconfitta, insulta pesantemente l'avversario, mettendone in dubbio la capacit\u00e0 sessuale e Jos\u00e9 Arcadio lo uccide trapassandogli la gola con una lancia. Nei mesi seguenti, il fantasma di Prudencio arriva a esasperare i due con le sue apparizioni, tanto che Jos\u00e9 Arcadio, spinto dal rimorso e dalla volont\u00e0 di dare al fantasma un po' di pace, decide di andar via da Riohacha. Sotterrata la lancia e sgozzati i suoi galli, Jos\u00e9, seguito da Ursula, allora incinta, e da 21 giovani loro amici, lascia il villaggio senza una meta precisa.\nDal matrimonio tra Jos\u00e9 Arcadio e Ursula nascono tre figli, mentre una sar\u00e0 adottata.\nDurante la migrazione nelle terre selvagge nasce perfettamente sano il primogenito della coppia, Jos\u00e9 Arcadio. Dopo quasi due anni di viaggio attraverso la Sierra Nevada de Santa Marta, Jos\u00e9 Arcadio Buend\u00eda sogna un villaggio in riva al fiume, e decide di fondare sul posto Macondo. Negli anni successivi, Jos\u00e9 Arcadio s'impone come autorit\u00e0 saggia e imparziale del villaggio.\nMa tutto cambia all'arrivo di una trib\u00f9 di zingari, guidata da Melqu\u00edades, che mostra di anno in anno le pi\u00f9 disparate invenzioni (come la calamita e il cannocchiale). Il tempo di Jos\u00e9 Arcadio Buend\u00eda venne quindi assorbito da esperimenti scientifici pi\u00f9 o meno deliranti (ad esempio, si propone di addestrare l'esercito alla \"guerra solare\"), e perde di vista la crescita dei figli.\nRiportato con i piedi per terra da Ursula, recupera responsabilit\u00e0 e autorevolezza, per il bene della sua famiglia, e si riavvicina ai figli che porta nella tenda degli zingari per vedere l'ennesima curiosit\u00e0, il ghiaccio. Ma un giorno, ossessionato dal tempo che non scorre, ha un eccesso di pazzia che costringe la famiglia a legarlo a un castagno, dove rimarr\u00e0 per anni, impassibile al cospetto dei parenti, intento a chiacchierare con il fantasma di Prudencio e esprimendosi in latino, fino alla morte.\nIl suo fantasma rimane sotto il castagno, visibile a tutti i componenti della famiglia, tranne al colonnello Aureliano.\n\u00c8 la moglie di Jos\u00e9 Arcadio Buend\u00eda (oltre che cugina). Ci\u00f2 che la caratterizza sono la sua forza d'animo e la grande capacit\u00e0 lavorativa (\u201c\"finch\u00e9 Dio mi d\u00e0 vita, non mancheranno mai i soldi in questa casa di pazzi\"\u201d), che conserva per quasi tutta la vita. Per timore di generare un mostro con la coda di maiale, Ursula rifiuta per diversi mesi di consumare il matrimonio; per proteggersi dalle avances del marito, arriva persino a indossare durante la notte una cintura di castit\u00e0 fabbricatale dalla madre.\nUrsula vivr\u00e0 fino a un'et\u00e0 compresa tra i 115 e i 122 anni, cos\u00ec da poter conoscere praticamente tutti i membri di tutte le generazioni della famiglia. Anche per questo motivo, durante la vecchiaia ha la sensazione che il tempo non passi mai, arrivando addirittura a confondere i bisnipoti coi suoi figli ormai morti (ad esempio, si rivolge ad Aureliano Babilonia scambiandolo con il colonnello omonimo). Durante il lungo diluvio (quando piover\u00e0 ininterrottamente per oltre quattro anni su Macondo) si accentua la sua cecit\u00e0, mentre la sua lucidit\u00e0 mentale cala, non impedendole comunque di difendere il segreto del San Giuseppe di gesso, pieno di dobloni, affidatole durante la guerra.\nSeconda generazione.\n\u00c8 il primogenito di Ursula Iguar\u00e1n e Jos\u00e9 Arcadio Buend\u00eda. Venuto al mondo durante la traversata della sierra (e senza presentare la coda di maiale tanto temuta dalla madre), eredita dal padre una gran forza di volont\u00e0 e una decisa impulsivit\u00e0. Durante la sua adolescenza ha una relazione con un'amica della madre, Pilar Ternera, molto pi\u00f9 grande di lui che viene attratta dalle sue dimensioni falliche (esaltate da un racconto della madre di Jose Arcadio che teme siano la conseguenza del matrimonio incestuoso) e rimane terrorizzato quando lei gli annuncia di essere incinta (partorir\u00e0 Arcadio). Innamoratosi di una ragazzina zingara, abbandona Macondo insieme alla carovana. Riappare senza preavviso diversi anni dopo, decisamente cambiato: ha un fisico possente, il corpo ricoperto di tatuaggi, la pelle conciata dopo le 65 volte che ha girato il mondo come marinaio, un appetito mostruoso e una virilit\u00e0 eccezionale.\nSi sposa dopo un fulmineo fidanzamento con Rebeca, la propria sorella adottiva, ormai da anni fidanzata con Pietro Crespi. Per la vergogna dello scandalo, Ursula li caccia di casa.\nJos\u00e9 Arcadio usurpa le terre dei suoi vicini (il tutto grazie alla proposta di Arcadio, che mai sapr\u00e0 di essere suo figlio, di creare un registro delle terre), attirandosi il rancore di molti confinanti. Salva il fratello Aureliano dal plotone di esecuzione. La sua morte rester\u00e0 l'unico mistero irrisolto a Macondo, poich\u00e9 viene ritrovato assassinato con un colpo di arma da fuoco (sparatogli nell'orecchio) nella propria camera, dopo che il sangue colato ha compiuto un tragitto laborioso fino a casa Buend\u00eda, mentre Rebeca non si \u00e8 accorta di nulla. II suoi resti emaneranno per lunghi anni a venire un profondo odore di polvere da sparo, fino al giorno in cui gli ingegneri della compagnia bananiera ricopriranno la sua tomba con una colata di calcestruzzo.\nSecondogenito di Jos\u00e9 Arcadio e Ursula, \u00e8 il primo bambino nato a Macondo. Completamente diverso dal fratello nel carattere, ha fin da piccolo uno sguardo lucido e analitico delle cose, nonch\u00e9 piccoli poteri di chiaroveggenza. Dopo la venuta degli zingari, aiuta il padre nel laboratorio di oreficeria, specializzandosi nella produzione di pesciolini d'oro.\nDiventato adulto, viene ammaliato dalla bellezza di Remedios Moscote, una bambina di nove anni figlia del correggitore. Nonostante la differenza di et\u00e0 viene combinato il matrimonio, ma la giovanissima moglie muore di aborto naturale.\nAureliano si rinchiude in un profondo silenzio, che condivide con il suocero, fino a quando, a seguito di elezioni truccate dal governo conservatore e delle violenze dei militari, decide di unirsi alla rivoluzione liberale contro il regime, nella guerra dei mille giorni (nel romanzo la guerra non dura tre anni ma venti). Durante la sua esperienza militare, promuove trentadue insurrezioni senza successo, e concepisce diciassette figli maschi (che finiranno tutti uccisi in et\u00e0 adulta) da altrettante donne diverse.\nCome il fratello, anche lui ha un figlio da Pilar Ternera, Aureliano Jos\u00e9, che verr\u00e0 ucciso in uno scontro con i soldati governativi.\nRispettato e temuto anche dai rivali conservatori, sopravvive a quattro attentati, settantatr\u00e9 imboscate, a un tentativo di suicidio con un colpo di pistola sparatosi in occasione dell'armistizio di Neerlandia e a un plotone d'esecuzione, per finire i suoi giorni chiuso nel suo laboratorio a fabbricare pesciolini d'oro. Dopo alcune tentazioni di riprendere la guerra per cacciare la prepotente compagnia bananiera, e la morte dei suoi figli (tranne uno che si d\u00e0 alla fuga e verr\u00e0 ucciso anni dopo), uccisi da sicari del governo dopo che Aureliano aveva minacciato in pubblico i \"gringos\", l'anziano colonnello tenta ancora di promuovere una guerra totale. Muore di vecchiaia appoggiato al castagno, il giorno in cui gli zingari tornano portando il circo.\nIl governo, nonostante fosse un avversario, in occasione del suo giubileo (per i 25 anni della fine della guerra), gli intitola una strada che porter\u00e0 il suo nome per molti anni, ma il colonnello rifiuter\u00e0 sdegnosamente ogni riconoscimento.\nIl personaggio del colonnello Aureliano Buend\u00eda \u00e8 ispirato al generale liberale Rafael Uribe Uribe che nel 1899 si ribell\u00f2 al governo conservatore scatenando la terza guerra civile colombiana; il suo amico Gerineldo M\u00e1rquez, potrebbe essere ispirato dal colonnello Nicolas M\u00e1rquez Mej\u00eda, nonno dell'autore, veterano della guerra dei mille giorni nelle file del Partito Liberale Colombiano, che rifiut\u00f2 realmente l'armistizio di Neerlandia e le decorazioni a lui concesse del governo.\nTerzogenita di Jos\u00e9 Arcadio e Ursula, vivr\u00e0 odiando e invidiando la sorella adottiva Rebeca, pi\u00f9 bella, perch\u00e9 in adolescenza entrambe s'innamorano di Pietro Crespi, giunto in casa Buend\u00eda per montare un pianoforte. Quando Pietro Crespi si fidanza con Rebeca, Amaranta giura alla sorella adottiva che impedir\u00e0 le sue nozze con l'italiano. Il matrimonio non avr\u00e0 luogo perch\u00e9, dopo ripetuti rinvii, torna a casa Jos\u00e9 Arcadio, il fratello partito con la carovana degli zingari, e sar\u00e0 lui a sposare Rebeca.\nCrespi si consola passando il suo tempo con Amaranta; le chieder\u00e0 la sua mano, ma lei non acconsentir\u00e0 a sposarlo, spingendolo involontariamente al suicidio. Tormentata dal rimorso, si brucer\u00e0 la mano sulle braci e indosser\u00e0 fino al giorno della morte, in segno di lutto, una benda nera per coprire le bruciature. Pi\u00f9 avanti rifiuter\u00e0 la proposta di Gerineldo M\u00e1rquez, colonnello liberale amico di Aureliano. Legatissima ai nipoti Arcadio e Aureliano Jos\u00e9 e, successivamente, a Jos\u00e9 Arcadio, figlio di Aureliano Secondo, non sopporter\u00e0 la bigotta moglie di quest'ultimo, Fernanda, con la quale romper\u00e0 i rapporti molto presto.\nAmaranta muore in circostanze del tutto particolari, dopo aver ricevuto un presagio estremamente preciso della propria morte. Conoscendo il giorno esatto, raccoglie tutta la corrispondenza degli abitanti del villaggio con i cari defunti; alla data indicata sar\u00e0 molto attiva, tanto da far pensare agli altri a una burla, ma effettivamente muore, distesa tranquillamente sul proprio letto.\nFiglia di Nicanor Ulloa e Rebeca Montiel, nata a Manaure, viene adottata dalla famiglia Buend\u00eda all'et\u00e0 di undici anni, dietro richiesta dei genitori che pretendono di essere cugini di Ursula; la piccola arriva portando con s\u00e9 un sacco con le loro ossa. Inizialmente taciturna e introversa, si scopre che ha l'abitudine di nutrirsi di terra e di succhiarsi il pollice. Superato questo problema, ne sorge un altro: la bambina soffre della peste dell'insonnia, finendo per contagiare l'intera Macondo.\nDiventata adolescente, s'innamora follemente di Pietro Crespi (riprendendo l'abitudine di mangiare terra), soffrendo per\u00f2 la rivalit\u00e0 di Amaranta, disposta a tutto purch\u00e9 non si sposi con l'italiano. Il fidanzamento dura diversi anni, a causa del lutto per la morte di Remedios e dei lunghi lavori di costruzione del tempio cristiano di padre Nicanor Reyna. Tutto cambia quando fa il suo ritorno Jos\u00e9 Arcadio: Rebeca, attratta fortemente dalla sua fisicit\u00e0, gli si dona completamente e convola a nozze. Dopo la cacciata dei due da parte di Ursula, provvede a tenere in ordine prima la casa che hanno affittato, poi quella costruita da Arcadio.\nDopo la misteriosa morte del marito si chiude in una solitudine impenetrabile, sdegnata del fatto che sia stata sospettata di averlo assassinato. Solo un paio di volte si fa vedere fuori casa, ormai in rovina. L'unica persona con cui ha rapporti \u00e8 la fida serva Arg\u00e9nida, anche se incontrer\u00e0, nella sua casa, in due occasioni, il colonnello Aureliano e il figlio di questi Aureliano Triste, ma rifiuter\u00e0 la proposta di Aureliano Secondo di tornare a vivere con la famiglia. Ursula soffre tardivamente la mancanza di Rebeca, perch\u00e9 il suo carattere forte avrebbe evitato alla famiglia una solitudine pi\u00f9 penetrante.\nViene trovata morta nel suo letto, acciambellata come un gambero, con la testa pelata dalla tigna e con il pollice infilato in bocca, abitudine che aveva sempre avuto fin dal primo giorno che, bambina, giunse a Macondo.\nFiglia minore del correggitore di Macondo, Don Apolinar Moscote, \u00e8 una bambina di 9 anni di cui il (futuro) colonnello Aureliano Buend\u00eda s'infatua perdutamente. Con grande fatica, la sua famiglia riesce a prepararla per il matrimonio e, dopo le difficolt\u00e0 iniziali, si integra nella famiglia in maniera esemplare: non commette ingenuit\u00e0 durante la cerimonia di nozze, si prende cura del suocero Jos\u00e9 Arcadio Buend\u00eda sotto il castagno, si occupa di allevare il piccolo Aureliano Jos\u00e9, fa da mediatrice nelle dispute tra Amaranta e Rebeca.\nRemedios muore nel letto fra le sue bambole, a soli 14 anni, a causa dell'aborto naturale dei due gemelli che ha in grembo. Questa tragedia lascer\u00e0 alcuni segni indelebili in casa: Amaranta prover\u00e0 un forte senso di colpa, visto il suo desiderio che succedesse qualcosa di grave perch\u00e9 il matrimonio tra Pietro Crespi e Rebeca non fosse celebrato e perch\u00e9 cos\u00ec avrebbe evitato di assassinare la sorella adottiva, e inoltre, per ordine di Ursula, oltre al periodo prolungato di lutto viene collocato in casa il dagherrotipo di Remedios, illuminato da una candela. Questo lume verr\u00e0 tenuto sempre acceso dalle generazioni successive. La morte di Remedios dovrebbe avvenire intorno agli anni 1850, essendo il dagherrotipo una tecnologia del 1839, portata a Macondo da Melqu\u00ecades il decennio prima.\nTerza generazione.\nIl suo nome completo \u00e8 Jos\u00e9 Arcadio ed \u00e8 figlio di Pilar Ternera e di Jos\u00e9 Arcadio. A parte i genitori e i nonni Jos\u00e9 Arcadio Buend\u00eda e Ursula, solo il colonnello Aureliano conosce il segreto della sua filiazione (solamente a questa condizione Ursula lo accetta in casa). Arcadio viene quindi adottato dai nonni, e non sapr\u00e0 mai chi siano i suoi veri genitori, convinto di essere il figlio ultimogenito dei Buend\u00eda.\nUomo dal grande senso pratico e di ottima cultura, gli viene affidato il compito di gestire la prima scuola costruita a Macondo, ma con il tempo diventa arrogante e presuntuoso. Anche lui \u00e8 attratto da Pilar Ternera (ignorando che \u00e8 la sua madre naturale) ed ella, spaventata, rimedia facendogli conoscere la bellissima Santa Sof\u00eda de la Piedad, di cui s'innamora e dalla quale avr\u00e0 tre figli.\nQuando il colonnello Aureliano parte per il fronte, lo nomina capo civile e militare di Macondo. Arcadio amministra il villaggio in modo dispotico e arbitrario (addirittura fa fucilare un trombettiere solo perch\u00e9 questi lo aveva deriso strombazzando al suo passaggio), salvo essere poi preso a staffilate da Ursula, dopo aver cercato di mettere al muro don Apolinar Moscote, il suocero conservatore di Aureliano.\nDi fronte alla sconfitta per i liberali, non accetta la resa proclamata dal colonnello e con pochi uomini male armati difende il villaggio. Catturato vivo, viene fucilato da un plotone di esecuzione comandato dal capitano Roque Carnicero (che in spagnolo significa macellaio).\nLe sue ultime volont\u00e0 riguardano i figli: vuole chiamare Ursula la prima (nata da pochi mesi), salvo cambiare idea all'ultimo: davanti al plotone pensa di chiamarla Remedios; il secondo, in gestazione, se femmina Remedios, se maschio Jos\u00e9 Arcadio. Questo desiderio sar\u00e0 esaudito solo in parte: la primogenita sar\u00e0 chiamata Remedios, poi Santa Sof\u00eda de la Piedad dar\u00e0 alla luce due gemelli, Jos\u00e9 Arcadio Secondo e Aureliano Secondo.\n\u00c8 figlio di Pilar Ternera e del colonnello Aureliano Buend\u00eda. A differenza del fratello uterino (e cugino) Arcadio, sa chi sono i suoi genitori naturali. Viene allevato prima da Aureliano e Remedios, poi da Amaranta, per la quale sviluppa una vera e propria ossessione sessuale, tanto da disertare dall'esercito e tornare a Macondo ad assillarla, dichiarandosi pronto addirittura ad andare a Roma e inginocchiarsi al cospetto del Papa pur di avere una dispensa per sposarla.\nUna notte, sua madre Pilar Ternera lo mette in guardia dopo aver letto le carte, ma inutilmente, perch\u00e9 il capitano Aquiles Ricardo, sapendo che \u00e8 figlio del colonnello Aureliano Buend\u00eda, gli spara, prima di essere a sua volta massacrato dai simpatizzanti del colonnello. Il colpo viene udito da Carmelita Montiel, che lo aspettava a letto. Aureliano Jos\u00e9 muore senza sapere che nel suo destino \u00e8 scritta una vita insieme alla giovane Carmelita, ricca di quella felicit\u00e0 che non ha potuto avere con Amaranta.\nCompagna di Arcadio, viene accolta in casa da Ursula con i figli dopo la morte di questi. \u00c8 una donna silenziosa e laboriosa, e, da giovane, bellissima. Lavora a lungo nella pasticceria di famiglia con Ursula, dove produce animaletti di caramello. Come Ursula, sopravvive ai suoi stessi figli e un giorno lascia la casa dei Buend\u00eda, stanca e invecchiata, per non comparire mai pi\u00f9.\nQuando il colonnello Aureliano Buend\u00eda assume il comando delle forze armate liberali, ha frequenti avventure con numerose donne, il pi\u00f9 delle volte solo per una notte (le madri mandano le figlie nel letto dei guerrieri per migliorare la razza).\nDi conseguenza, oltre a Aureliano Jos\u00e9 il colonnello Aureliano Buend\u00eda avr\u00e0 ben 17 figli maschi, e di questa considerevole prolificazione la sua famiglia si accorge solo quando le madri li portano uno dopo l'altro a Macondo per farli battezzare. Nessuno mette in dubbio la paternit\u00e0, poich\u00e9 sono venuti al mondo allo stesso modo del padre, e cio\u00e8 con gli occhi aperti, da adulti, e con l'aria di solitudine caratteristica del colonnello. Amaranta vorrebbe allevarli, ma nessuna delle madri glieli lascia. Ognuno di essi viene battezzato con il nome Aureliano e il cognome della madre.\nDurante il giubileo decretato in onore del Colonnello, si ritrovano tutti a Macondo e vengono portati da Amaranta, in occasione del mercoled\u00ec delle Ceneri, in chiesa da padre Antonio Isabel: il prete imprime loro sulla fronte una croce di cenere che si rivela indelebile. Uno solo di loro, Aureliano Triste, rimane a Macondo e fonda una fabbrica di ghiaccio. Anni dopo, con l'arrivo della compagnia bananiera, si trasferiranno a Macondo anche Aureliano Centeno, Aureliano Serrador e Aureliano Arcaya.\nDopo i soprusi dei soldati e delle guardie della compagnia ai danni degli abitanti, il vecchio colonnello Aureliano minaccia pubblicamente che armer\u00e0 i figli per farla finita con i \" gringos \", tramite una nuova sollevazione. Poco dopo i 17 fratelli vengono quasi tutti uccisi (probabilmente da parte degli avversari politici del Colonnello), riconosciuti grazie alla loro croce sulla fronte. Uno solo, Aureliano Amador, riesce a scampare all'agguato e si ripresenter\u00e0 molti anni dopo a Macondo, quando nella casa Buend\u00eda vivono solo Jos\u00e9 Arcadio e Aureliano Babilonia. Questi, non riconoscendolo, lo ributtano in strada e due agenti del governo gli sparano centrandogli la croce in fronte e completando il massacro lasciato incompiuto anni prima.\nQuarta generazione.\nFiglia primogenita di Arcadio e Santa Sof\u00eda de la Piedad, fin dall'infanzia si distingue per la bellezza fuori dal comune che fa perdere la ragione agli uomini, per cui nonna non la lascia uscire di casa, se non per andare a messa e completamente velata. Remedios vive in un mondo tutto suo, mangia senza usare le posate, passa ore in bagno e rimane analfabeta; risolve il problema del vestire semplicemente cucendo una palandrana in canapa senza indossare nulla sotto.\nIl mito della sua bellezza si trasformer\u00e0 nella leggenda del fluido mortale che ossessiona gli uomini. Infatti, ben quattro di coloro che l'hanno desiderata muoiono, nonostante Remedios non sia per niente interessata all'amore o al sesso. Un pomeriggio ascende in cielo fra lo stupore delle altre donne della casa, portando con s\u00e9 in cielo il lenzuolo che stendeva all'aperto. L'incredulit\u00e0 popolare vuole che sia scappata con un ragazzo e che la famiglia abbia cos\u00ec voluto salvare l'onore.\nGarc\u00eda M\u00e1rquez ha raccontato che l'ascensione di Remedios la bella \u00e8 una storia che sua nonna raccontava quando lui era bambino; per lui era un fatto reale, e solo quando fu cresciuto apprese la verit\u00e0, una fuga d'amore coperta con la storia del miracolo, avvenuta nella Colombia del primo XX secolo. Questo sta a significare che le metafore del romanzo sono vere per la fantasia, ma simboliche per la realt\u00e0.\nFiglio di Santa Sof\u00eda De la Piedad e Arcadio Buend\u00eda, \u00e8 fratello gemello di Jos\u00e9 Arcadio Secondo. Ha un carattere impetuoso e impulsivo, e una corporatura pi\u00f9 robusta rispetto al fratello, come i Jos\u00e9 Arcadio della famiglia, tanto da far credere che da piccolo si sia scambiato col gemello.\nSi sposa con Fernanda del Carpio ma manterr\u00e0 per tutta la vita una relazione con l'amante Petra Cotes, il suo unico vero amore, che considera una sorta di portafortuna per le proprie attivit\u00e0 economiche. Diviene molto ricco grazie al bestiame da cortile; ha una grande vitalit\u00e0 e trascorre il tempo suonando la fisarmonica alle feste e partecipando a pantagrueliche sfide gastronomiche.\nCade in disgrazia con il lungo diluvio, che provoca la morte degli animali del suo allevamento. Il sopraggiungere di un cancro alla gola gli fa perdere l'abilit\u00e0 oratoria nell'organizzare le riffe che sono diventate la sua nuova risorsa economica e, conseguentemente, il rispetto degli abitanti di Macondo. Muore, ucciso dal tumore, contemporaneamente al gemello Jos\u00e9 Arcadio. I due corpi vengono per\u00f2 scambiati all'interno delle bare, a causa di una disattenzione degli amici ubriachi dello stesso Aureliano Secondo.\nFiglio di Santa Sof\u00eda De la Piedad e Arcadio Buend\u00eda, \u00e8 fratello gemello di Aureliano Secondo. Ursula ritiene che i due fratelli siano stati scambiati da bambini, in quanto Jos\u00e9 Arcadio sviluppa le caratteristiche degli Aureliani di famiglia, ossia una indole malinconica e tranquilla, e un fisico pi\u00f9 esile dei Jos\u00e9 Arcadio.\nDa ragazzo frequenta spesso la chiesa; si occupa dapprima di galli da combattimento, poi di navigazione, cimentandosi in una fallimentare iniziativa finalizzata a collegare Macondo al mare tramite un canale. Riuscir\u00e0 a costruire sar\u00e0 solo un esiguo corso d'acqua, da quale giunge una zattera carica di prostitute francesi.\nAlla fine, Jos\u00e9 Arcadio Secondo s'impiega come caposquadra nella compagnia bananiera di Mr. Brown, dove diventa un dirigente sindacale. Occupa un ruolo importante durante lo sciopero dei lavoratori dell'industria bananiera, ed \u00e8 l'unico sopravvissuto al massacro dei lavoratori da parte dell'esercito, che la storia ufficiale cancella del tutto. Dopo essersi risvegliato in un treno merci di duecento vagoni pieno di cadaveri da gettare in mare, rimane completamente sconvolto da questa terribile esperienza. Non si riprende pi\u00f9, e, come il bisnonno, perde parzialmente il contatto con la realt\u00e0, affermando che ogni sera il treno parte verso il mare pieno di morti. Si rifugia, scappando dai soldati che cercano tutti i sindacalisti, nella stanza di Melqu\u00edades, rifiutando di uscire. Solo l\u00ec si sente protetto, e passa il resto della sua vita a tentare di decifrare le pergamene e a istruire il nipotino Aureliano (Babilonia). Muore senza ragione nello stesso istante in cui muore il gemello.\nOssessionato, dopo avere assistito una fucilazione, dalla paura di essere sepolto vivo (aveva creduto che il condannato fosse ancora vivo, dato che era morto con gli occhi aperti), chiede che il suo cadavere venga sgozzato prima della sepoltura.\nUltima discendente di una famiglia nobile ridotta in miseria, vive in un'austera citt\u00e0 dell'entroterra. Verr\u00e0 condotta a Macondo in occasione del carnevale, dietro promessa del trono del Madagascar. Qui viene nominata regina a fianco di Remedios la bella, e la sua fantastica bellezza affascina Aureliano Secondo, gi\u00e0 legato sentimentalmente a Petra Cotes. Il giovane parte alla sua ricerca nelle citt\u00e0 dell'altopiano e la sposa.\nComplici la tarda et\u00e0 di Ursula, la remissivit\u00e0 di Santa Sofia de la Piedad, l'antipatia reciproca con Amaranta e le continue assenze del marito (che trascorre gran parte del tempo con Petra Cotes, preferendone di gran lunga la compagnia a quella della moglie), Fernanda prende le redini di casa Buend\u00eda, chiudendola al mondo e allestendo per i figli una stanza con immagini di Santi a grandezza naturale. Dal matrimonio con Aureliano Secondo, nascono tre figli: Jos\u00e9 Arcadio, Renata Remedios (detta \"Meme\") e Amaranta Ursula.\nDonna dall'indole bigotta e superba (essendo stata allevata in famiglia molto devota e aristocratica), Fernanda ha un carattere austero e autoritario. Da un lato, affida la propria salute alla corrispondenza con \"medici invisibili\", dall'altro osteggia l'amore tra la figlia Meme e l'umile meccanico Mauricio Babilonia. Dopo che Mauricio rimane colpito dal fuoco delle guardie (rimanendo paralizzato), Fernanda costringe la figlia alla clausura, sostenendo con il marito che \u00e8 volont\u00e0 di Meme divenire monaca. Quando, tempo dopo, una suora porter\u00e0 il figlio di Meme, Aureliano Babilionia, Fernanda forzer\u00e0 quest'ultimo a trascorrere l'intera giovinezza recluso in casa, vergognandosi della sua nascita fuori dal matrimonio. Solo negli ultimi mesi di vita lo tratterr\u00e0 in maniera meno rigida.\nMuore nel proprio letto con a fianco il nipote Aureliano, che ne conserva per quattro mesi il cadavere con abluzioni di mercurio in attesa del ritorno del figlio Jos\u00e9 Arcadio.\nQuinta generazione.\nCresciuto da Amaranta, nutre a lungo per la prozia un affetto che sfocia nell'attrazione fisica, come accaduto ad Aureliano Jos\u00e9. Ursula decide che il bambino intraprender\u00e0 studi religiosi per diventare Papa. Jos\u00e9 Arcadio viene quindi inviato a Roma, dove per\u00f2 non prender\u00e0 affatto i voti, uscendo dal seminario e sperperando i soldi che la famiglia gli manda. Torner\u00e0 a Macondo alla morte della madre Fernanda.\nStravagante e solitario, disprezza Aureliano Babilonia perch\u00e9 figlio illegittimo, anche se alla fine diverr\u00e0 suo amico; trover\u00e0 i sacchi contenenti i dobloni d'oro provenienti dalla statua di San Giuseppe e nascosti da Ursula sotto il suo letto, davanti agli occhi di alcuni ragazzini, suoi compagni di bagordi. Questi lo uccideranno mentre lui si fa un bagno per sottrargli il tesoro.\nFiglia di Aureliano Secondo e Fernanda del Carpio, viene educata sin da bambina in un seminario condotto da suore e istruita a suonare il clavicembalo. Nonostante la rigida educazione cattolica, eredita la vitalit\u00e0 del padre, con il quale, al suo ritorno a Macondo, stringe un forte rapporto.\nRagazza molto gioviale e dallo stile di vita libertino, s'innamora del giovane meccanico Mauricio Babilonia; il legame con il quale \u00e8 per\u00f2 osteggiato dalla madre Fernanda a causa dell'origine proletaria. Resa completamente remissiva dal dolore per l'invalidit\u00e0 di Mauricio, ferito dalle guardie mentre tenta di entrare nottetempo nella sua camera, viene condotta in un monastero di clausura da Fernanda. Partorisce in convento il figlio di Mauricio, che viene portato a casa Buend\u00eda da una suora. Meme morir\u00e0 di vecchiaia molti anni dopo a Cracovia, sotto falso nome e senza aver mai smesso di pensare a Mauricio.\nTerzogenita di Aureliano Secondo e Fernanda del Carpio, viene mandata a studiare a Bruxelles dal padre, il quale, perduta ormai l'antica ricchezza derivatagli dal bestiame, compie vari sacrifici per raccogliere i soldi necessari. Al suo ritorno a Macondo insieme al marito belga Gast\u00f3n, Amaranta Ursula \u00e8 una donna dalla mentalit\u00e0 aperta, amante della moda e del ballo.\nIn Colombia si innamora per\u00f2 del nipote Aureliano Babilionia, che crede un fratello adottivo. Muore di parto, dando alla luce l'ultimo Buend\u00eda.\nSesta generazione.\nFiglio di Meme e Mauricio Babilonia, nasce mentre la madre \u00e8 gi\u00e0 chiusa in convento. Una suora lo porta a casa di Fernanda, che lo tiene segregato in casa (dopo aver pensato addirittura di affogarlo). Aureliano crede di essere figlio adottivo di Fernanda, che lo tratter\u00e0 sempre freddamente, e di Aureliano Secondo, trovato in un cestino galleggiante nel fiume; completamente ignaro della propria origine, dice a tutti di chiamarsi Aureliano Buend\u00eda, come il colonnello. Viene cresciuto da Santa Sof\u00eda de la Piedad e istruito da Jos\u00e9 Arcadio Secondo. Da bambino, Aureliano esce di casa solo una volta: si ferma sul porticato, ma viene subito ricondotto all'interno. Dopo la morte di Fernanda, rimane solo con Jos\u00e9 Arcadio tornato da Roma, il quale lo tratta freddamente. A poco a poco, per\u00f2, nasce un'amicizia, anche se molto breve a causa dell'assassinio di Jos\u00e9 Arcadio.\nOrmai adulto, Aureliano esce abitualmente di casa, specie per recarsi nella libreria del savio catalano, dove compra libri allo scopo di decifrare le pergamene in sanscrito di Melqu\u00edades. Uomo incredibilmente colto, e fisicamente molto simile al colonnello Aureliano Buendia, conosce l'intera Enciclopedia Britannica trovata in casa, e - inspiegabilmente - anche cose che sull'enciclopedia non sono scritte. A chi gli chiede come faccia, lui risponde: \"Tutto si sa\".\nAll'interno della libreria incontra quattro amici: Alvaro, Germ\u00e1n, Alfonso e Gabriel, con i quali frequenta anche le prostitute dei vari bordelli. Si lega, in particolare, a Gabriel, con il quale condivide il segreto del \"treno dei morti\" su cui si risvegli\u00f2 Jos\u00e9 Arcadio Secondo, al quale nessun altro crede. Aureliano avr\u00e0 come amante la prostituta antigliana Nigromanta, poi si innamorera della zia Amaranta Ursula, che crede una sorella adottiva, alla quale confessa la sua passione repressa.\nDopo la morte dell'amata e del figlio Aureliano, perisce a causa dell'uragano che distrugge Macondo, leggendo le pergamene di Melqu\u00edades, all'interno delle quali \u00e8 predetta in sanscrito l'intera storia della famiglia Buend\u00eda, nel momento in cui viene sancito il destino finale del villaggio e degli abitanti:\nSettima generazione.\nFiglio di Aureliano Buend\u00eda (Babilonia) e Amaranta Ursula. La madre vorrebbe chiamarlo Rodrigo, mentre il padre decide per Aureliano, nell'auspicio che vinca le trentadue guerre perdute dal colonnello suo omonimo. Nasce con la temuta coda di maiale, in quanto figlio incestuoso, nonostante sia \"l'unico, in un secolo, ad essere stato generato con amore\". Il padre lo trova morto il giorno successivo alla nascita, divorato dalle formiche rosse, come previsto dalle pergamene di Melqu\u00edades:\nPersonaggi esterni alla famiglia Buend\u00eda.\nAllevatore di galli da combattimento, vive a Riohacha all'epoca in cui vi risiedono anche Ursula e Jos\u00e9 Arcadio Buend\u00eda. Dopo aver perso un combattimento tra galli con quest'ultimo, Prudencio ne mette in dubbio in pubblico la virilit\u00e0 (all'epoca Jos\u00e9 Arcadio Buend\u00eda e Ursula non avevano ancora generato figli). Per vendetta, Jos\u00e9 Arcadio Buend\u00eda lo uccide, trapassandogli la gola con una lancia.\nPrudencio torna a manifestarsi sotto forma di fantasma, piangendo, e Jos\u00e9 Arcadio, oppresso dal rimorso, uccide tutti i suoi galli, seppellisce la lancia con cui gli aveva trafitto la gola e lascia Riohacha con Ursula. Il fantasma di Prudencio lo perseguiter\u00e0 tuttavia fino alla morte.\nMelqu\u00edades \u00e8 lo zingaro che rappresenta per Macondo un collegamento con il resto del mondo, ai tempi della fondazione. \u00c8 lui la causa della \"soledad\" di Jose Arcadio Buend\u00eda, che invece di badare al bene comune si dedica a esperimenti stravaganti e inutili. \u00c8 lui che salva Macondo dalla malattia dell'insonnia, somministrando agli abitanti un antidoto contro l'oblio.\nDopo anni di assenza, durante i quali era stato dato per morto (egli stesso dice di essere resuscitato), torna a Macondo e rimane a vivere a casa Buend\u00eda, rinchiudendosi senza mai uscire in una stanza dove si dedica alla profezia sulla fine della stirpe. Nei suoi ultimi anni, si prende cura di lui soprattutto Arcadio, che lo accompagna ogni gioved\u00ec a fare il bagno nel fiume. Quando Melqu\u00edades annega, Jos\u00e9 Arcadio tenta di resuscitarlo con vapori di mercurio, con il solo effetto di riempire il corpo di bolle blu. Dopo settantadue ore di inutili tentativi, con la casa invasa da un odore pestilenziale, Jos\u00e9 Arcadio acconsente alla sepoltura dell'amico.\nMelqu\u00edades \u00e8 il primo a essere tumulato nel cimitero di Macondo, inaugurato con i suoi solenni funerali. Anche dopo la morte il suo spirito resta nella stanza, ormai usata solo come ripostiglio per i settantadue pitali acquistati quando Meme aveva invitato a casa le compagne del collegio. La sua presenza rimarr\u00e0 per sempre in casa Buend\u00eda, percepita solo da Aureliano Secondo e Aureliano Babilonia. La sua profezia \u00e8 l'elemento chiave della conclusione del romanzo.\nPilar Ternera \u00e8 un'amica di Ursula. Ne restano fisicamente attratti durante l'adolescenza i fratelli Jos\u00e9 Arcadio e Aureliano, e a entrambi dar\u00e0 dei figli (rispettivamente Arcadio e Aureliano Jos\u00e9).\nViene descritta come una donna che si fa notare per la sua fragorosa risata, la cui potenza per\u00f2 viene progressivamente meno nel corso degli anni. Possiede il dono di leggere il futuro con le carte e, in pi\u00f9 occasioni e per vari motivi, i membri della famiglia Buend\u00eda faranno appello a questa sua capacit\u00e0.\nIn et\u00e0 molto avanzata diventa la tenutaria di un \"bordello zoologico\" (una casa di tolleranza con annesso zoo), frequentato da Aureliano Babilonia e dai suoi amici. Muore dopo aver raggiunto i 145 anni e viene seppellita seduta su una sedia, per sua stessa volont\u00e0.\nPadre di Remedios Moscote, \u00e8 sostenitore del partito conservatore. \u00c8 l'uomo nominato dal governo correggitore di Macondo. Considerato una figura marginale della scena politica del paese, si presta comunque in diverse situazioni per dare contributi concreti al progetto conservatore.\nGenitori biologici di Rebeca Buend\u00eda, muoiono precocemente. Quando arriva a Macondo, Rebeca porta con s\u00e9 un sacco con i loro resti. Verranno successivamente seppelliti vicino alla tomba di Melqu\u00edades.\nItaliano di bell'aspetto, si stabilisce a Macondo aprendo un negozio di strumenti musicali e giocattoli a molla, poi gestito dal fratello minore Bruno. Entra per la prima volta a contatto con i Buend\u00eda per montare una pianola in casa loro e, successivamente, per impartire lezioni di ballo a Rebeca e Amaranta.\nS'innamora, ricambiato, di Rebeca, con la quale si fidanza. Il loro amore \u00e8 per\u00f2 contrastato dalla gelosia di Amaranta, perdutamente innamorata del Crespi, tanto da giurare alla sorella adottiva che dovr\u00e0 passare sul suo cadavere per potersi sposare.\nIl fidanzamento con Rebeca si protrae oltremisura (prima per il lutto per la morte di Remedios, poi nell'attesa che venga completata la costruzione della prima chiesa di Macondom e persino per la falsa notizia della morte della madre di Pietro), finch\u00e9, al ritorno di Jos\u00e9 Arcadio, Rebeca s'innamora di quest'ultimo e lascia Pietro.\nCrespi inizia a frequentare Amaranta, ma quando ne chiede la mano, viene rifiutato a sorpresa. Dopo aver tentato disperatamente di persuaderla, Pietro Crespi si taglia le vene.\nPietro Crespi \u00e8 un personaggio molto lontano dagli altri, e non \u00e8 un caso che sia spesso chiamato semplicemente \"l'italiano\", a sottolineare non tanto la lontananza geografica quanto la diversit\u00e0 culturale. Sempre vestito elegantemente, in panciotto anche con l'afa caraibica, \u00e8 uomo sensibile con una velata nostalgia di casa, che sublima nella raccolta di foto dall'Italia. Far\u00e0 restare sveglia l'intera Macondo una notte, poco prima del suicidio, suonando, una serenata a Amaranta con la citara, in maniera che \"non meritava di essere di questo mondo\" e cantando con \"una voce tale da non potersene concepire un'altra sulla terra con tanto amore\".\nAmico e compagno d'armi di Aureliano Buend\u00eda, s'innamora di Amaranta, che per\u00f2 lo respinge ostinatamente. \u00c8 il primo a stancarsi della guerra civile, nella quale rischia di essere fucilato proprio dall'amico; ormai anziano, rifiuta un'ultima proposta del colonnello di riprendere le armi. Il personaggio potrebbe essere ispirato al nonno dell'autore, veterano di guerra.\nDopo essere stata amante di Jos\u00e9 Arcadio Secondo, sar\u00e0 il vero grande amore della vita di Aureliano Secondo. Di carattere allegro e passionale, al contrario della riservata Fernanda, godr\u00e0 della compagnia di Aureliano Secondo molto pi\u00f9 spesso che la moglie. Aureliano Secondo la ritiene anche un portafortuna, per la prosperit\u00e0 delle sue attivit\u00e0 economiche. Fortemente osteggiata da Fernanda, che non le permetter\u00e0 neanche di vedere per l'ultima volta il cadavere dell'amante, la mantiene di nascosto per vendetta fino alla morte.\nMr. Herbert viene invitato a pranzo da Aureliano Secondo; Jack Brown, invece, \u00e8 il presidente della compagnia bananiera, viene da Prattville, Alabama e si trasferisce a Macondo con la famiglia in un vagone di vetro. La compagnia d\u00e0 lavoro a molti braccianti locali, ma stravolge la vita della citt\u00e0 con la costruzione di un quartiere recintato da filo spinato e elettricit\u00e0, mentre le guardie armate spadroneggiano compiendo soprusi e prepotenze.\nMr. Brown diverr\u00e0 compagno di feste del gioviale Aureliano Secondo, anche se per poco. Quando i lavoratori, incitati da Jos\u00e9 Arcadio Secondo, scendono in sciopero, l'esercito li stermina. Brown e la compagnia lasciano Macondo durante le piogge che fanno seguito alla decisione di accogliere alcune, limitate richieste dei lavoratori.\nAmore segreto di Meme, \u00e8 di famiglia umile e lavora come autista e meccanico alla compagnia bananiera; \u00e8 caratterizzato dalla particolare presenza di farfalle gialle che gli aleggiano intorno. Sebbene il padre di Meme, Aureliano Secondo, sia favorevole alla relazione segreta, quando Fernanda scopre i fatti va su tutte le furie e ottiene che delle guardie presidino la casa. Una notte, mentre Mauricio tenta di raggiungere Meme passando dal tetto, viene colpito da una guardia alla spina dorsale e rimarr\u00e0 paralizzato. Meme, gi\u00e0 rimasta incinta dalla relazione clandestina, non rivedr\u00e0 pi\u00f9 l'amato, costretta da Fernanda alla clausura. Mauricio morir\u00e0 di vecchiaia anni dopo, senza pi\u00f9 essersi mosso dal suo letto, e non conoscer\u00e0 mai il figlio Aureliano.\nMarito di Amaranta Ursula, Gast\u00f3n \u00e8 un belga che la ragazza ha conosciuto in occasione dei propri studi a Bruxelles. Giunge con la moglie a Macondo, pensando di andarsene dopo pochi mesi. Di fronte, per\u00f2, all'entusiasmo della moglie, che non intende lasciare il paese, Gast\u00f3n programma l'acquisto di un aeroplano per avviare un'attivit\u00e0 di spedizioni in Colombia. Lascia il Paese dopo pochi anni, per seguire dei progetti lavorativi nel Congo belga. A L\u00e9opoldville riceve una lettera in cui Amaranta Ursula gli reitera il proprio amore e l'impazienza di rivederlo, ma, contraddicendosi, gli rivela la propria incapacit\u00e0 di vivere senza Aureliano. Gast\u00f3n risponde augurando ai due la stessa felicit\u00e0 avuta da lui durante la breve esperienza coniugale.\nAmaranta Ursula rimane umiliata da questa freddezza del marito, che rivela come Gast\u00f3n non attendesse altro che un pretesto per troncare la relazione. Mesi dopo, Gast\u00f3n scrive una nuova lettera ad Amaranta Ursula, in cui prega di inviargli l'unica cosa rimasta a Macondo che per lui abbia un valore sentimentale, il suo velocipede.\nProstituta antigliana di colore, dal fisico possente, sar\u00e0 la prima donna amata da Aureliano Babilonia.\n\u00c8 il proprietario della caotica libreria frequentata da Aureliano (Babilonia), nonch\u00e9 scrittore instancabile, giunto a Macondo all'epoca della compagnia bananiera. Ritorner\u00e0 in Catalogna al tempo del declino finale di Macondo, portando con s\u00e9 nel lunghissimo viaggio tre inseparabili casse contenenti i suoi scritti. Intratterr\u00e0 una corrispondenza a distanza con Aureliano. Il personaggio \u00e8 ispirato all'esule catalano Ram\u00f3n Vinyes che negli anni Cinquanta radun\u00f2 intorno a s\u00e9 a Barranquilla un gruppo di giovani intellettuali, tra i quali Garc\u00eda M\u00e1rquez.\nSono gli unici amici di Aureliano Babilonia, con i quali divide il tempo tra la libreria del savio catalano e gli ultimi bordelli di Macondo. I quattro personaggi sono ispirati agli scrittori del Grupo de Barranquilla: \u00c1lvaro Cepeda Samudio, Alfonso Fuenmayor, Germ\u00e1n Vargas e lo stesso Gabriel Garc\u00eda M\u00e1rquez. Alvaro lascia Macondo in seguito alla partenza del libraio, mentore del quintetto di giovanotti, dopo aver comprato un biglietto eterno per un viaggio in treno senza fine dal quale spediva cartoline agli amici superstiti. Germ\u00e1n e Alfonso se ne andranno senza preavviso e senza lasciare tracce. Gabriel (presumibilmente omonimo dell'autore, in quanto pronipote del colonnello Gerineldo M\u00e1rquez) \u00e8 l'amico pi\u00f9 importante per il giovane Aureliano Babilonia, l'unico vivente che non metta in dubbio la carneficina dei lavoratori alla stazione di Macondo. Vince il concorso di una rivista francese e parte per Parigi. \u00c8 uno dei pochissimi abitanti di Macondo che sopravviver\u00e0 alla distruzione del villaggio.\nTemi principali.\nLo stile.\nLo stile della scrittura \u00e8 semplice e favolistico. La narrazione \u00e8 veloce e ricchissima di avvenimenti, tanto che in poche righe sono spesso condensate nascite e morti, eventi in cui i personaggi sono disegnati con pochi tratti e le descrizioni, sempre brevi, sono spesso solo caratteriali.\nI personaggi secondari, quasi sempre solo denominati, ritornano a volte dopo decine di pagine per passare cos\u00ec come sono entrati, funzionali alla narrazione; i nomi dei personaggi (soprattutto maschili), spesso simili gli uni con gli altri, possono confondere il lettore, e l'autore tesse una trama a volte intrecciata con la propria storia famigliare e letteraria. Il narratore \u00e8 esterno e onniscienti, avvengono intrecci e digressioni. Il contenuto \u00e8 nel tipico stile del realismo magico latinoamericano e risente dell'influenza di numerosi scrittori e autori, tra cui William Faulkner, Franz Kafka, Jorge Luis Borges, Sofocle, Herman Melville, Juan Rulfo, Virginia Woolf, Miguel de Cervantes, il surrealismo, l'espressionismo, il romanticismo europeo. \nIl linguaggio e la tecnica formale della scuola magico-realista ispanica a cui appartiene l'autore oscillano tra crudezza, raffinatezza e involutezza del periodare, e sono invece debitrici a Ernest Hemingway, Graham Greene e, per le parti pi\u00f9 ricercate, allo stile neobarocco-decadente di Joris-Karl Huysmans, per influsso del romanziere modernista-ispanoamericano Ventura Garc\u00eda Calder\u00f3n, ispiratosi a sua volta allo scrittore francese di \"A rebours\" e a Oscar Wilde, specialmente per le parti gotiche del \"Dorian Gray\".\nGarc\u00eda M\u00e1rquez appartiene alla generazione che recuper\u00f2 la narrativa fantastica romantica, come quella di E.T.A. Hoffmann (dove il soprannaturale emerge in mezzo al normale, dando un senso di straniamento), e il \"romance\", lo stile dei poemi lirici, epici e mitologici che andavano di moda fino all'alba del romanzo moderno nel XVIII secolo, quando la particolare mescolanza di reale e invenzione venne relegata nella letteratura del romanzo gotico dei vari Hoffmann, Walpole, Radcliffe, Shelley, Lewis e Charles Robert Maturin, autore di \"Melmoth l'errante\" e prozio di Wilde; si vedano la leggenda dell'ebreo errante, o quella di Francisco el Hombre, che ricorda vagamente \"La ballata del vecchio marinaio\" di Coleridge, leggende e personaggi citati da M\u00e1rquez in \"Cent'anni di solitudine\"; la descrizione della funebre e spettrale citt\u00e0 di Fernanda, che ricorda il gotico-fantastico europeo; l'episodio di Fernanda e i medici invisibili; i fantasmi che convivono coi vivi a casa Buend\u00eda (tema ispirato anche dall'attivit\u00e0 di \"chiaroveggente\" della nonna dello scrittore); e l'omicidio misterioso e paranormale di Jos\u00e9 Arcadio.\nLa solitudine.\nLa solitudine del titolo \u00e8 dunque la condizione di ogni uomo all'interno di questo microcosmo: i vivi si agitano e combattono senza tuttavia muoversi da uno stesso punto e i morti ritornano sulla terra come sagome, cos\u00ec solitarie e affrante che finiscono per diventare amiche di quelli che erano stati in vita i loro peggiori nemici (Prudencio Aguilar).\nIl messaggio finale, che d\u00e0 tutto il senso della tragedia umana, mostra come infine tutte le vicende attraversate dai personaggi portino l'ultimo della stirpe a comprendere l'entit\u00e0 dell'incapacit\u00e0 di evolversi. Troppo tardi, perch\u00e9 nel momento stesso in cui egli arriva alla scoperta che ha valso cent'anni di solitudine (la decifrazione delle pergamene di Melqu\u00edades), scatta la punizione \"divina\" sotto forma di un biblico vento che spazzer\u00e0 via ogni traccia del villaggio, ormai quasi una cittadina, e dei suoi abitanti. Insomma, in definitiva la storia corale della famiglia Buend\u00eda, affollato crocevia di speranze, desideri e sogni... una famiglia cos\u00ec densa e impregnata di forti sentimenti ma cos\u00ec chiusa nelle sue effimere illusioni da sprofondare nella pi\u00f9 sconsolante e pi\u00f9 irrimediabile delle solitudini.\nRealt\u00e0 e finzione.\n\u00c8 molto difficile stabilire un confine netto tra la natura estremamente fantasiosa del racconto e gli aspetti reali di cui \u00e8 permeato. Molti eventi sono pesantemente influenzati dalla storia colombiana della seconda met\u00e0 dell'Ottocento, soprattutto le guerre civili e il periodo della compagnia bananiera (tra l'altro \u00e8 curioso notare che in tutto il romanzo non viene fatto il nome della nazione, anche perch\u00e9 nel primo periodo del romanzo la Colombia non era conosciuta con tale nome). Esistono inoltre correlazioni con eventi, luoghi e persone della biografia di Garc\u00eda M\u00e1rquez, trasfigurati nella narrazione. Ad esempio il villaggio di Aracataca, dove crebbe lo scrittore, \u00e8 una cittadina depressa dopo il boom bananiero, come Macondo nel periodo di Aureliano Babilonia; \u00e8 quindi riflessa in maniera fantastica, come detto, la realt\u00e0 colombiana e sudamericana tra l'Ottocento e gli anni trenta del XX secolo.\nMa sono davvero tanti gli episodi attraverso la cui narrazione l'autore ci conduce in un mondo dove la quotidianit\u00e0 dei fatti si accompagna a eventi quasi magici. Per citarne alcuni, si pensi alle apparizioni del fantasma di Prudencio Aguilar (e anche qui il confine vita-morte non \u00e8 cos\u00ec netto), alla levitazione di padre Nicanor Reyna, oppure alla capacit\u00e0 di preveggenza del colonnello Aureliano Buend\u00eda, alle apparizioni del fantasma di Melqu\u00edades (che afferma poi di essere tornato in vita dopo essere morto la prima volta di febbre a Singapore), alla salita al cielo di Remedios la Bella, alle farfalle gialle che accompagnano Mauricio Babilonia, all'apparizione dell'Ebreo Errante, al vento misterioso che distrugge il villaggio, al diluvio che dura per pi\u00f9 di quattro anni, alla \"pioggerella di minuscoli fiori gialli [che] caddero per tutta la notte sul villaggio\", e altri ancora. Tutti eventi soprannaturali ma che, in un tale contesto, si mischiano alla quotidianit\u00e0 e non scatenano contrasti tra chi ci crede o no: sono eventi che si succedono, semplicemente. \nPer questo il romanzo \u00e8 un noto esempio di Realismo magico. Probabilmente queste storie furono ispirate a quelle che raccontava la nonna dell'autore, nella grande casa dove Garc\u00eda M\u00e1rquez crebbe.\nInoltre alcuni personaggi portano nomi e cognomi di persone reali della famiglia dello scrittore: M\u00e1rquez, Gabriel, Igu\u00e1ran, Cotes. Un personaggio secondario, Gabriel, \u00e8 nipote del vecchio colonnello liberale Gerineldo M\u00e1rquez (compagno d'armi di Aureliano Buend\u00eda), proprio come il vero Garc\u00eda M\u00e1rquez \u00e8 nipote di un colonnello di fede liberale, Nicol\u00e1s M\u00e1rquez Mej\u00eda. La madre di Marquez, invece, ispir\u00f2 allo scrittore il personaggio di Ursula. Nel romanzo si parla anche della malattia dell'insonnia, che cancella i ricordi, e della dimenticanza collettiva dei fatti della storia, emblematica di un'America Latina che non ricorda pi\u00f9 il suo passato, ma anche una probabile ispirazione della malattia di Alzheimer, una patologia molto frequente nella famiglia M\u00e1rquez.\nTematiche psicoanalitiche ed esoteriche.\nAlcuni critici hanno evidenziato, oltre alla tematica storica e sociale, la concezione circolare del tempo (un continuo presente) che solo la profezia di Melqu\u00edades spezza, i numerosi riferimenti all'alchimia e all'esoterismo, il gioco letterario strutturalista che nasconde significati, o la tematiche psicoanalitiche dell'incesto (il freudiano mito di Edipo), visto come autodistruzione della stirpe, inevitabile per chi non si apre al mondo, degli archetipi antropologici junghiani e dei simboli disseminati tra le pagine del romanzo, dell'amore e della morte. Lo stesso autore ha indicato nell\"'Edipo re\" di Sofocle - con i temi di incesto e profezia - una delle sue fonti di ispirazione, non soltanto per questo romanzo.\nMacondo.\nMacondo \u00e8 il nome di un paese immaginario, immerso nella foresta colombiana, dove si svolgono le vicende del romanzo.\nRiguardo all'ubicazione geografica, l'autore fornisce alcuni indizi che permettono di collocare il villaggio nella (o, comunque, presso la) penisola della Guajira. Non \u00e8 molto lontano dalla costa del Mare Caraibico e la spedizione capitanata da Jos\u00e9 Arcadio Buend\u00eda, partendo da Riohacha, s'inoltra nella sierra per quasi due anni. Presumibilmente il villaggio si trova diverse centinaia di chilometri a sud di Riohacha, nei dintorni della Sierra Nevada de Santa Marta e vicino al paese di Aracataca, luogo natio dello scrittore.\nL'esatta ubicazione geografica, comunque, \u00e8 poco rilevante ai fini della trama, visto che tutte le vicende si svolgono a Macondo, tranne quelle relative alle guerre del Colonnello, oppure quando viene descritta la cittadina da cui proviene Fernanda (e dove Aureliano secondo va a cercarla, oltre a esservi ambientata la parte in cui Meme viene condotta in clausura).\nCi\u00f2 che si nota, mano a mano che si va avanti nella lettura, \u00e8 lo sviluppo che assume il villaggio: inizialmente composto da una ventina di case di fango, queste aumentano e vengono costruite con mattoni, poi i pavimenti in cemento, i tetti di zinco, poi gli si affianca la cittadella della compagnia bananiera circondata da una rete elettrificata. Anche la vita nel villaggio si anima (soprattutto nella \"Strada dei Turchi\").\nInizialmente tagliato fuori dal resto del mondo (non essendoci nemmeno un servizio di posta), il villaggio arriva a essere raggiunto anche dalla ferrovia.\nLa fase del declino inizia poi ai tempi della compagnia bananiera e dopo il (falso?) massacro dei suoi lavoratori. Il seguente (e lunghissimo) diluvio porta alla rovina di molte case (quella dei Buend\u00eda compresa) e all'abbandono di altre. Oltre alla prosperit\u00e0 gli abitanti perdono anche i ricordi, fino al pomeriggio in cui, mentre Aureliano Babilonia decifra le ultime pergamene, un vento violentissimo spazzer\u00e0 il villaggio dalla faccia della terra.\nL'atmosfera del romanzo, la sua forza evocativa, le sue immagini, l'universalit\u00e0 del tema principale (la solitudine), fanno di Macondo un luogo mitico.\nStoria editoriale e critica.\nL'amico Carlos Fuentes, che legge in anteprima alcuni capitoli, scrive un articolo entusiasta che crea una certa aspettativa; altre anticipazioni appaiono su riviste in Messico e Colombia, e persino su \"Mundo Nuevo\" pubblicata a Parigi per gli emigrati. Alla casa editrice Sudamericana di Buenos Aires che gli propone una ristampa dei romanzi precedenti, Garc\u00eda M\u00e1rquez offre il nuovo testo. La prima edizione \u00e8 esaurita in 15 giorni, e in pochi mesi piovono 18 contratti di traduzione estera, compresa quella italiana per Feltrinelli. Il libro si aggiudica il Prix du Meilleur livre \u00e9tranger (Premio per il migliore libro straniero) nel 1969 e il Premio R\u00f3mulo Gallegos nel 1972.\nIl romanzo di M\u00e1rquez ricevette una sonora stroncatura da parte di Pier Paolo Pasolini: \u00ab Un altro luogo comune... \u00e8 quello di considerare \"Cent'anni di solitudine\"... di Gabriel Garc\u00eda M\u00e1rquez un capolavoro. Ci\u00f2 mi sembra semplicemente ridicolo. Si tratta del romanzo di uno scenografo o di un costumista, scritto con grande vitalit\u00e0 e spreco di tradizionale manierismo barocco latino-americano, quasi a uso di una grande casa cinematografica americana (se ne esistessero ancora). I personaggi sono tutti dei meccanismi inventati talvolta con splendida bravura da uno sceneggiatore: hanno tutti i \u00abtic\u00bb demagogici destinati al successo spettacolare.\nL'autore molto pi\u00f9 intelligente dei suoi critici sembra saperlo bene: \u00abNon gli era mai venuto in mente fino allora - egli dice nell'unica considerazione metalinguistica del suo romanzo - di pensare alla letteratura come al miglior giocattolo che si fosse inventato per burlarsi della gente...\u00bb. M\u00e1rquez \u00e8 indubbiamente un affascinante burlone, tanto \u00e8 vero che gli sciocchi ci sono tutti cascati. Ma gli mancano le qualit\u00e0 della grande mistificazione (\u00abDante fu un mistificatore?\u00bb \u00e8 la domanda che un dantista tedesco disse all'orecchio di un suo collega, come riferisce Contini): le qualit\u00e0 che ha, tanto per fare un esempio, Borges (o, molto pi\u00f9 in piccolo, Tomasi di Lampedusa, se \"Cent'anni di solitudine\" ricorda un po' \"Il Gattopardo\" anche per gli equivoci che ha suscitato nella palude del mondo che decreta i successi letterari)\u2033 \u00bb.\nDurante il IV Congresso internazionale della Lingua Spagnola, tenutosi a Cartagena nel marzo del 2007, \u00e8 stato votato come seconda opera pi\u00f9 importante mai scritta in lingua spagnola, preceduto solo dal \"Don Chisciotte della Mancia\".\nInfluenza culturale.\nIl gruppo musicale Modena City Ramblers ha inciso l'album \"Terra e libert\u00e0\", di esso alcune canzoni prendono spunto dal libro di Garc\u00eda M\u00e1rquez: \"Macondo Express\", \"Il ballo di Aureliano\", \"Remedios la bella\" e \"Cent'anni di solitudine\". Da segnalare anche \"L'amore ai tempi del caos\", chiaro riferimento a un'altra importante opera dello scrittore colombiano ovvero:\"L'amore ai tempi del colera\".\nMacondo diede il nome a un centro sociale autogestito, di giovani di sinistra, esistente a Milano negli anni settanta e fondato dal sociologo, giornalista, Mauro Rostagno.\nNella sua canzone \"Sally\" Fabrizio De Andr\u00e9 fa riferimento a Pilar del mare, una delle matriarche nominate nel romanzo. Fa anche riferimento a pesciolini d'oro fusi dal colonnello Aureliano Buend\u00eda.\nMacondo \u00e8 anche il titolo di una canzone di Alberto Camerini, appartenente all'album \"Comici cosmetici\"."}
{"id": "1822227", "revid": "287204", "url": "https://it.wikipedia.org/wiki?curid=1822227", "title": "Chera (famiglia)", "text": "I Chera (Tamil: \u0b9a\u0bc7\u0bb0\u0bb0\u0bcd) furono una delle antiche dinastie tamil che si insediarono e governarono nell'India meridionale fin quasi al quindicesimo secolo. I primi Chera governarono su Coimbatore, Salem e Karur nel Sud del subcontinente indiano, in una regione che oggi fa parte del moderno Stato federato del Tamil Nadu (Kongu Nadu). Le altre due grandi dinastie tamil furono i Chola per la regione orientale lungo la Costa del Coromandel e i Pandya nella regione centro meridionale della penisola. Queste dinastie iniziato prima del periodo Sangam (300 a.C. - 200 d.C.) durante il quale la lingua, l'arte e la letteratura Tamil fior\u00ec. L'impero Chera copriva al suo apice una superficie di circa 3 milioni di kmq ed era il pi\u00f9 vasto del suo tempo. \nIl capitale durante il periodo Sangam della dinastia Chera fu \"Vanchi Muthur\" (altrimenti chiamato \"Karuvur\", la moderna Karur), includendo la regione occidentale e meridionale del Tamil Nadu e la vicina regione del Malai Nadu (Kerala moderno).\nI governanti Chera combatterono spesso con i regni vicini. A volte utilizzarono il matrimonio per legarsi alle famiglie dei regnanti rivali e come mezzo di alleanze politiche. In tutto il regno il commercio ha continuato a portare prosperit\u00e0 con prodotti quali spezie, avorio, legno, pietre preziose e perle esportate in Egitto, Roma, Grecia, Fenicia, Arabia, Mesopotamia e Persia. "}
{"id": "1822233", "revid": "167951", "url": "https://it.wikipedia.org/wiki?curid=1822233", "title": "Voglio danzar con te", "text": ""}
{"id": "1822234", "revid": "486946", "url": "https://it.wikipedia.org/wiki?curid=1822234", "title": "Autolinee regionali pubbliche abruzzesi", "text": ""}
{"id": "1822236", "revid": "266222", "url": "https://it.wikipedia.org/wiki?curid=1822236", "title": "Medba", "text": ""}
{"id": "1822237", "revid": "1543377", "url": "https://it.wikipedia.org/wiki?curid=1822237", "title": "Dipartimento di Diffa", "text": "Il dipartimento di Diffa \u00e8 un dipartimento del Niger facente parte della regione omonima. Il capoluogo \u00e8 Diffa. \nSuddivisione amministrativa.\nIl dipartimento di Diffa \u00e8 suddiviso in 5 comuni:"}
{"id": "1822238", "revid": "271907", "url": "https://it.wikipedia.org/wiki?curid=1822238", "title": "Partito bolscevico", "text": ""}
{"id": "1822240", "revid": "287204", "url": "https://it.wikipedia.org/wiki?curid=1822240", "title": "Regno Kuninda", "text": "Il Regno Kuninda (o Kulinda nella letteratura antica) \u00e8 stato un antico regno dell'Himalaya centrale esistito tra il II secolo a.C. e il III secolo d.C., situato negli attuali Stati federati indiani dell'Uttarakhand e dell'Himachal Pradesh, nel nord dell'India. \nLa storia del regno \u00e8 documentata a partire del II secolo a.C. \u00c8 menzionato nell'epica indiana e nei Pur\u0101\u1e47a. Il Mah\u0101bh\u0101rata riporta che venne sconfitto da Arjuna. \nUno dei primi re del Kuninda \u00e8 stato Amoghbhuti, che si stabil\u00ec nelle vallate montane dei fiumi Jamuna e Sutlej.\nIl storico greco Tolomeo lo colloca presso le sorgenti dei fiumi Gange, Yamuna e Sutlej. \nUna colonna eretta durante il regno di A\u015boka \u00e8 presente anche a Kalsi, nella regione del Garhwal, ed indica la diffusione del buddismo nel Kuninda gi\u00e0 a partire dal IV secolo a.C. \nIl regno Kuninda scompare intorno al III secolo d.C."}
{"id": "1822241", "revid": "1543377", "url": "https://it.wikipedia.org/wiki?curid=1822241", "title": "Dipartimento di Dosso", "text": "Il dipartimento di Dosso \u00e8 un dipartimento del Niger facente parte della regione omonima. Il capoluogo \u00e8 Dosso. \nSuddivisione amministrativa.\nIl dipartimento di Dosso \u00e8 suddiviso in 11 comuni:"}
{"id": "1822243", "revid": "1543377", "url": "https://it.wikipedia.org/wiki?curid=1822243", "title": "Dipartimento di Tahoua", "text": "Il dipartimento di Tahoua \u00e8 un dipartimento del Niger facente parte della regione omonima. Il capoluogo \u00e8 Tahoua.\nSuddivisione amministrativa.\nIl dipartimento di Tahoua \u00e8 suddiviso in 8 comuni:"}
{"id": "1822247", "revid": "1543377", "url": "https://it.wikipedia.org/wiki?curid=1822247", "title": "Dipartimento di Tillab\u00e9ri", "text": "Il dipartimento di Tillab\u00e9ri \u00e8 un dipartimento del Niger facente parte della regione omonima. Il capoluogo \u00e8 Tillab\u00e9ri.\nSuddivisione amministrativa.\nIl dipartimento di Tillab\u00e9ri \u00e8 suddiviso in 9 comuni:"}
{"id": "1822255", "revid": "767487", "url": "https://it.wikipedia.org/wiki?curid=1822255", "title": "Ual Ual", "text": "Ual Ual (chiamato anche Ualual, Welwel, Walwal, Uol'uol\u2019) \u00e8 un villaggio presente nel territorio etiope dell'Ogaden. Collocato nella suddivisione amministrativa della zona Uarder (o Uardere, nella Regione Somala), il villaggio ha un'altitudine di circa 570 metri, ed \u00e8 abitato da Somali.\nNel 1934 vi si svolse uno scontro a fuoco tra truppe etiopi e truppe coloniali italiane che fu il \"casus belli\" della Guerra d'Etiopia."}
{"id": "1822268", "revid": "1543377", "url": "https://it.wikipedia.org/wiki?curid=1822268", "title": "NGC 6826", "text": "NGC 6826 (nota anche come C 15) \u00e8 una nebulosa planetaria visibile nella costellazione del Cigno; \u00e8 talvolta indicata col nome Nebulosa occhiolino, a causa della sua forma allungata, e ad una traduzione errata dell'inglese \"blinking nebula\", soprannome guadagnato invece perch\u00e9 ad alcuni osservatori appare \"lampeggiare\" (\"blink\", in inglese). Il fenomeno \u00e8 puramente soggettivo e peraltro piuttosto comune quando si osserva un oggetto di elevata luminosit\u00e0 superficiale ma debole rispetto al telescopio in uso.\nOsservazione.\nSi individua 5,5 gradi a nord della stella , mezzo grado ad est della stella 16 Cygni; diventa visibile in un telescopio amatoriale, dove si evidenzia soprattutto la stella centrale, che oscura la nebulosa circostante. Utilizzando la visione distolta si pu\u00f2 invece notare una debole struttura chiara. La nebulosa fu scoperta da William Herschel nel 1793, che la descrisse come nebulosa planetaria, simile ad un punto chiaro o due punti vicinissimi.\nCaratteristiche.\nUna caratteristica distintiva di questa nebulosa \u00e8 data dalle due chiazze laterali simmetriche, identificate come regioni ad emissione per ionizzazione; queste strutture sarebbero relativamente recenti e si muovono ad una velocit\u00e0 supersonica. Nella parte pi\u00f9 interna, una struttura ad involucro simile ad un anello schiacciato circonda la stella centrale, molto luminosa (di undicesima magnitudine)."}
{"id": "1822273", "revid": "339392", "url": "https://it.wikipedia.org/wiki?curid=1822273", "title": "Regno di Scilla", "text": ""}
{"id": "1822275", "revid": "594360", "url": "https://it.wikipedia.org/wiki?curid=1822275", "title": "Choson", "text": ""}
{"id": "1822281", "revid": "1318658", "url": "https://it.wikipedia.org/wiki?curid=1822281", "title": "Dipartimento di Olancho", "text": "Il dipartimento di Olancho \u00e8 un dipartimento dell'Honduras centrale avente come capoluogo Juticalpa. \u00c8 il pi\u00f9 vasto dipartimento dell'Honduras.\nGeografia fisica.\nAlcune montagne accidentate si ergono nella parte occidentale e settentrionale del dipartimento, fra cui notevoli sono la Sierra de Agalta, la Monta\u00f1a de Tembladeros e la Monta\u00f1a de Botaderos. Vaste foreste di pini e latifoglie ricoprono le montagne. L'Olancho centrale presenta pianure ondulate, percorse dal fiume Guayape e dai suoi affluenti. Queste pianure, a volte chiamate pampas per la somiglianza con le vaste pianure argentine, sono famose per i grandi allevamenti di bestiame e l'agricoltura estensiva. Si trovano qui le citt\u00e0 principali, Juticalpa e Catacamas. La parte orientale del dipartimento \u00e8 ricoperta da foreste pluviali, sebbene l'afflusso di contadini impoveriti e senza terra e il taglio di legname abbia aumentato la deforestazione della regione. Una porzione della Riserva della biosfera del R\u00edo Pl\u00e1tano, una foresta pluviale tropicale con ricca fauna, dichiarata patrimonio mondiale dell'umanit\u00e0 dall'UNESCO, si trova a cavallo tra l'Olancho e i dipartimenti di Gracias a Dios e di Col\u00f3n.\nIl fiume Guayape \u00e8 famoso per i giacimenti auriferi le cui concessioni sono utilizzate oggi dalla societ\u00e0 Eurocantera (Goldlake Group), specializzata nell'estrazione di cosiddetto Oro etico. Per la prima volta sfruttati dagli spagnoli durante il periodo coloniale, questi giacimenti d'oro sono ancora produttivi. Alcuni abitanti della zona si dedicano al lavaggio delle sabbie lungo le sponde del fiume durante la stagione secca. Un dragaggio intensivo si effettua sempre durante la stagione secca in diversi tratti del fiume, compreso l'alto corso nelle regioni montane dell'affluente Rio Patuca. Nel territorio del dipartimento sono presenti anche alcuni inghiottitoi carsici come la Cueva de el Tigre.\nLa miniera di Talgua, nota come \"La Miniera dei teschi splendenti\", si trova vicino a Catacamas. Era usata come luogo di sepoltura dagli indios, e con il tempo, le ossa si sono ricoperte da uno strato di calcite gocciolante dal soffitto, dando loro un'apparenza lugubre e luminosa. Test al radiocarbonio indicano che le sepolture risalgono circa al 900 a.C., ben prima dell'ascesa dei Maya e delle altre civilt\u00e0 precolombiane. L'ossario fu scoperto nel 1994 dal volontario Timothy Berg, insieme con Desiderio Reyes e Jorge Y\u00e1nez, e le ricerche archeologiche sono tuttora in corso nella zona.\nStoria.\nNei secoli XVIII e XIX, Olancho si oppose al governo centrale di Tegucigalpa fino al punto di provocare una guerra civile. Ancora oggi, antichi sentimenti indipendentisti persistono fra gli \"Olanchanos\", sebbene il ruolo del dipartimento nell'agricoltura l'abbia reso parte integrante dell'economia honduregna. L'ex presidente dell'Honduras, Manuel Zelaya Rosales, \u00e8 originario di questo dipartimento, precisamente dalla citt\u00e0 di Catacamas.\nComuni.\nIl dipartimento di Olancho comprende 23 comuni:"}
{"id": "1822293", "revid": "287204", "url": "https://it.wikipedia.org/wiki?curid=1822293", "title": "Visione distolta", "text": "La visione distolta \u00e8 la tecnica secondo la quale per osservare un oggetto poco luminoso si indirizza lo sguardo lateralmente, mentre si continua a concentrarsi sull'oggetto. Questa tecnica \u00e8 molto utile in astronomia osservativa, poich\u00e9 consente di osservare oggetti di luminosit\u00e0 debolissima altrimenti invisibili all'osservazione diretta; secondo alcuni questa tecnica consentirebbe di guadagnare fino a tre-quattro magnitudini. Ci sono alcuni indizi che la visione distolta fosse gi\u00e0 in uso in epoche remote, come sembra abbia riferito Aristotele durante la sua osservazione di un ammasso aperto noto oggi come M41.\nFisiologia.\nLa visione distolta funziona perch\u00e9 nella fovea, ossia la parte centrale dell'occhio, non ci sono bastoncelli, le cellule specializzate nella cattura della luce in bianco e nero; la fovea contiene solo coni, che rivelano i colori della luce, ma non sono utili durante la notte. La densit\u00e0 di bastoncelli di solito raggiunge un massimo intorno ai 20 gradi dal centro della visione (fuoco). Tuttavia, a causa del tipo di connessione tra le cellule ed il sistema nervoso la parte pi\u00f9 sensibile dell'occhio \u00e8 di solito compresa fra gli 8 ed i 16 gradi dal centro.\n\u00c8 da notare inoltre che esiste una direzione distolta privilegiata, a seconda dell'osservatore; per un osservatore che tende ad usare l'occhio destro per il fuoco, \u00e8 meglio spostarsi verso destra, mentre per un osservatore dove predomina l'occhio sinistro \u00e8 meglio spostare il fuoco a sinistra."}
{"id": "1822297", "revid": "1573940", "url": "https://it.wikipedia.org/wiki?curid=1822297", "title": "Cotylorhiza", "text": "Cotylorhiza \u00e8 un genere di scifomeduse della famiglia Cepheidae.\nTassonomia.\nComprende le seguenti specie:"}
{"id": "1822301", "revid": "1994485", "url": "https://it.wikipedia.org/wiki?curid=1822301", "title": "Luigi Ferraris", "text": "Luigi Ferraris \u00e8 il nome di pi\u00f9 persone:"}
{"id": "1822302", "revid": "34760", "url": "https://it.wikipedia.org/wiki?curid=1822302", "title": "Matrice regolare", "text": ""}
{"id": "1822303", "revid": "1573940", "url": "https://it.wikipedia.org/wiki?curid=1822303", "title": "Cepheidae", "text": "Cepheidae \u00e8 una famiglia di scifomeduse dell'ordine Rhizostomeae.\nTassonomia.\nComprende i seguenti generi:"}
{"id": "1822307", "revid": "1573940", "url": "https://it.wikipedia.org/wiki?curid=1822307", "title": "Kolpophorae", "text": "Kolpophorae \u00e8 un sottordine di scifomeduse.\nTassonomia.\nComprende le seguenti famiglie:"}
{"id": "1822309", "revid": "28402", "url": "https://it.wikipedia.org/wiki?curid=1822309", "title": "JP5", "text": ""}
{"id": "1822320", "revid": "290948", "url": "https://it.wikipedia.org/wiki?curid=1822320", "title": "Discomedusae", "text": "Discomedusae \u00e8 una sottoclasse di Cnidari Scifozoi."}
{"id": "1822323", "revid": "174925", "url": "https://it.wikipedia.org/wiki?curid=1822323", "title": "Hattusas", "text": ""}
{"id": "1822331", "revid": "46291", "url": "https://it.wikipedia.org/wiki?curid=1822331", "title": "Rhizophora", "text": "Rhizophora \u00e8 un genere di mangrovie della famiglia Rhizophoraceae.\nTassonomia.\nComprende le seguenti specie:"}
{"id": "1822333", "revid": "767487", "url": "https://it.wikipedia.org/wiki?curid=1822333", "title": "The Execution of Mary, Queen of Scots", "text": "The Execution of Mary, Queen of Scots \u00e8 un cortometraggio muto del 1895, diretto da Alfred Clark, della durata di un minuto.\nIl film \u00e8 conosciuto anche con il titolo \"The Execution of Mary Stuart\".\nTrama.\nUn breve film che mostra l'esecuzione di Maria Stuarda: la regina viene portata davanti al ceppo d'esecuzione e fatta inginocchiare e dopo avervi poggiato il collo, il boia alza la scure e si prepara a colpire. La scure colpisce e taglia di netto la testa della donna e infine il boia la alza perch\u00e9 tutti la possano vedere.\nProduzione.\nIl film, prodotto da Thomas Edison \u00e8 il primo di genere storico e il primo ad avere utilizzato degli effetti speciali. Infatti, quando l'attrice che interpreta Maria poggia la testa sul ceppo, viene sostituita da un manichino, al quale il boia taglia la testa.\nL'esecuzione, per l'epoca, fu cos\u00ec realistica che alcune persone del pubblico credettero che una donna avesse donato la sua vita per la scena della decapitazione."}
{"id": "1822342", "revid": "1452073", "url": "https://it.wikipedia.org/wiki?curid=1822342", "title": "Pac-Man World", "text": "Pac-Man World, intitolato per intero , \u00e8 un videogioco creato da Namco in occasione del ventesimo anniversario della creazione di \"Pac-Man\". Si tratta di un videogioco a piattaforme tridimensionale, nel quale Pac-Man deve sconfiggere il malvagio Toc-Man e liberare i suoi amici. \u00c8 comunque presente una modalit\u00e0 \"classica\", molto simile al celeberrimo videogioco.\nTrama.\nPac-Man arriva a casa per il suo 20\u00ba compleanno (il gioco \u00e8 stato pubblicato in coincidenza con il 20\u00ba anniversario dell'originale Pac-Man da sala giochi), solo per scoprire che i suoi amici e la famiglia (MS. Pac-Man, Baby Pac, Jr. Pac, Professor Pac, Chomp Chomp il cane e Pooka) sono stati rapiti dal malvagio Toc-Man, un gigantesco robot-imitazione di Pac-Man, che \u00e8 stato creato da Orson, intenzionato a rubare l'identit\u00e0 di Pacman.\nPac-Man raggiunge l'Isola Fantasma e si impegna a liberarli tutti. Ogni vittima \u00e8 tenuta prigioniera in un mondo differente: Mondo dei pirati, Mondo delle rovine, Mondo dello spazio, Mondo dei pagliacci, Mondo della fabbrica e il Mondo di Toc-Man o dell'orrore.\nModalit\u00e0 di gioco.\nIl gioco era un platform 3D standard che ha giocato pesantemente nella storia del personaggio, ogni livello normale ha caratterizzato un labirinto dove ci sono le regole del gioco originale (anche se il Pac-Symbol era ancora presente, lasciando sopravvivere il giocatore viene toccato dai fantasmi fino a quattro volte).\nOgni livello \u00e8 disseminato di Pac-Dots, frutta e fantasmi, gran parte della musica \u00e8 stata modificata da voci primi nella serie (uno dei temi comuni a tutti i livelli \u00e8 la musica di intermezzo da Pac-Man modificato secondo il tema del livello) e l'originale Pac-Man arcade game \u00e8 disponibile per il gioco dalla schermata del menu.\nInoltre, Pac-Man \u00e8 stata data una manciata di manovre standard del platform, tra cui un \"butt-bounce\", che ricorda il Ground Pound di Mario e la Rev-Roll, che ricorda lo Spin Dash di Sonic the Hedgehog. Inoltre, ha acquisito la capacit\u00e0 di utilizzare i punti in attacco, lanciando loro ai nemici che non siano fantasmi. Come nel gioco originale, Pac-Man pu\u00f2 raccogliere Pallini di potenza che gli consentono di mangiare i fantasmi per un breve lasso di tempo. Il formato livello \u00e8 piuttosto semplice: ogni mondo \u00e8 costituito da tre o quattro livelli.\nIl primo livello in un mondo che avrebbe introdotto una nuova tecnica o tipo di nemico. La seconda e la terza richiedono l'uso di tale tecnica per completare, e non pu\u00f2 essere completata senza di essa. Il quarto livello di ogni mondo era un capo di battaglia che richiede un gameplay unico e puzzle-solving alla sconfitta.\nIl secondo livello comprende anche una chiave che, pur non essendo indispensabile per completare il gioco, \u00e8 necessaria per liberare ogni amico di Pac-Man che viene tenuto prigioniero nel terzo livello. Ogni personaggio liberato apparirebbe allora per aiutare Pac-Man nella battaglia finale contro Toc-Man. Tuttavia, ci sono un paio di eccezioni a questo, soprattutto le rovine, la fabbrica, e livelli di spazio.\nSeguiti.\nIn seguito all'uscita di \"Pac-Man World\", nel 2000 venne pubblicato \"Ms. Pac-Man Maze Madness\" con protagonista Ms. Pac-Man, il quale riprende alcuni elementi da questo titolo ma in chiave rompicapo. Tali somiglianze furono poi riprese in seguito anche in ' e '.\nNel 2002 usc\u00ec un seguito vero e proprio intitolato \"Pac-Man World 2\" reso disponibile per le piattaforme PlayStation 2, GameCube, PC, Xbox e Game Boy Advance.\nTre anni dopo nel 2005 fu pubblicato un terzo capitolo, \"Pac-Man World 3\" distribuito per PlayStation 2, GameCube, Xbox, PlayStation Portable, Nintendo DS e PC, il quale per\u00f2 non fu sviluppato dallo stesso team dei precedenti due titoli."}
{"id": "1822351", "revid": "1745361", "url": "https://it.wikipedia.org/wiki?curid=1822351", "title": "Cidone", "text": "Cidone () o Anfitemi \u00e8 un personaggio della mitologia greca, figlio di Ermes e di Acacallide.\nMitologia.\nCidone \u00e8 diventato famoso per aver fondato una citt\u00e0, nell'isola di Creta che prese il nome da lui, Cidonia. Strabone affermava che tale popolo risiedeva nella parte occidentale della vasta isola.\nPareri secondari.\nMolti sono i pareri che i mitografi tramandano sulla sua origine, dove diversi popoli ne reclamano la paternit\u00e0, come ad esempio gli Arcadi e pi\u00f9 precisamente gli abitanti della citt\u00e0 di Tegea affermavano che in realt\u00e0 Cidone fosse figlio di Tegeate, il loro eroe eponimo. Altri racconti invece vedevano come padre il divino Apollo.\nOmonimia.\nQuesto Cidone non deve essere confuso col giovane guerriero latino menzionato nel decimo libro dell\"'Eneide\"."}
{"id": "1822356", "revid": "287204", "url": "https://it.wikipedia.org/wiki?curid=1822356", "title": "Riserva della biosfera del Rio Platano", "text": ""}
{"id": "1822358", "revid": "123226095", "url": "https://it.wikipedia.org/wiki?curid=1822358", "title": "Associazione italiana di sociologia", "text": "L'Associazione italiana di sociologia (AIS), \u00e8 un'associazione italiana dedicata alle tematiche specifiche della sociologia.\nStoria.\nL'Associazione italiana di sociologia si costituisce il 15 dicembre 1983.\nNel corso degli anni i presidenti dell'AIS sono stati: Achille Ardig\u00f2, Francesco Alberoni, Luciano Gallino, Mario Aldo Toscano, Pierpaolo Donati, Laura Balbo, Giandomenico Amendola, Roberto Cipriani, Antonio de Lillo, Alessandro Bruschi, Paola Di Nicola, Enrica Amaturo. Nell'ultimo congresso nazionale, tenutosi a Napoli dal 23 al 25 gennaio 2020, \u00e8 stata eletta, per la prima volta a seguito di una votazione con almeno due candidati, Maria Carmela Agodi.\nConsiglio dei saggi.\nNel 2011 \u00e8 stato nominato il consiglio dei saggi il cui presidente \u00e8 Luciano Gallino. I componenti del consiglio sono: Alessandro Cavalli, Vincenzo Cesareo, Roberto Cipriani, Antonio De Lillo."}
{"id": "1822362", "revid": "1892736", "url": "https://it.wikipedia.org/wiki?curid=1822362", "title": "Nyamwesi", "text": "I Nyamwesi o Wanyamwesi sono un gruppo etnico bantu dell'Africa orientale. Sono stanziati principalmente in Tanzania, paese di cui costituiscono il secondo gruppo etnico, con circa 1,5 milioni di persone (nel 1989). Occupano la parte nordoccidentale del paese, fra i laghi Vittoria e Rukwa. Il nome \"Nyamwesi\" ha origine swahili, e significa \"popolo della Luna\".\nI Nyamwesi appartengono a un gruppo di cinque etnie correlate, insieme ai Kimbu, i Konongo, i Sukuma e i Sumbwa; i popoli di tutte queste etnie si riconoscono nel nome \"Nyamwesi\", che quindi pu\u00f2 essere usato anche nell'accezione estesa a intendere l'intero gruppo. I Nyamwesi (in senso stretto) sono particolarmente vicini ai Sukuma; parlano una lingua molto simile, classificata dai linguisti come appartenente al gruppo delle lingue sukuma-nyamwezi.\nLa terra d'origine degli Nyamwesi \u00e8 chiamata Unyamwesi, e si trova nella Tanzania centro-occidentale. \nStoria.\nSecondo quanto tramandato dalla tradizione orale, i Nyamwesi si insediarono in Unyamwesi intorno al XVII secolo. Erano principalmente pescatori e allevatori. La loro societ\u00e0 era organizzata politicamente in piccoli regni (\"chiefdoms\"), ognuno dei quali aveva la propria dinastia regnante e la propria corte.\nVerso la fine del XVIII secolo i mercanti nyamwesi giunsero alla costa dell'Oceano Indiano, stabilendo buone relazioni con le popolazioni arabe e shirazi legate a Zanzibar e con le comunit\u00e0 di mercanti swahili e indiani. A loro volta, gli arabi iniziarono a spingersi nell'entroterra, fondando stazioni commerciali nei regni nyamwesi. All'inizio del XIX secolo le carovane nyamwesi giungevano a ovest fino al Regno del Congo, e portavano verso i porti arabi dell'Oceano Indiano rame, cera, sale, avorio e schiavi. Dai mercanti arabi e indiani, gli Nyamwesi ottennero invece armi da fuoco. Man mano che il commercio diventava l'attivit\u00e0 economica predominante nella societ\u00e0 nyamwesi, l'allevamento era sempre pi\u00f9 lasciato agli schiavi o lavoratori di altre etnie, soprattutto Tutsi.\nLe armi da fuoco ottenute dagli arabi consentirono ai capi locali di creare veri e propri eserciti regolari ed estendere in questo modo i confini dei territori sotto il loro controllo. Nacquero regni potenti e strutturati come quelli di Unyanyembe, Ulyankhulu e Urambo, con una gerarchia di funzionari agli ordini di sovrani potenti come Isike e il mercante di avorio e schiavi Mirambo. La nascita di queste nuove realt\u00e0 militari e politiche, a sua volta, rese ancora pi\u00f9 importante il commercio (da cui provenivano i soldi con cui acquistare armi) e port\u00f2 una forte competizione fra i diversi regni, che sfoci\u00f2 in una serie di sanguinose guerre interne.\nIl regno di Unyanyembe era forse il pi\u00f9 potente, e controllava la citt\u00e0 di Tabora, fondata dagli arabi, che era uno dei pi\u00f9 importanti snodi commerciali dell'entroterra tanzaniano e aveva stretti legami con Zanzibar. Quando re Mnywasele eredit\u00f2 il trono, nel 1858, gli Arabi ebbero un ruolo determinante nel consolidarne il potere, costringendo il suo rivale Mkasiwa all'esilio presso il regno di Ulyankhulu. In seguito, Mnywasele tent\u00f2 di rafforzare il proprio controllo sulla comunit\u00e0 di Tabora, e questa si rivolt\u00f2 contro di lui, cercando l'appoggio di Ulyankhulu; ne segu\u00ec una sanguinosa guerra fra Unyanyembe e Ulyankhulu (nel 1860). Ulyankhulu ebbe la meglio, e Mkasiwa sal\u00ec al trono del regno di Unyamyembe. In 1871 Unyanyembe fu coinvolto in un'altra guerra, questa volta contro gli Urambo, governati da Mirambo. Nel 1873 gli Urambo riuscirono a bloccare il commercio di avorio attraverso Tabora, causando un improvviso aumento dei prezzi dell'avorio nel mercato dell'Africa orientale. La guerra perdur\u00f2 fino alla morte di Mirambo, nel 1884.\nVerso la fine del secolo, quando i tedeschi iniziarono a consolidare il proprio controllo coloniale sulla Tanzania, ebbero molte difficolt\u00e0 a sottomettere le comunit\u00e0 nyamwesi, che vivevano in grandi insediamenti fortificati e situati in posizioni strategiche, arroccati sui monti. La resistenza pi\u00f9 strenua fu quella di Tabora. Dopo la vittoria definitiva dei tedeschi (nel 1893) il sistema dei regni e le grandi citt\u00e0 nyamwesi si dissolsero, e i Nyamwesi iniziarono lentamente a disperdersi nelle campagne, dando luogo all'odierna struttura di villaggi rurali sparsi nella pianura. Nonostante la disgregazione degli antichi regni, le comunit\u00e0 nyamwesi restarono estremamente refrattarie all'acquisizione dei nuovi sistemi di valori imposti dai conquistatori.\nInizialmente, i tedeschi adottarono nella regione il sistema del governo indiretto, delegando i capi locali alla raccolta delle tasse e al mantenimento dell'ordine. In seguito, i funzionari del Kaiser divennero sempre pi\u00f9 sospettosi nei confronti dei capi nyamwesi, e rafforzarono il loro controllo diretto sul territorio. La popolazione nyamwesi si trov\u00f2 in una condizione di sottomissione sempre pi\u00f9 evidente. Nel 1906, l'etnologo tedesco Karl Weule annot\u00f2 che \"persino i portatori delle carovane europee si aspettavano di ricevere cibo e acqua da tutti i villaggi che attraversavano\".\nCon la prima guerra mondiale i tedeschi persero il controllo delle loro colonie in Africa orientale, che passarono agli inglesi. L'amministrazione britannica govern\u00f2 su Unyamwesi fino all'indipendenza della Tanzania, nel 1961. In questo periodo, molte trib\u00f9 nyamwesi furono costrette a trasferirsi dalle loro terre natie nel contesto di una campagna di lotta alla malattia del sonno messa in atto dal governo coloniale britannico.\nCultura.\nLingua.\nLa lingua nyamwesi \u00e8 una lingua bantu classificata dai linguisti nel gruppo sukuma-nyamwesi.\nReligione.\nLa religione tradizionale nyamwesi \u00e8 ancora oggi molto diffusa nelle campagne, nonostante l'influenza determinante di islam e Cristianesimo. Come altri popoli africani, gli nyamwesi credono in un dio supremo, ma rivolgono il culto soprattutto agli antenati, a cui si sacrificano capre e pecore. Il dio supremo nyamwesi viene chiamato in diversi modi: \"Likube\" (\"dio supremo\"), \"Limatunda\" (\"creatore\"), \"Limi\" (\"sole\") e \"Liwelolo\" (\"universo\"). Oltre al dio supremo, il pantheon nyamwesi comprende una pletora di spiriti. Gli stregoni (detti \"mfumu\") svolgono il ruolo di intermediario fra gli uomini e le creature soprannaturali (spiriti e antenati). La stregoneria (chiamata \"bulogi\") \u00e8 un elemento centrale della cultura nyamwesi, e in gran parte \u00e8 basata sul tema della possessione da parte di spiriti. Coloro che sono posseduti da un particolare spirito sono raggruppati in speciali societ\u00e0, come la societ\u00e0 \"Baswezi\" (a cui appartengono coloro che sono posseduti dallo spirito \"Swezi\").\nMolti nyamwesi sono convertiti all'islam o al Cristianesimo. Quest'ultimo cominci\u00f2 a diffondersi presso questo popolo nel XIX secolo, in seguito all'opera di evangelizzazione dei missionari moraviani; per questo motivo, la confessione moraviana \u00e8 molto diffusa presso il popolo nyamwesi. La Chiesa moraviana della Tanzania occidentale conta oggi circa 80.000 adepti.\nFamiglia e matrimonio.\nStoricamente, la societ\u00e0 nyamwesi \u00e8 stata organizzata in villaggi. In generale, esisteva un forte interscambio di persone fra i diversi villaggi: le donne si sposavano generalmente a uomini di altri villaggi, e i figli maschi cambiavano spesso villaggio una volta diventati adulti.\nNella societ\u00e0 tradizionale nyamwesi ogni uomo poteva avere pi\u00f9 mogli. Marito e mogli mangiavano separatamente; al marito spettavano i lavori particolarmente pesanti, e alle donne il lavoro quotidiano nei campi. Ogni moglie aveva una propria casa (capanna) e una propria porzione di terreno coltivato, anche se al marito era riconosciuta la propriet\u00e0 effettiva di tutti questi beni. Era ammesso, e anzi abbastanza comune, il divorzio, che doveva essere comunque ratificato dal consiglio del villaggio sulla base di certe motivazioni. L'uomo, per esempio, poteva chiedere il divorzio se sua moglie lo lasciava, lo colpiva, commetteva adulterio, rifiutava di avere rapporti sessuali con lui o aveva un aborto; la moglie poteva ottenere il divorzio se il marito la feriva gravemente, se il marito risultava impotente, o incapace di provvedere a lei e ai loro figli.\nSe il marito moriva, il suo fratello pi\u00f9 giovane o alcuni altri parenti stretti, come il figlio della sorella, potevano ereditare la vedova, ammesso che lei fosse consenziente.\nStruttura sociale.\nLa struttura sociale tradizionale nyamwesi \u00e8 organizzata in piccoli regni (\"chiefdoms\"). Il capo di una comunit\u00e0 possiede formalmente tutto il terreno, e il ha diritto di espellere dal proprio villaggio gli indesiderabili, per esempio coloro che sono accusati di stregoneria. \nSchiavismo.\nNel XIX secolo, i Nyamwesi furono molto attivi nella tratta degli schiavi; oltre a commerciare schiavi con la costa, usavano gli schiavi come forza lavoro nei campi, o come portatori nelle carovane commerciali. Molti schiavi erano prigionieri catturati attraverso incursioni nei territori di altri popoli, ma anche un membro della societ\u00e0 nyamwesi poteva diventare schiavo in determinate circostanze, per esempio come conseguenza di un grave indebitamento.\nUno schiavo particolarmente apprezzato e leale poteva, per volere del suo padrone, ottenere un pezzo di terra da coltivare per proprio conto, e persino essere padrone di altri schiavi. \nEconomia.\nLa fonte primaria di sostentamento per gli nyamwesi \u00e8 tradizionalmente l'agricoltura; elemento chiave della dieta nyamwesi \u00e8 l'ugali, una sorta di porridge che viene realizzato col mais. Altre coltivazioni comuni sono il sorgo e il miglio, che servono anche per produrre un tipo di birra. I Nyamwesi allevano tradizionalmente pecore, capre e vacche. \nIn epoca immediatamente precoloniale e coloniale una fonte di ricchezza importante per gli Nyamwesi fu la caccia agli elefanti finalizzata al commercio di avorio, oggi proibita in Tanzania come altrove. I cacciatori di elefanti erano organizzati in una sorta di gilda, a cui si poteva accedere solo dopo un periodo di apprendistato e dopo aver superato determinate prove. La caccia avveniva spesso con dardi avvelenati.\nGli Nyamwesi commerciavano anche in prodotti di artigianato, sia in legno (per esempio tamburi, sgabelli e contenitori per il grano) che in ferro. Fino al XIX secolo aveva una certa importanza anche la produzione di tessuti e abiti, che declin\u00f2 poi in seguito alla forte concorrenza delle produzioni indiane."}
{"id": "1822369", "revid": "78273", "url": "https://it.wikipedia.org/wiki?curid=1822369", "title": "T'ien-t'ai", "text": ""}
{"id": "1822370", "revid": "1745361", "url": "https://it.wikipedia.org/wiki?curid=1822370", "title": "Cicreo", "text": "Nella mitologia greca, Cicreo era il nome di uno dei figli di Poseidone e della ninfa Salamina, figlia del dio del fiume Asopo.\nIl mito.\nUn serpente faceva flagello dell'isola di Salamina e nessuno del luogo riusciva a stanare la bestia fino a quando Cicreo riusc\u00ec a cacciarla ed ucciderla; quando il popolo vide il cadavere del mostro, decise che Cicreo dovesse diventare il re. Ebbe una figlia Cariclo ma non figli maschi; questo fu un problema per la successione ed alla fine scelse Telamone, il figlio di Eaco, suo lontano parente.\nPareri secondari.\nSecondo alcuni autori in realt\u00e0 il serpente era stato cresciuto e allevato dallo stesso Cicreo e alla fine fu un altro eroe, Euriloco a scacciarlo. In tale versione l'animale trov\u00f2 rifugio presso uno dei templi della dea Demetra.\nPer quanto riguarda il nome della figlia, secondo un'altra tradizione era Glauce che una volta sposata con Atteo ebbe un figlio, lo stesso Telamone che divenne in seguito re.\nCulto.\nA Salamina attribuivano grandi onori a Cicreo, si racconta che durante la battaglia navale intercorsa a Salamina il serpente sbalz\u00f2 fuori dall'acqua e attacc\u00f2 le navi nemiche. L'oracolo stesso di Delfi decise che quel mostro era in realt\u00e0 una reincarnazione del mostro collegato all'antico eroe."}
{"id": "1822375", "revid": "216538", "url": "https://it.wikipedia.org/wiki?curid=1822375", "title": "Lo strano caso del dr. Jekyll e mr. Hyde", "text": ""}
{"id": "1822381", "revid": "1543377", "url": "https://it.wikipedia.org/wiki?curid=1822381", "title": "Marco dal Pino", "text": "Esponente del Rinascimento e del Manierismo, fu allievo di Domenico Beccafumi e lavor\u00f2 a Siena, Roma, Montecassino e Napoli.\nBiografia.\nNato a Costalpino, un piccolo borgo nei pressi di Siena da cui il nome \"dal Pino\", \"del Pino\" o \"di Pino\", fu allievo di Domenico Beccafumi dal 1537 al 1542. Nel 1543 si trasfer\u00ec a Roma dove collabor\u00f2 con Perin del Vaga e Daniele da Volterra. Nel 1557 si stabil\u00ec a Napoli, dove ebbe molti allievi e rimase, ad eccezione di alcune brevi parentesi romane, fino alla morte.\nOpere di Marco Pino sono conservate a Siena nella Pinacoteca Nazionale, nella Collezione Chigi Lucarini Saracini e nella Fondazione del Monte dei Paschi di Siena. A Roma lavor\u00f2 agli affreschi in Castel Sant'Angelo e sue tele sono nella Galleria Borghese, nell'Oratorio del Gonfalone, nella chiesa di Santa Maria in Aracoeli e in quella di Santo Spirito in Sassia. A Napoli, dove realizz\u00f2 la parte pi\u00f9 significativa della sua produzione, l'artista senese esegu\u00ec opere per il Duomo, per la chiesa di San Giovanni dei Fiorentini, per la chiesa di Sant'Angelo a Nilo, che conserva il \"San Michele Arcangelo,\" per la chiesa di San Domenico Maggiore, per la chiesa dei Santi Severino e Sossio, che conserva l\"Adorazione dei Magi\" e l\"Assunzione della Vergine, e\" per quella del Ges\u00f9 Vecchio, per la quale realizz\u00f2 una \"Trasfigurazione\", una \"Madonna e Santi\", una \"Circoncisione\" e un\"Adorazione dei Magi\" (oggi nella basilica di San Lorenzo Maggiore). Marco Pino dipinse anche la tela di \"San Michele Arcangelo\" per la chiesa di San Francesco di Paola di Bitonto e l\"Annunciazione\", pala dell'altare maggiore della Chiesa dell'Annunziata a Valle di Maddaloni (Caserta).\nAltre sue opere sono nelle chiese di San Biagio e dell'Annunziata ad Aversa (Caserta), nella chiesa di San Bartolomeo a Nocera (Salerno), nella Galleria Nazionale di Cosenza e a Sant'Arsenio (Salerno), nella cappella di San Tommaso Apostolo, dove \u00e8 custodita l\"'Incredulit\u00e0 di San Tommaso\". Sue tele infine sono conservate nel Museo nazionale di Capodimonte.\nPer quanto riguarda lo stile, Marco Pino agli equilibrati moduli compositivi di fonte raffaellesca un\u00ec le forme pi\u00f9 articolate della scuola michelangiolesca. A Napoli conobbe anche le correnti spagnole e nordiche e rese ancora pi\u00f9 ricco il suo linguaggio, imponendosi per la complessit\u00e0 delle composizioni e raggiungendo effetti di acceso patetismo, che bene si inseriscono nel mondo figurativo della Controriforma. Marco Pino \u00e8 stato uno dei protagonisti della pittura meridionale nel secondo Cinquecento e allo stesso tempo \u00e8 stato uno dei maggiori rappresentanti del Manierismo in Italia."}
{"id": "1822386", "revid": "1305772", "url": "https://it.wikipedia.org/wiki?curid=1822386", "title": "Monte Cucco", "text": ""}
{"id": "1822387", "revid": "834", "url": "https://it.wikipedia.org/wiki?curid=1822387", "title": "Cucco (monte)", "text": ""}
{"id": "1822388", "revid": "767487", "url": "https://it.wikipedia.org/wiki?curid=1822388", "title": "Harsha", "text": "Biografia.\nEgli era il figlio di Prabhakar Vardhan e fratello minore di Rajyavardhan, un re del Thanesar. Al culmine della sua potenza il suo regno si estendeva dal Punjab, al Bengala, all'Orissa e in tutta la pianura Indo-Gangetica a nord del fiume Narmada. \nDopo la caduta dell'Impero Gupta a met\u00e0 del VI secolo d.C., l'India settentrionale torn\u00f2 a dividersi in piccole repubbliche e monarchie. Harsha un\u00ec le piccole repubbliche dal Punjab all'India centrale e venne incoronato re nell'aprile 606, a soli 16 anni.\nDurante il suo regno si dedic\u00f2 attivamente alla diffusione della cultura e del Buddismo.\nHarsa \u00e8 noto anche come autore di canti buddisti e di alcuni drammi, quali la \"Ratn\u00e2val\u00ee\", la \"Priyadar\u00e7ik\u00e2\" e il \"N\u00e2g\u00e2nanda\" (La gioia dei serpenti).\nI primi due si possono definire drammi di 'agnizione', per i quali Harsha si ispir\u00f2 all'opera di K\u0101lid\u0101sa intitolata M\u0101lavik\u0101gnimitram. Il \"N\u00e2g\u00e2nanda\" \u00e8 incentrato sulla descrizione di un sacrificio del Buddha, non priva di riferimenti al culto induista e di immagini erotiche.\nLe opere scritte da Harsha si caratterizzarono per una notevole creativit\u00e0 scenica e per la sintesi riuscita del canto, della danza e dell'azione saldati assieme grazie all'utilizzo del 'meraviglioso'.\nLe sue imprese furono celebrate dal poeta e scrittore indiano B\u0101\u1e47abha\u1e6d\u1e6da nell'opera \"Harsacarita\" (Le gesta di Harsa)."}
{"id": "1822390", "revid": "124701168", "url": "https://it.wikipedia.org/wiki?curid=1822390", "title": "Appennino umbro-marchigiano", "text": "L'Appennino umbro-marchigiano \u00e8 la sezione dell'Appennino centrale, compresa tra l'Appennino tosco-emiliano a nord e l'Appennino abruzzese a sud, che interessa l'Umbria e le Marche. La vetta pi\u00f9 alta \u00e8 il Monte Vettore (2.476 ).\nDescrizione.\nConfini.\nL'Appennino umbro-marchigiano ha come limite settentrionale il valico di Bocca Trabaria o, secondo altre fonti, quello di Bocca Serriola; altre fonti, infine, considerano tutta la zona compresa tra questi due valichi come punto di congiunzione tra i due tratti appenninici. Il limite meridionale \u00e8 il Passo di Montereale oppure il Passo della Torrita, sempre a seconda delle fonti.\nGeomorfologia.\nL'Appennino umbro-marchigiano non \u00e8 costituito da una sola catena, da cui si stacchino dei contrafforti, ma piuttosto da un fascio di catene parallele che si estendono da nord-ovest a sud-est. Le cinque catene principali sono:\nOrografia.\nLe montagne principali dell'Appennino umbro-marchigiano sono:\nValli.\nPer la sua conformazione \u00e8 intersecato da valli longitudinali (che seguono cio\u00e8 la direzione delle catene), la pi\u00f9 importante delle quali \u00e8 la Val Tiberina (alta valle del Tevere), la conca di Gubbio, la valle Umbra, l'altopiano di Leonessa, la Conca ternana e la conca Reatina.\nLe rocce calcaree contengono molti fossili marini di invertebrati, tra cui anche le ammoniti.\nValichi.\nI valichi principali che interessano questa parte della catena appenninica sono:"}
{"id": "1822391", "revid": "484362", "url": "https://it.wikipedia.org/wiki?curid=1822391", "title": "Nazionalsocialisti", "text": ""}
{"id": "1822397", "revid": "648716", "url": "https://it.wikipedia.org/wiki?curid=1822397", "title": "Trasferimento in orbita geostazionaria", "text": "Un trasferimento in orbita geostazionaria \u00e8 una tipologia di trasferimento alla Hohmann relativo alla Terra tra un'orbita terrestre bassa (LEO) e un'orbita geostazionaria (GEO).\nSolitamente il trasferimento \u00e8 finalizzato in due tappe. La prima, (GTO, Geostationary transfer orbit), porta il satellite in un'orbita geosincrona ma non geostazionaria, in quanto l'orbita di arrivo ha la stessa inclinazione dell'orbita di partenza. Durante questo tragitto il corpo descrive un tratto di ellisse in cui il perigeo \u00e8 un punto sull'orbita terrestre bassa e l'apogeo \u00e8 alla stessa distanza dalla terra dell'orbita geostazionaria. Per ottenere un'orbita geostazionaria l'inclinazione deve essere ridotta a zero. Quest'operazione viene eseguita in un secondo momento e alla quota di orbita geosincrona, perch\u00e9 richiede meno energia che la stessa operazione a quota di LEO. Questo perch\u00e9 il \u0394v necessario per un certo cambio di inclinazione dell'orbita \u0394i \u00e8 direttamente proporzionale alla velocit\u00e0 orbitale, che \u00e8 minore all'apogeo dell'orbita. Il \u0394V necessario per un cambio di inclinazione sia nel nodo ascendente sia nel nodo discendente \u00e8 calcolato nel seguente modo:\nPrendendo come esempio una GTO di un Ariane 5 con un semiasse maggiore dell'orbita di , la velocit\u00e0 al perigeo dell'orbita \u00e8 , mentre all'apogeo \u00e8 di 1,64\u00a0km/s.\nUn vettore si trasferisce in un'orbita geostazionaria accendendo dapprima un motore in orbita bassa per aumentare la sua velocit\u00e0. Di solito questa funzione \u00e8 affidata allo stadio superiore del razzo. Una volta nella GTO di solito \u00e8 il satellite stesso che effettua la conversione in orbita geostazionaria accendendo i motori alla tangente all'orbita nell'apogeo. Pertanto la capacit\u00e0 di carico di un razzo in grado di lanciare diversi satelliti \u00e8 di solito esplicata in termini di un certo quantitativo di massa inserito in un'orbita GTO. Alternativamente il vettore pu\u00f2 effettuare direttamente il trasferimento, questo per\u00f2 riduce considerevolmente il carico utile trasportabile.\nPer esempio la capacit\u00e0 di carico del razzo Delta IV in configurazione \"Heavy\":\nLo stadio superiore del razzo.\nNella maggior parte dei casi, gli stadi superiori dei razzi sono lasciati nella GTO, occasionalmente vengono lasciati nella GEO, come il Proton Block DM. Se il perigeo della GTO \u00e8 configurato in modo da essere abbastanza basso lo stadio usato potr\u00e0 essere fatto rientrare nell'atmosfera, evitando pericoli di collisioni nell'anello geostazionario.\nI lanciatori pesanti sono gli unici capaci di portare i satelliti pi\u00f9 pesanti in orbita geostazionaria o geosincrona. La capacit\u00e0 di eseguire trasferimenti in orbita geostazionaria \u00e8 cruciale per il posizionamento di satelliti moderni."}
{"id": "1822400", "revid": "92723", "url": "https://it.wikipedia.org/wiki?curid=1822400", "title": "Olancho", "text": ""}
{"id": "1822404", "revid": "59975", "url": "https://it.wikipedia.org/wiki?curid=1822404", "title": "Smoking Delta Voodoo", "text": ""}
{"id": "1822409", "revid": "123439014", "url": "https://it.wikipedia.org/wiki?curid=1822409", "title": "Valeria di Milano", "text": "Biografia.\nDi origine milanese le fonti storiche fanno risalire la nascita intorno al III secolo. Il marito, Vitale, ufficiale dell'esercito, venne ucciso e martirizzato nella citt\u00e0 di Ravenna. Valeria, durante il viaggio di rientro a Milano con la salma del marito, venne catturata da una banda di briganti pagani. Obbligata ad adorare il loro dio, abiurando il dio cristiano, si rifiut\u00f2, venendo per questo percossa a morte.\nCulto.\nLa Chiesa cattolica la commemora il 28 aprile.\nSanta Valeria \u00e8 patrona di Seregno."}
{"id": "1822410", "revid": "125353675", "url": "https://it.wikipedia.org/wiki?curid=1822410", "title": "26\u00ba Battaglione bersaglieri &quot;Castelfidardo&quot;", "text": "Il XXVI battaglione bersaglieri \u00e8 stato un battaglione della Brigata bersaglieri \"Garibaldi\". Il motto era \"Vis, Animus, Impetus\".\nStoria.\nOrigini.\nIl XXVI battaglione bersaglieri fu costituito nell'agosto del 1859 con il nome di \"battaglione bersaglieri delle Romagne\". Il 15 aprile 1860 assumeva la denominazione di XXVI ed entrava a far parte del Regio Esercito Sardo con le sue 4 compagnie: 101\u00aa, 102\u00aa, 103\u00aa, 104\u00aa.\nPrese parte alla campagna di conquista delle Marche e dell'Umbria \u2013 allora territori delle Stato Pontificio \u2013 al comando del Capitano Barbavara. Durante tale campagna, a Castelfidardo, sulle pendici del Monte Oro, inquadrato nel IV corpo d'armata del Generale Cialdini combatt\u00e9 nella Battaglia di Castelfidardo il 18 settembre 1860 insieme al 9\u00ba Reggimento fanteria \"Regina\", 10\u00ba Reggimento fanteria \"Regina\", all'XI, XII e XXVI battaglione bersaglieri e al reggimento Lancieri di Novara. Grazie a questa vittoria vi fu l'annessione al Regno di Sardegna delle Marche e dell'Umbria. Per il valore dimostrato durante la battaglia il battaglione conquist\u00f2 la sua prima Medaglia di bronzo al valor militare il 18 settembre 1860.\nCon il regio decreto del 31 dicembre 1861 il XXVI battaglione entr\u00f2 a far parte del neo-costituito 4\u00ba Reggimento bersaglieri, insieme ai battaglioni VI, VII, XI, XII e XXII. Da allora, fino allo scioglimento del 4\u00ba Reggimento, nel 1943, la storia del XXVI si identific\u00f2 con quella del 4\u00ba Reggimento, di cui esso fu l'unico a farne ininterrottamente parte. La prima sede del 4\u00ba fu Capua, al comando del Tenente Colonnello Luigi Soldo, successivamente la sede venne trasferita a Torino.\nNel 4\u00ba Reggimento bersaglieri.\nPartecip\u00f2 alla campagna del 1866, nella Terza guerra d'indipendenza, nell'armata del Mincio e del Po, quindi ai fatti d'arme di Versa e, nel 1870, alla Breccia di Porta Pia ed alla presa di Roma. Nello stesso anno si distinse anche per l'opera di soccorso in Roma durante la rovinosa inondazione. Nel 1872 fu insignito della Medaglia di benemerenza per il soccorso alle popolazioni campane in occasione della violenta eruzione del Vesuvio. Nel 1885 una sua compagnia fu inviata in Africa per la costituzione del I battaglione bersaglieri d'Africa.\nNel 1911, durante il conflitto Italo-turco, combatte attorno a Bengasi ed alle Due Palme, in Cirenaica. Il 7 maggio 1912 sbarc\u00f2 a Rodi dove il 16 e 17 dello stesso mese contributi ad ottenere la Medaglia di bronzo al valor militare assegnata al reggimento per la battaglia di Psitos. A presidio di Rodi e delle isole limitrofe il XXVI rest\u00f2 fino al 1919.\nAllo scoppio del primo conflitto mondiale poich\u00e9 il XXVI e il XXXI battaglione erano stanziati a Rodi, al 4\u00ba Reggimento bersaglieri venne assegnato dal deposito di Asti il XLIII battaglione che, rinominato XXVI bis, partecip\u00f2 in sua vece alla Grande Guerra, ed il 25 ottobre 1917, a Globokak, venne decorato della Medaglia di bronzo al valor militare per l'eroico comportamento tenuto sulla Bainsizza.\nNel 1924 il 4\u00ba Reggimento assunse la denominazione di \"Reggimento Ciclisti\" e nel 1926 fu costituito con i soli battaglioni XXVI e XXIX.\nAll'inizio della Seconda guerra mondiale il 4\u00ba Reggimento bersaglieri, con i suoi tre battaglioni XXVI, XXIX, XXX ed una compagnia motociclisti si trovava a Torino. Dal 18 al 24 giugno 1940 il XXVI partecip\u00f2 alle operazioni sul fronte occidentale, occupando Bramans, Le Repose, La Villette, Melezet-Fourmenaux.\nIn seguito all'armistizio con la Francia il XXVI ritorn\u00f2 in sede, da dove si trasfer\u00ec, il 7 novembre, in Albania. Sul fronte greco, nel settore a sud del Kalase, in battaglia suscit\u00f2 grande ammirazione sia degli alleati che del nemico. Combatte quindi sul confine Jugoslavo con gravi perdite.\nIl 12 aprile 1941 l'ormai decimato 4\u00ba Reggimento fu costituito in \"Reparto Esplorante Celere\" e combatt\u00e9 contro le retroguardie greche. A Borova, il 19 aprile cadde il Comandante del Reggimento, il colonnello Guglielmo Scognamiglio, Medaglia d'oro al valor militare, ed il 4\u00ba Reggimento venne decorato con analoga ricompensa.\nCon l'armistizio, l'8 settembre 1943, il Reggimento venne disciolto e, con esso, anche il XXVI battaglione, che, nel caos dei giorni successivi, pag\u00f2 con il proprio sangue la fedelt\u00e0 alla Bandiera.\n26\u00ba battaglione bersaglieri \"Castelfidardo\".\nIl 1\u00ba novembre 1975 il XXVI battaglione fu ricostituito in Pordenone, sulla base del XII battaglione del disciolto 8\u00ba Reggimento bersaglieri e venne inquadrato nell'8\u00aa Brigata meccanizzata \"Garibaldi\" della Divisione corazzata \"Ariete\". Ad esso, che assubse la denominazione di 26\u00ba Battaglione bersaglieri \u201cCastelfidardo\u201d, in memoria della battaglia di Castelfidardo, fu affidata, in virt\u00f9 della sua ininterrotta appartenenza al Corpo, la Bandiera di guerra del 4\u00ba Reggimento bersaglieri.\nNel 1976-77 partecip\u00f2, distinguendosi particolarmente, agli aiuti alla popolazione, a seguito del grande terremoto del Friuli, per il quale merit\u00f2 la Medaglia d'argento al valore dell'Esercito.\nFu uno dei primi reparti ad arrivare ed a partecipare, con una compagnia di formazione, agli aiuti della popolazione dell'Irpinia, in occasione del violentissimo terremoto del 1980.\nPer quasi tutti gli anni ottanta \u00e8 stato dislocato a Maniago, presso la caserma \"E. Baldassarre\" e negli anni 1983-84 ha partecipato alla missione in Libano.\nPer onorare degnamente il 26\u00ba battaglione bersaglieri Castelfidardo, 25 maggio 1985 con una cerimonia ricca di significati, il comune di Castelfidardo si gemell\u00f2 con il battaglione, rappresentato dal capitano Sergio Cassatella.\nA seguito della ristrutturazione dell'Esercito e all'abolizione del livello divisionale, nel 1986 la Divisione \"Ariete\" venne sciolta e venne costituita la 132\u00aa Brigata corazzata \"Ariete\" per cambio di denominazione della 132\u00aa Brigata corazzata \"Manin\" nei cui ranghi il 26\u00ba battaglione bersaglieri \"Castelfidardo\" venne inquadrato nel 1991, in seguito al trasferimento in Campania della Brigata \"Garibaldi\". Transitato poi nei ranghi della Brigata \"Ariete\", il 26\u00ba battaglione bersaglieri \"Castelfidardo\" trasfer\u00ec la sua sede a Pordenone e venne riconfigurato come reparto di addestramento reclute fino al definitivo scioglimento, avvenuto il 29 maggio 1998 e la sua Bandiera fu inviata per la conservazione presso il sacrario delle bandiere al Vittoriano di Roma.\nIl 18 settembre 1995 tutti i cimeli (medaglie, coppe, quadri, bandiera, mobilio, foto dei vari comandanti) che erano nell'ufficio del comandante furono trasferiti a Castelfidardo nella sala conferenze del Civico Museo Risorgimentale della Battaglia di Castelfidardo.\nSotto il profilo della tattica di guerra al 26\u00ba battaglione bersaglieri \"Castelfidardo\" il generale Pier Luigi Bertinaria, ex capo dell'Ufficio storico dello SMEI, nel 1985, in uno dei convegni propedeutici alla realizzazione del Civico Museo Risorgimentale di Castelfidardo, present\u00f2 uno studio che attribuiva al citato battaglione il merito di aver inventato la guerriglia, oggi praticata da molti eserciti regolari ed irregolari nel mondo. I 400 bersaglieri del XXVI, nel tentativo di bloccare l'avanzata dei numerosi pontifici guidati dai generali de La Moriciere e de Pimodan lungo la costa adriatica tra Porto Recanati e Numana, dopo alcuni scontri nella vallata dei fiumi Aspio e Musone, si nascosero nel fitto bosco della Selva di Castelfidardo. Fecero un gran volume di fuoco da far credere che l\u00ec fosse nascosto il grosso dell'esercito piemontese. Tutto ci\u00f2 indusse i pontifici a fermarsi e 3500 fanti del gen. de Pimodan deviarono la marcia verso Ancona dirigendosi nella collina dove era il XXVI battaglione che resistette eroicamente per due ore. Tutto ci\u00f2 diede il tempo necessario all'Esercito piemontese di portarsi nell'area di battaglia, accerchiare il nemico e vincerlo. Per ricordare il valore di quei bersaglieri, il 25 luglio 2013 la comunit\u00e0 locale unita a quella marchigiana dedicava al 26\u00ba battaglione bersaglieri \"Castelfidardo\" la ripristinata strada attorno alla preistorica Selva di Castelfidardo che era stata abbandonata da 50 anni, la stessa che percorsero i piemontesi quel 18 settembre 1860 per fare l'Unit\u00e0 d'Italia. La strada \u00e8 transitabile solo dai mezzi antincendio mentre \u00e8 utilizzata continuamente come pista ciclo-pedonale ed ippica.\nOnorificenze.\nDecorazioni alla Bandiera di Guerra.\nLa bandiera di guerra del 4\u00ba Reggimento bersaglieri, e per continuazione del 26\u00ba battaglione bersaglieri \"Castelfidardo\", \u00e8 stata insignita, nel corso della sua storia, delle seguenti onorificenze:"}
{"id": "1822414", "revid": "1494169", "url": "https://it.wikipedia.org/wiki?curid=1822414", "title": "Visibilit\u00e0 (programmazione)", "text": "La visibilit\u00e0 (in inglese \"scope\"), in programmazione, \u00e8 l'esistenza e la possibilit\u00e0 di richiamare un identificatore, in particolar modo una variabile, in un determinato punto del programma.\nSi parla di identificatori e non solo di variabili, perch\u00e9 lo scope \u00e8 una caratteristica anche di classi, metodi, blocchi e altri concetti che fanno parte dei linguaggi di programmazione; l'identificatore, in questo caso, \u00e8 un nome generico (una sequenza di caratteri) che rappresenta quella classe, quel metodo, quel blocco o quella variabile.\nConcetto di visibilit\u00e0.\nNei linguaggi dotati del concetto di blocco (come C, C++, Pascal, Java e molti altri) una variabile visibile all'interno di un blocco \u00e8 in generale visibile anche all'interno di eventuali blocchi annidati.\nLe regole fondamentali di visibilit\u00e0 sono in genere modificate dalla regola speciale dello shadowing, secondo cui una variabile locale \"nasconde\" una eventuale variabile omonima definita nello scope superiore. In altre parole, se in un programma \u00e8 definita una variabile globale codice_1 e in un determinato sottoprogramma viene definita una variabile locale omonima, il sottoprogramma in questione perde la visibilit\u00e0 della variabile globale, nascosta da quella locale.\nAmbiti di visibilit\u00e0.\nEsistono due ambiti di visibilit\u00e0 (scope) di un identificatore comuni a tutti i linguaggi di programmazione object-oriented:\nA livello di blocco. Caratterizza le variabili locali; sono gli identificatori dichiarati in un blocco. Lo scope inizia dalla dichiarazione dell'identificatore e termina con la fine del blocco stesso. Le variabili locali dichiarate all'interno di una funzione, cos\u00ec come i parametri di una funzione, hanno visibilit\u00e0 a livello di blocco. Nel caso di blocchi nidificati, se un identificatore del blocco esterno ha lo stesso nome di quello del blocco interno, l'identificatore del blocco esterno viene occultato fino alla fine del blocco pi\u00f9 interno secondo la regola dello shadowing. Il blocco interno vede solamente il proprio identificatore locale.\nA livello di file. Caratterizza le variabili globali; un identificatore dichiarato all'esterno di una qualsiasi funzione ha visibilit\u00e0 a livello di file. \u00c8 noto a tutte le funzioni che si trovano dopo la sua dichiarazione.\nEsempio.\n &lt;begin blocco 1&gt;\n var x:... /* qui \u00e8 visibile x */\n &lt;begin blocco 1.1&gt;\n var y:... /* qui sono visibili x ed y */\n &lt;end blocco 1.1&gt;\n &lt;begin blocco 1.2&gt;\n var z:... /* qui sono visibili x e z */\n &lt;begin blocco 1.2.1&gt;\n var y:... /* qui sono visibili x, z e y */\n &lt;end blocco 1.2.1&gt;\n &lt;end blocco 1.2&gt;\n &lt;end blocco 1&gt;\nTipologia di scope.\nNei linguaggi di programmazione che hanno un concetto di variabile, come quelli basati sul paradigma procedurale o \"object-oriented\" possiamo distinguere due categorie di variabili:\nNei linguaggi orientati agli oggetti, le variabili di classe o attributi sono visibili solo all'interno della istanze della classe in cui sono state dichiarate. In particolare, una variabile dichiarata come \"statica\" \u00e8 unica per la classe, e condivisa da ogni sua istanza. In altre parole, in ogni istanza della classe tale attributo punta alla medesima area di memoria, pertanto una sua modifica effettuata in una istanza si riflette in tutte le altre istanze della medesima classe.\nNei linguaggi orientati agli oggetti, gli attributi (non statici) di una classe sono elementi individuali di ogni distinta istanza. In tal caso, in ogni istanza tale attributo \u00e8 presente localmente all'oggetto stesso, e distinto da quelli presenti in altre istanze della medesima classe.\nIn molti linguaggi, \u00e8 possibile dichiarare una variabile all'interno di un blocco di una struttura di controllo, o usare un costrutto di blocco solo per delimitare lo scope di una variabile locale, o ancora dichiarare una variabile all'interno di un'espressione. Queste variabili sono visibili solo all'interno del blocco o dell'espressione in cui sono dichiarate, come mostrato nell'esempio. Tali pratiche facilitano il mantenimento in vita di una variabile solo per il tempo strettamente necessario, in modo da consentire economia di memoria e pulizia nel testo del programma.\nI conflitti e i namespace.\nSpesso durante la programmazione di grandi progetti vengono a crearsi conflitti tra diversi file dei nomi delle variabili. Questo problema \u00e8 stato in parte risolto dall'introduzione dei namespace."}
{"id": "1822417", "revid": "1711941", "url": "https://it.wikipedia.org/wiki?curid=1822417", "title": "Ajlun", "text": "\u02bfAjl\u016bn (in Arabo \u0639\u062c\u0644\u0648\u0646) \u00e8 una cittadina della Giordania situata nei pressi del Parco Nazionale di Dibbin, in una valle molto fertile e ricca di vigneti e di foreste. La citt\u00e0 nel 2004 aveva 7.289 abitanti, per la maggior parte di etnia araba e di religione islamica, oltre a una vasta componente di arabi cristiani.\nLe costruzioni principali della citt\u00e0 sono la moschea e il celebre castello. La moschea si trova nel centro della cittadina, sulla strada per la fortezza, ed \u00e8 particolare per il suo minareto, a detta dei fedeli uno dei pi\u00f9 belli dell'arte islamica. Dove ora sorge la moschea un tempo c'era una chiesa bizantina con un ricco cortile ancora oggi visitabile.\nMonumenti e luoghi di interesse.\nQal\u02bfat \u02bfAjl\u016bn.\nCon il termine arabo Qal\u02bfat \u02bfAjl\u016bn s'intende il famoso castello della cittadina, considerato uno dei maggiori esempi di architettura militare araba. Esso sorge a 3\u00a0km da \u02bfAjl\u016bn, alla quale deve il nome, su una montagna alta 1.250m, dalla quale \u00e8 possibile vedere la valle del fiume Giordano e i monti della Galilea. Il castello \u00e8 circondato da un ampio fossato e aveva un ponte levatoio oggi sostituito da una passerella, che conduce all'ingresso. I corridoi sono muniti di feritoie.\nLa storia del castello s'interseca con quella della citt\u00e0: nel 1184 l'emiro \u02bfIzz al-D\u012bn Us\u0101ma, che vantava d'esser nipote del grande Saladino, volle far costruire un baluardo per porre sotto il proprio controllo l'itinerario stradale che univa Damasco all'Egitto. Inoltre l'emiro voleva anche che qualcuno vigilasse sui vicini giacimenti di ferro, temendo che i crociati potessero impadronirsene. Nel 1214 \u02bfIzz al-D\u012bn Us\u0101ma mor\u00ec e il castello fu ampliato con l'aggiunta di una quinta torre e di una porta d'ingresso pi\u00f9 possente (1215).\nLa fortezza fu in gran parte distrutta durante l'incursione mongola del 1260, per poi essere successivamente ricostruita in sultano mamelucco Baybars. Fu poi abbandonata all'inizio del XVII secolo e riscoperta nel 1812, ma fu restaurata solo negli anni 1960 del secolo scorso."}
{"id": "1822419", "revid": "1718925", "url": "https://it.wikipedia.org/wiki?curid=1822419", "title": "Mezzano", "text": ""}
{"id": "1822420", "revid": "90919", "url": "https://it.wikipedia.org/wiki?curid=1822420", "title": "Stati del Venezuela", "text": ""}
{"id": "1822422", "revid": "39224", "url": "https://it.wikipedia.org/wiki?curid=1822422", "title": "Sud-Ouest SO.4050 Vautour", "text": ""}
{"id": "1822424", "revid": "1718925", "url": "https://it.wikipedia.org/wiki?curid=1822424", "title": "Dartford", "text": "Dartford \u00e8 un comune inglese della contea del Kent. Nel Medioevo fu una citt\u00e0 di commerci. Una Blue plaque alla \nDartford station ricorda che l\u00ec s'incontrarono Mick Jagger e Keith Richards, nativi della citt\u00e0, formando cos\u00ec i Rolling Stones.\nGeografia fisica.\nDartford \u00e8 ad Est di Londra, da cui dista 16 miglia (25\u00a0km), in prossimit\u00e0 della M25 (autostrada tangenziale circolare che circonda l'intera capitale). \nIl centro storico si trova adagiato su una vallata ai bordi del fiume Darent, poco prima della sua confluenza con il fiume Cray, ed \u00e8 vicino al percorso dell'antica strada da Londra a Dover nonch\u00e9 poco distante dal London Basin.\nStoria.\nNella preistoria, alcuni ritrovamenti (come il cosiddetto \"uomo di Swanscombe\") fanno risalire l'insediamento umano a circa 250.000 anni.\nIn et\u00e0 Romana, Dartford ebbe sviluppo per la sua importanza logistica come punto di guado del Darent e come incrocio fra due strade importanti: la Londra-Dover e la strada che da Londra portava all'East Anglia (e quindi al Continente)."}
{"id": "1822426", "revid": "1318658", "url": "https://it.wikipedia.org/wiki?curid=1822426", "title": "Super Mario RPG", "text": "Super Mario RPG \u00e8 un gruppo di videogiochi di ruolo ambientata nell'universo di Super Mario. Esso \u00e9 composta da , il primo gioco di Mario a presentare elementi tipici dei giochi di ruolo, e da due serie di videogiochi: \"Paper Mario\" e \"Mario &amp; Luigi.\"\nVideogiochi.\nIl gioco usc\u00ec per \"SNES\", \"Super Nintendo Entertainment System\", nel 1996. Bowser rapisce la principessa Peach, e Mario accorre al castello per salvarla. Dopo la sconfitta di Bowser una spada cade dal cielo facendo saltare in aria Bowser, Mario e la principessa Peach in direzioni differenti. I personaggi giocabili sono cinque, Mario, Mallow, Geno, Bowser e Peach.\nSerie Paper Mario.\n\"Paper Mario\".\nIl gioco usc\u00ec su Nintendo 64 nel 2000. Mario riceve una lettera da parte della principessa Peach, nella quale invitava l'idraulico baffuto ad una festa al suo castello. L'arrivo di Mario viene subito interrotto da Bowser che, senza troppi sforzi, sconfigge Mario grazie allo scettro stella; un oggetto magico in grado di esaudire ogni desiderio. Mario viene scaraventato via dal castello, e dovr\u00e0 raggiungere il castello per poter salvare l'amata Peach. Si avr\u00e0 un solo personaggio giocabile: Mario, ma nel corso della storia si sbloccheranno nuovi compagni che sono 8: Goombario, Kooper, Bombette, Parakarry, Lady Boo, Watt, Sushie e Lakilester.\nIl gioco usc\u00ec su Nintendo Gamecube nel 2004. Narra dell'avventura compiuta dall'idraulico Mario, in seguito all'ingaggio inaspettato seguente la scomparsa della principessa Peach. Con l'utilizzo della Mappa Stellare, Mario dovr\u00e0 cercare le Gemme Stella e la principessa Peach.\n\"Super Paper Mario\".\nIl gioco usc\u00ec per Wii nel 2007. Il gioco si apre con il matrimonio tra Bowser e la Principessa Peach, allestito dal Conte Cenere per generare il Cuore Oscuro. formato dall'unione di cose impossibili da unire naturalmente. Luigi accorre per fermare le nozze, ma finisce per potenziare il Cuore Oscuro. Peach, dopo una forzatura della promessa di unione eterna, accetta di sposare il re dei Koopa. Il Conte Cenere cos\u00ec, si leva in cielo e d\u00e0 inizio alla distruzione dei Mondi.\nIl gioco usc\u00ec per Nintendo 3DS nel 2012. Bowser manda in frantumi la Sticker Comet, una stella in grado di realizzare qualsiasi desiderio, e diventa molto potente. Con i nuovi poteri rapisce la Principessa Peach, e a Mario toccher\u00e0 la raccolta dei frammenti della Sticker Comet per diventare sufficientemente potente per sconfiggerlo.\nIl gioco usci per Wii U il 7 ottobre 2016.Il gioco ha inizio durante una notte buia e tempestosa con la Principessa Peach e Toad che, abbastanza preoccupati, si recano a casa di Mario per consegnagli una strana lettera arrivata dall\u2019Isola Prisma, un isolotto lontano dal Regno dei Funghi. Il nostro eroe, abbastanza perplesso, si trova una volta apertala, un povero Toad completamente privo di colori e cos\u00ec decide di partire con i suoi amici per l\u2019Isola Prisma per scoprire che cosa sta succedendo. Tuttavia al loro arrivo, i nostri se la ritrovano deserta e piena di nemici che ne stanno rubando i colori. Sospettando che ci sia lo zampino di Bowser, Mario parte quindi per rimettere le cose a posto.\nSerie Mario &amp; Luigi.\nIl gioco, uscito per Game Boy Advance nel 2003, narra della scomparsa della voce della Principessa Peach, causata dalla Strega Ghignarda. Toad avverte Mario e Luigi, che si alleano con Bowser per recuperare la voce di Peach.\nIl professor Strambic costruisce una macchina del tempo. Subito, la Principessa Peach decide di provarla per un viaggio nel passato del Regno dei Funghi. Con suo grande stupore, scopre che nel passato il suo castello \u00e8 invaso da alieni (gli Shroob) che la rapiscono. Cos\u00ec Mario e Luigi, incontrando loro stessi da bambini, partono per salvarla. Il gioco usc\u00ec nel 2006 per Nintendo DS, con quattro personaggi giocabili, Mario, Luigi, Baby Mario e Baby Luigi. Questo capitolo della serie venne cos\u00ec acclamato dalla critica da essere considerato anche oggi il migliore \"Mario &amp; Luigi\" di sempre.\nIl gioco usc\u00ec su Nintendo DS nel 2009. Dopo una serie di strani avvenimenti, Mario &amp; Luigi entrano nel corpo di Bowser per sconfiggere Sogghigno. In questo capitolo debutta Dorastella, nuova spalla di Mario e Luigi e da qui in poi personaggio ricorrente anche nei giochi successivi.\nIl gioco usc\u00ec per Nintendo 3DS nel 2013. Mario e Luigi vengono accolti nell'isola Guanciale. Peach, ingaggia gli altri in un'indagine sul palco di una sala proiezioni, e improvvisamente vengono spediti in una zona nascosta. In seguito trovarono il tesoro, trattasi di un oggetto simile a un cuscino, e Luigi decide di sfruttarlo per dormire. Un portale per il mondo onirico si apre proprio accanto a Luigi, e la Principessa Peach viene rapita da un'entit\u00e0 misteriosa all'interno del sogno. Mario, cos\u00ec, entra nel mondo onirico per recuperarla.\nIl gioco usc\u00ec per Nintendo 3DS nel 2015. Luigi apre accidentalmente un misterioso libro nel castello di Peach, e i personaggi del libro, provenienti dal mondo di Paper Mario (Paper Peach, Paper Mario e tutti gli abitanti e i mostri di carta) giungono nel mondo reale. Cos\u00ec, in questo crossover tra la saga di \"Paper Mario\" e quella di \"Mario e Luigi\", Mario, Luigi e Paper Mario devono unire le forze contro Bowser e Paper Bowser, che hanno anch'essi separato le divergenze per allearsi e hanno intenzione, come di consueto, di rapire entrambe le Principesse Peach."}
{"id": "1822427", "revid": "90919", "url": "https://it.wikipedia.org/wiki?curid=1822427", "title": "Stati del Brasile", "text": ""}
{"id": "1822430", "revid": "599013", "url": "https://it.wikipedia.org/wiki?curid=1822430", "title": "Toni Kuivasto", "text": ""}
{"id": "1822438", "revid": "450700", "url": "https://it.wikipedia.org/wiki?curid=1822438", "title": "Ranula", "text": ""}
{"id": "1822443", "revid": "164044", "url": "https://it.wikipedia.org/wiki?curid=1822443", "title": "Christopher Toselli", "text": ""}
{"id": "1822444", "revid": "1456895", "url": "https://it.wikipedia.org/wiki?curid=1822444", "title": "Diagonale (scacchi)", "text": ""}
{"id": "1822446", "revid": "486946", "url": "https://it.wikipedia.org/wiki?curid=1822446", "title": "Folca", "text": ""}
{"id": "1822448", "revid": "253269", "url": "https://it.wikipedia.org/wiki?curid=1822448", "title": "Eddie Hodges", "text": "Biografia.\nNato nel 1947 in Mississippi, Hodges si trasfer\u00ec con la famiglia a New York nel 1952, dove cominci\u00f2 la sua carriera di cantante e attore bambino. Nel 1957 contribu\u00ec al successo del musical \"The Music Man\", interpretando il personaggio di \"Winthrop Paroo\" e la canzone \"Gary, Indiana\". Venne premiato con un Theatre World Award e un Grammy Award. \nFece quindi il suo debutto cinematografico nel film \"Un uomo da vendere\" (1959), interpretando con Frank Sinatra la canzone \"High Hopes\". In totale Hodges prese parte a 8 film, oltre a numerose presenze televisive. Il suo ruolo pi\u00f9 celebre \u00e8 quello del protagonista nel film \"Le avventure di Huck Finn\" (1960), che lo rese famoso a livello internazionale."}
{"id": "1822450", "revid": "1310927", "url": "https://it.wikipedia.org/wiki?curid=1822450", "title": "Serginho Greene", "text": "Carriera.\nDopo aver militato nell'Haarlem e nell'RKC Waalwijk, nel 2005 \u00e8 giunto al Feyenoord. Il contratto con la squadra di Rotterdam \u00e8 scaduto dopo quattro stagioni, nell'estate 2009.\nIl 5 novembre ha firmato un contratto con gli olandesi del Vitesse. Il Vitesse non rinnova il suo contratto di durata di un anno. Il 10 agosto, viene ufficializzato il suo passaggio al Levski Sofia, con cui firma un contratto biennale. Il 22 luglio 2013 va in prova al in Serie B italiana, ma dopo essere stato valutato per bene non rientra nei piani di mister Novellino e rientra nei Paesi Bassi senza squadra."}
{"id": "1822457", "revid": "339392", "url": "https://it.wikipedia.org/wiki?curid=1822457", "title": "Dervisches", "text": ""}
{"id": "1822458", "revid": "61051", "url": "https://it.wikipedia.org/wiki?curid=1822458", "title": "SNCASO", "text": ""}
{"id": "1822459", "revid": "729019", "url": "https://it.wikipedia.org/wiki?curid=1822459", "title": "Soci\u00e9t\u00e9 nationale des constructions a\u00e9ronautiques du sud-ouest", "text": "La Soci\u00e9t\u00e9 nationale des constructions a\u00e9ronautiques du sud-ouest (in francese Societ\u00e0 nazionale di costruzioni aeronautiche sud-ovest), conosciuta anche come Sud-ouest o con la sua sigla SNCASO, era un'azienda aeronautica francese, o pi\u00f9 propriamente un consorzio, costituito dagli stabilimenti Bl\u00e9riot A\u00e9ronautique di Suresnes, dalla Soci\u00e9t\u00e9 des Avions Marcel Bloch di Villacoublay e Courbevoie, dalla Soci\u00e9t\u00e9 A\u00e9ronautique du Sud-Ouest di Bordeaux-M\u00e9rignac, dall'Usine de Construction A\u00e9ronautique di Bordeaux-B\u00e8gles, dalla Soci\u00e9t\u00e9 A\u00e9rienne Bordelaise di Bordeaux-Bacalan e dalla Lior\u00e9 et Olivier di Rochefort, conseguenza della nazionalizzazione, effettiva dal 15 luglio 1937, nella quale vennero coinvolte tutte le aziende aeronautiche francesi ad indirizzo bellico.\nNel 1941 assorbe anche la Soci\u00e9t\u00e9 nationale des constructions a\u00e9ronautiques de l'ouest (SNCAO).\nNel marzo 1957 si fonde con la SNCASE assumendo la ragione sociale Sud Aviation."}
{"id": "1822460", "revid": "77628", "url": "https://it.wikipedia.org/wiki?curid=1822460", "title": "Acido polilattico", "text": "L'acido polilattico (PLA) , o pi\u00f9 correttamente il poli(acido lattico) o polilattato, \u00e8 il polimero dell'acido lattico.\nEsiste in due forme enantiomeriche (L-D); solo da monomeri enantiopuri \u00e8 possibile ottenere il polimero cristallino che fonde a 180\u00a0\u00b0C. Il processo di produzione ricorre alla fermentazione lattica, che produce soltanto l'isoforma L; la forma racema, ottenibile per sintesi chimica achirale, porta a un acido polilattico amorfo. Il PLA \u00e8 il materiale pi\u00f9 usato nella realizzazione di prodotti mediante l'utilizzo di macchine di prototipazione rapida che utilizzano tecniche produttive quali la FDM (\"Fused Deposition Modeling\"), meglio note come stampanti 3D.\nPreparazione.\nLe fasi di preparazione possono cos\u00ec riassumersi:\nDue stadi distinti: sintesi per via fermentativa e isolamento dell'acido L-lattico, polimerizzazione dell'acido ottenuto. La fermentazione industriale avviene grazie a un batterio del genere \"lactobacillus\", che abbia una purezza elevata per non influenzare la purezza ottica dell'acido prodotto. Come materie prime si usano zucchero, melasse e siero di latte. In alternativa viene utilizzato \"Bacillus coagulans\".\nLa polimerizzazione porta a un prodotto con peso molecolare molto basso (&lt;10.000) poich\u00e9 la polimerizzazione \u00e8 bilanciata dalla depolimerizzazione; man mano che la catena si allunga, la velocit\u00e0 di polimerizzazione si riduce fino a eguagliare quella di depolimerizzazione. Bisogna operare con estensori di catena o con eliminazione azeotropica dell'acqua liberata nel processo di poliesterificazione (durante la purificazione). Il secondo pi\u00f9 grande produttore al mondo ha una capacit\u00e0 annua di produzione di PLA e compound di 50.000 t.\nPropriet\u00e0.\nLe principali propriet\u00e0 sono reologiche, meccaniche e di biodegradabilit\u00e0.\nPro e contro.\nPro:\nContro:"}
{"id": "1822463", "revid": "320578", "url": "https://it.wikipedia.org/wiki?curid=1822463", "title": "Spartak Mosca 2007", "text": ""}
{"id": "1822464", "revid": "1573940", "url": "https://it.wikipedia.org/wiki?curid=1822464", "title": "Meribra", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\nmr ib r\u02c1 - Meribra, Amato (caro) al cuore di Ra\nIl nome di questo sovrano \u00e8 stato rinvenuto su uno scarabeo"}
{"id": "1822467", "revid": "33751", "url": "https://it.wikipedia.org/wiki?curid=1822467", "title": "Parco eolico di Alto Minho", "text": "L'Alto Minho Wind Farm \u00e8 un parco eolico da 240 MW ed \u00e8 in costruzione nel distretto di Viana do Castelo in Portogallo. Questo parco eolico consister\u00e0 in turbine E-80 della Enercon per 136 MW e 104 MW date da turbine E-70 sempre della Enercon.\nA marzo 2007 in Portogallo vi erano 1,874 MW di capacit\u00e0 di energia eolica installata e ben 908 MW in costruzione."}
{"id": "1822471", "revid": "158939", "url": "https://it.wikipedia.org/wiki?curid=1822471", "title": "Famiglia Borghese", "text": ""}
{"id": "1822479", "revid": "729019", "url": "https://it.wikipedia.org/wiki?curid=1822479", "title": "Febbre di Pel-Ebstein", "text": "La febbre di Pel-Ebstein, anche detta febbre di Ebstein-Cardarelli, \u00e8 una condizione osservata nei pazienti con linfoma di Hodgkin. La caratteristica di questo tipo di febbre \u00e8 di avere periodi relativamente lunghi, circa due settimane, di febbre alta, seguiti da altrettanti giorni di remissione. Questo andamento pu\u00f2 proseguire ciclicamente per mesi. Una febbre ciclica pu\u00f2 manifestarsi anche in altre malattie, come la tubercolosi, ma viene definita febbre di Pel-Ebstein solo se associata alla malattia di Hodgkin.\nEponimo.\nTale condizione deve il suo nome a Wilhelm Ebstein e Pieter Klazes Pel, che descrissero il fenomeno nel 1887. Entrambi pubblicarono nella stessa rivista, anche se Pel lo fece diversi mesi prima di Ebstein. Successivamente tra i due vi fu una lunga disputa sull'eziologia della condizione.\nEziologia.\nLe cause del fenomeno sono sconosciute. \u00c8 stato ipotizzato che il fattore causale sia da ricercare nella risposta immunitaria, in particolare sul rilascio ciclico di citochine, la necrosi linfonodale e il danneggiamento delle cellule stromali.\nTrattamento.\nLa somministrazione di farmaci antinfiammatori non steroidei e il trattamento della malattia di Hodgkin, solitamente effettuata tramite chemioterapia, riesce a lenire i sintomi febbrili.\nControversie.\nI ricercatori hanno spesso dibattuto sulla reale esistenza del fenomeno, dato che l'incidenza \u00e8 stata stimata essere solamente del 5-10%.\nNella sua lezione, \"\"Making Sense\", tenuta alla \"Medical Society of London\"\" nel 1959, Richard Asher si riferisce alla febbre di Pel-Ebstein come esempio di una condizione che esiste solo perch\u00e9 provvista di un nome:"}
{"id": "1822482", "revid": "158939", "url": "https://it.wikipedia.org/wiki?curid=1822482", "title": "Piano urbanistico", "text": ""}
{"id": "1822486", "revid": "486946", "url": "https://it.wikipedia.org/wiki?curid=1822486", "title": "Fr\u00e9a", "text": ""}
{"id": "1822487", "revid": "767487", "url": "https://it.wikipedia.org/wiki?curid=1822487", "title": "Vincenzo Rodia", "text": "Carriera.\nGiocatore.\nDifensore centrale con compiti di marcatura, \u00e8 cresciuto nel , con cui esordisce in prima squadra nel campionato di Serie C2 1982-1983, disputando 4 partite. Nelle stagioni successive si guadagna maggiore spazio, contribuendo con 16 presenze alla promozione dei pugliesi in Serie C1 nel 1985, e disputando due annate da titolare in terza serie.\nNel 1987 viene ingaggiato dall', militante in Serie A. Debutta nella massima divisione l'11 ottobre 1987 nella vittoria interna sull', e rimane nelle marche per tre anni fra il 1987 e il 1990, totalizzando 53 presenze complessive, spesso impiegato come rincalzo.\nNel novembre del 1990, dopo la retrocessione dei marchigiani in serie B, passa alla , ma anche questa stagione si conclude con la retrocessione. Rimasto a Salerno all'inizio dell'annata successiva, nel gennaio 1992 si trasferisce alla , con cui centra la promozione fra i cadetti disputando 12 partite in mezza stagione. Non segue i rossoverdi nella serie cadetta, passando al Benevento con cui ottiene la promozione in Serie C2 nella stagione 1993-1994, e dove conclude la carriera l'anno successivo.\nAllenatore.\nNella stagione 2011-2012 affianca Francesco Monaco come vice allenatore sulla panchina del .\nNel giugno 2014 fa ritorno a Piacenza, sempre nello staff di Monaco come allenatore in seconda."}
{"id": "1822488", "revid": "1516566", "url": "https://it.wikipedia.org/wiki?curid=1822488", "title": "Scomigo", "text": "Scom\u00ecgo \u00e8 una frazione del comune di Conegliano in provincia di Treviso. Dista circa 7\u00a0km dal capoluogo comunale. \u00c8 riconosciuto paese della ceramica.\nNotevole per affluenza e organizzazione sono la \"Sagra di Sant'Elena\" e la caratteristica festa \"Laboratorio di Ceramica nel Borgo\".\nMonumenti e luoghi d'interesse.\nChiesa.\nLa chiesa di Sant'Elena, gi\u00e0 filiale di Ogliano, divenne parrocchia con decreto del vescovo di Ceneda Lorenzo Da Ponte il 30 novembre 1746. Poco dopo (1779), per\u00f2, fu soppressa e incorporata di nuovo alla parrocchia di Ogliano come curazia. Torn\u00f2 parrocchia nel 1797 per ordine del vescovo Giambenedetto Falier; quest'ultimo consacr\u00f2 la nuova costruzione nel 1798. L'edificio fu radicalmente restaurato e ampliato tra il 1865 e il 1866 e il 27 ottobre 1867 fu di nuovo consacrata dal vescovo Manfredo Giovanni Battista Bellati.\nNella chiesa, dietro l'altare, c'\u00e8 un'opera di particolare pregio, la \"Madonna col Bambino in trono tra sant'Elena e san Tiziano\" di Francesco Beccaruzzi.\nPercorso della ceramica.\nScomigo \u00e8 anche \"paese della ceramica\". Un percorso composto da opere, alcune di grandi dimensioni, realizzate dai ceramisti di Scomigo sui muri e sulle vie del paese."}
{"id": "1822489", "revid": "486946", "url": "https://it.wikipedia.org/wiki?curid=1822489", "title": "Fr\u00e9awine", "text": ""}
{"id": "1822490", "revid": "339392", "url": "https://it.wikipedia.org/wiki?curid=1822490", "title": "Choon", "text": ""}
{"id": "1822491", "revid": "486946", "url": "https://it.wikipedia.org/wiki?curid=1822491", "title": "Goldwine", "text": ""}
{"id": "1822492", "revid": "486946", "url": "https://it.wikipedia.org/wiki?curid=1822492", "title": "Gram (personaggio)", "text": ""}
{"id": "1822493", "revid": "115485751", "url": "https://it.wikipedia.org/wiki?curid=1822493", "title": "Kirk o' Field", "text": "Kirk o' Field a Edimburgo, \u00e8 un luogo celebre per essere stato, nel 1567, la scena dell'omicidio di Lord Darnley, secondo marito di Maria Stuarda, regina di Scozia.\nSi trova a circa dieci minuti a piedi dal palazzo di Holyrood, adiacente alle mura della citt\u00e0, vicino al Cowgate. Al suo ritorno a Edimburgo con Maria nei primi mesi del 1567, Darnley prese residenza nell'alloggio del vecchio prevosto, una confortevole casa su due piani dentro al quadrangolo della chiesa.\nNelle prime ore del mattino del 10 febbraio, la casa venne distrutta da un'esplosione causata da un gran quantitativo di polvere da sparo, mentre Maria si trovava al palazzo di Holyrood, in cui si stavano festeggiando le nozze di una sua damigella. Un disegno contemporaneo alla scena del delitto a Kirk o' Field, mostra in alto a sinistra il piccolo principe Giacomo, seduto nella sua culla, che prega: \u00abGiudica e vendica la mia causa, o Signore\u00bb; nel centro vi sono le macerie della casa; sulla destra invece Darnley e il suo servo morti nel giardino; nella parte inferiore gli abitanti di Edimburgo si raccolgono intorno e quattro soldati rimuovono il corpo per la sepoltura.\nI sospetti ricaddero immediatamente sulla regina Maria e su James Hepburn, conte di Bothwell, uno dei gentiluomini a lei pi\u00f9 vicino e fidato. Bench\u00e9 Bothwell fosse considerato il capo della cospirazione, fu prosciolto da ogni accusa dal Consiglio Privato nel processo svoltosi nell'aprile 1567. \nIn seguito Maria spos\u00f2 Bothwell.\nIl matrimonio incrin\u00f2 l'immagine di Maria agli occhi del suo popolo e permise ai lord di ribellarsi alla regina e di farle perdere la corona (tenuta prigioniera nel castello di Loch Leven, fu costretta ad abdicare in favore del figlio, che aveva un anno, il 24 luglio 1567)."}
{"id": "1822495", "revid": "767487", "url": "https://it.wikipedia.org/wiki?curid=1822495", "title": "Market Harbour", "text": "Market Harbour \u00e8 il terzo album in studio del musicista Ginger, uscito nel mese di gennaio 2008. Dal punto di vista musicale si \u00e8 rivelato l'album pi\u00f9 creativo di Ginger, un album che pare irricreabile. Le tracce tra di loro paiono continue, dall'inizio alla fine dell'album."}
{"id": "1822497", "revid": "729019", "url": "https://it.wikipedia.org/wiki?curid=1822497", "title": "Ipercalciuria", "text": "Per ipercalciuria in campo medico si intende un anormale presenza di calcio nelle urine; tale elevata concentrazione \u00e8 sempre dovuta a stati morbosi. Alla lunga, una ipercalciuria non trattata pu\u00f2 portare alla formazione di calcoli.\nPatologie associate.\nFra le varie malattie si riscontrano maggiormente sarcoidosi, iperparatiroidismo, forme di artriti. Fra l'altro \u00e8 stato notato anche che persone costrette all'immobilizzazione hanno manifestato spesso tale disturbo. La presenza normale di calcio nelle persone varia e quindi si pu\u00f2 assistere a forme pi\u00f9 o meno alte di concentrazione del minerale nelle urine.\nTerapia.\nSi deve curare la patologia che ha portato a tale manifestazione ed equilibrare l'apporto di calcio nella dieta. \u00c8 altres\u00ec utile la somministrazione di idroclorotiazide."}
{"id": "1822499", "revid": "486946", "url": "https://it.wikipedia.org/wiki?curid=1822499", "title": "D\u00e9or", "text": ""}
{"id": "1822500", "revid": "1305772", "url": "https://it.wikipedia.org/wiki?curid=1822500", "title": "Porsche 936", "text": "La Porsche 936 \u00e8 un'automobile da competizione realizzata dalla Porsche nel 1976 e corrispondente alla normativa tecnica FIA di Gruppo 6, \u00e8 stata progettata per disputare gare di durata come la 24 Ore di Le Mans e per competere nel Campionato mondiale sportprototipi a cui partecip\u00f2 dal 1976 al 1986. Si tratta dell'erede sul piano sportivo della Porsche 917, che sostitu\u00ec nel mondo delle competizioni di tipo \"endurance\".\nTecnica.\nQuesto sport-prototipo viene progettato come barchetta aperta, conforme al regolamento FIA relativo al Gruppo 6, il telaio derivava da quello della \"908\" opportunamente rivisto e aggiornato con le sospensioni e il cambio della 917/30.\nCaratteristico della vettura, era il grande airbox posizionato sopra il posto di guida, che incorporava sia la presa d'aria del turbocompressore, sia quella per il raffreddamento dell'intercooler di quest'ultimo. Airbox aggiunto sulla vettura dopo i primi test per ovviare ai problemi di raffreddamento.\nIl motore 6 cilindri turbo da 2.140\u00a0cm\u00b3 (equivalente ad 3000\u00a0cm\u00b3 \"aspirato\", secondo il regolamento tecnico dell'epoca), era quello gi\u00e0 usato sulla Porsche Carrera RSR Turbo introdotta nel 1974 e giunta seconda assoluta quell'anno a Le Mans (e che avrebbe dato origine anche al propulsore della 935) e venne mano a mano evoluto con il doppio turbo e il raffreddamento parzialmente ad acqua ed infine nel 1981 venne montato un nuovo motore denominato Type-935/82 con la cilindrata di 2.650\u00a0cm\u00b3 (motore derivato da quello della Porsche 935, evoluzione pensata ma poi non utilizzata per la Formula Indy).\nIn seguito, nel 1982 dopo la soppressione del Gruppo 6 e l'introduzione della nuova categoria Gruppo C, Porsche realizza una nuova vettura specifica la 956 inizialmente solo a disposizione della squadra ufficiale; per questo motivo il team \"Joest Racing\" e il team \"Kremer\", che disponevano di telai Porsche 936, di propria iniziativa ne costruirono o modificarono altri trasformando la barchetta in coup\u00e9 e rendendola conforme al regolamento tecnico di Gruppo C e ribattezzata \"936 C\" e \"CK5\" prima di essere rimpiazzate dalla Porsche 956, vettura che venne poi venduta anche alle squadre private.\nIl propulsore.\nLa 936 montava un 6 cilindri boxer turbocompresso con il monoblocco raffreddato ad aria e le testate raffreddate a liquido, derivato da quello della 911 Turbo, con una cilindrata di 2.142 cm\u00b3 sviluppava una potenza massima di 520 CV a 8.000 giri al minuto ed una coppia motrice di 471 Nm a 6.000 giri al minuto. In osservanza al \"fattore di equivalenza\" 1,4 (2.142\u00a0cm\u00b3 x 1,4 = 2.998,8\u00a0cm\u00b3), tale propulsore competeva nella stessa classe dei motori aspirati di 3.000\u00a0cm\u00b3. L'unit\u00e0 propulsiva fu sottoposta a un'evoluzione per la 24 Ore di Le Mans 1977, l'unica gara a cui partecip\u00f2 quell'anno: il grosso turbocompressore fu rimpiazzato da due elementi di dimensioni ed inerzia inferiori, migliorando cos\u00ec la risposta ai comandi dell'acceleratore e incrementando la potenza massima a 540 CV. Un'ulteriore evoluzione si ebbe nel 1978, con l'adozione della distribuzione a 4 valvole per cilindro, che port\u00f2 la potenza a 640\u00a0CV in condizioni di qualifica.\nIn seguito alla rimozione del limite di cilindrata di 3 litri, nel 1981 viene montato un nuovo propulsore con una cilindrata di 2.650\u00a0cm\u00b3, detto Type-935/82, derivato da quello della Porsche 935, inizialmente concepito per un suo impiego nel campionato CART (dove c'era per l'appunto il limite di cilindrata di 2,65 litri), tuttavia in seguito la Porsche - in disaccordo con gli organizzatori, che avevano cambiato il regolamento a suo sfavore - decise di non prendere parte a tale serie automobilistica, utilizzando questo motore sui propri sport prototipi. Tale unit\u00e0 propulsiva \u00e8 capace di sviluppare una potenza di 620\u00a0CV a 8.000 giri al minuto ed \u00e8 lo stesso motore che poi verr\u00e0 montato sulla Porsche 956 e 962 in diverse evoluzioni e cilindrate.\nRisultati sportivi.\nLa vettura debutt\u00f2 alla \"300 km del N\u00fcrburgring\" nel 1976.\nCon questa Sport, la Porsche vinse il Campionato mondiale Sport nel 1976. Nello stesso anno la casa di Stoccarda si aggiudic\u00f2 anche il \"Campionato Mondiale Marche\" riservato alle \"silhouette Gruppo 5\".\nVinse la 24 Ore di Le Mans nel 1976, 1977 e 1981 e arriv\u00f2 seconda nel 1978.\nDopo la sconfitta del 1979 e a causa di un management che spingeva verso un'attivit\u00e0 sportiva basata su vetture derivate dalla serie (modelli 924 e 944) la vettura fu accantonata.\nNel 1980, per\u00f2 Reinhold Joest era intenzionato a schierare una vettura alla 24 ore di Le Mans ed ottenne dalla direzione sportiva un supporto per far correre una 936. Per non scontrarsi con la direzione aziendale, come narra l'allora direttore sportivo \"Peter Falk\", a Joest fu consegnato un telaio 936, spacciato come telaio 908 \"migliorato\" dallo stesso Joest). Joest realizz\u00f2 il resto della vettura da s\u00e9, usando anche molti componenti delle sue \"908 Turbo\", tra cui motore (usato anche sulla 935) e cambio. La vettura battezzata 908/80 conquist\u00f2 il secondo posto alla 24 ore del 1980, per poi essere ribattezzata \"936-004\" nel 1982.\nNel frattempo per\u00f2 cambi\u00f2 la direzione aziendale e l'anno successivo fu chiesto ai tecnici di realizzare una vettura vincente. Per mancanza di tempo e budget vennero recuperate le vetture dal Museo aziendale e dotate (grazie alla liberalizzazione dei motori apportata dal nuovo regolamento) del nuovo motore da 2650\u00a0cm\u00b3 originariamente previsto per la 500 miglia di Indianapolis del 1980, e che non era stato portato in gara a causa di un cambio di regolamento sfavorevole alla casa tedesca, accoppiato al pi\u00f9 solido cambio a 4 rapporti della \"917/30\". Giunse la vittoria con Jacky Ickx e Derek Bell.\nNel 1982, con l'introduzione del Gruppo C, il team Joest Racing riconvert\u00ec le sue 936 da \"barchette\" a \"coup\u00e9\" adeguandole al nuovo regolamento e ridesignandole \"936C\", mentre il team \"Kremer Racing\" realizz\u00f2 sulla base di progetti originali della 936 il quinto esemplare (numero di telaio 936-005) e in seguito la sua Gruppo C \"Kremer-Porsche CK5\" mettendo insieme il telaio della 936, le sospensioni anteriori e il motore della 935, il cambio a 4 rapporti e le sospensioni posteriori della 917, il tutto vestito da una carrozzeria in fibra di vetro appositamente disegnata.\nL'ultima 24 Ore di Le Mans fu nel 1986 (con la versione 936C privata del \"Belga Team\"); la 936C ex-Joest termin\u00f2 sesta dietro le pi\u00f9 fortiti Porsche 956 e Porsche 962."}
{"id": "1822501", "revid": "486946", "url": "https://it.wikipedia.org/wiki?curid=1822501", "title": "Dottor Jekyll", "text": ""}
{"id": "1822502", "revid": "287204", "url": "https://it.wikipedia.org/wiki?curid=1822502", "title": "Etienne Jacques Joseph Alexandre Macdonald", "text": ""}
{"id": "1822507", "revid": "124255722", "url": "https://it.wikipedia.org/wiki?curid=1822507", "title": "Cellula di Reed-Sternberg", "text": "La Reed-Sternberg (RS) \u00e8 una cellula tipica del linfoma di Hodgkin. Il suo ritrovamento nell'esame al microscopio ottico di un preparato istologico consente di fare diagnosi basandosi sulla morfologia e sull'immunoistochimica.\nIntroduzione.\nIl linfoma di Hodgkin \u00e8 caratterizzato dalla presenza di cellule di Hodgkin e cellule Reed-Sternberg le quali sono rispettivamente mononucleate e multinucleate. La RS canonica \u00e8 di dimensioni considerevoli, pu\u00f2 raggiungere infatti fino a 50 micrometri di diametro. \u00c8 tipicamente binucleata con nuclei eosinofili circondati da abbondante citoplasma. Tale conformazione gli \u00e8 valsa l'appellativo di \"cellula ad aspetto a occhio di civetta\" in inglese \"owl's eye\". Le cellule RS furono illustrate in maniera errata per la prima volta da Greenfield in una pubblicazione del 1878. Nel 1898, Carl Sternberg pubblic\u00f2 un articolo in tedesco che includeva l'illustrazione delle cellule RS nel quale descriveva anche la loro patologia, anche se era convinto che si trattasse di una forma di tubercolosi. Nel 1902 Dorothy Reed descrisse le cellule RS nel suo noto articolo \"On the Pathological Changes in Hodgkin Disease, with Especial Reference to it's Relation to Tuberculosis.\" nel quale incluse una chiara descrizione di tali cellule con annessa illustrazione evidenziando inoltre che la malattia di Hodgkin non fosse correlata con la tubercolosi.\nMolti dubbi circondano l'origine delle RS. \u00c8 particolarmente difficile studiarle in quanto rappresentano circa l'1% del tumore. Sembrano derivare da linee cellulari relative a macrofagi, fibroblasti, e granulociti. Esiste anche l'ipotesi che risultino dalla fusione tra linfociti, fibroblasti o da cellule infettate da virus. In ogni caso la maggior parte delle evidenze raccolte suggerisce che la cellula di origine delle RS sia il linfocita B nei centri germinali.\nCaratteristiche immunofenotipiche.\nLe cellule Reed-Sternberg sono caratterizzate dall'espressione di specifici determinanti cellulari (CD), in particolare presentano CD30 e CD15 nella quasi totalit\u00e0 dei casi, possono esprimere anche PAX5 a bassi livelli, CD79a, IRF4/MUM1, EMA (raro), Ki67 e Fascina (una proteina). Al contrario risultano solitamente negative per CD20 e CD45.\nTrasformazione.\nSi suppone che le cellule RS derivino da linfociti B pre-apopototici nei centri germinali, che in qualche modo riescono a scappare dalla morte programmata. Il meccanismo non \u00e8 chiaro, alla base potrebbe esserci una mutazione inattivante dell'inibitore KB il quale regola negativamente l'attivit\u00e0 del NF kappa B, evitando cos\u00ec l'apoptosi. In aggiunta anche il CD30 potrebbe avere un ruolo nella regolazione del pathway del NF kappa B interferendo con esso e garantendo la sopravvivenza cellulare. Un'altra teoria \u00e8 quella che mette al centro il ruolo del CD95: l'apoptosi nei centri germinali \u00e8, in parte, sotto il controllo del recettore CD95 il quale, se inattivato, principalmente attraverso CD95 cross-linking, pu\u00f2 contribuire alla sopravvivenza dei linfociti b pre-apoptotici.\nLinfoma di Hodgkin.\nNel linfoma di Hodgkin a predominanza linfocitaria nodulare (NLPHL) si riscontrano le cellule \"Reed-Sternberg variants\" con aspetto a \"pop corn\"; esse risultano positive per i marcatori B (CD20+ e CD79a+), producono immunoglobuline e sono negative per i marcatori tipici delle Reed-Sternberg classiche (CD30- e CD15-)."}
{"id": "1822514", "revid": "184755", "url": "https://it.wikipedia.org/wiki?curid=1822514", "title": "Validatore", "text": "Un validatore \u00e8 un apparecchio composto da parti meccaniche ed elettroniche che permette il controllo del diritto di uso di un titolo di viaggio in forma di biglietto magnetico o titolo di viaggio elettronico. \u00c8 usato nei sistemi di bigliettazione elettronica.\nFunzionamento.\nQuesti apparecchi, , sono installati in autobus, tram, metropolitane, parcheggi ed altre componenti dei sistemi di trasporto pubblico locale.\nIl sistema di lettura e scrittura avviene generalmente via wifi, GPRS o altri protocolli di comunicazione senza fili. I dati raccolti servono per l'elaborazione di statistiche sulla frequentazione del servizio e permettono di ottimizzare il servizio stesso.\nIl validatore \u00e8 inoltre impiegato in forma di controllo sociale, in quanto i sistemi richiedono generalmente che tutti i titoli (anche gli abbonamenti) vengano validati. Dunque, la mancata validazione di un titolo \u00e8 assimilabile ad una frode."}
{"id": "1822515", "revid": "1543377", "url": "https://it.wikipedia.org/wiki?curid=1822515", "title": "Say (Niger)", "text": "Say \u00e8 un comune urbano del Niger, capoluogo del dipartimento omonimo nella regione di Tillab\u00e9ri."}
{"id": "1822518", "revid": "1543377", "url": "https://it.wikipedia.org/wiki?curid=1822518", "title": "Maine-Soroa", "text": "Maine-Soroa \u00e8 un comune urbano del Niger, capoluogo del dipartimento omonimo nella regione di Diffa."}
{"id": "1822522", "revid": "486946", "url": "https://it.wikipedia.org/wiki?curid=1822522", "title": "Folcwine", "text": ""}
{"id": "1822523", "revid": "125604075", "url": "https://it.wikipedia.org/wiki?curid=1822523", "title": "Nimatullah Youssef Kassab Al-Hardini", "text": "Biografia.\nYoussef Kassab nacque a Hardin, nel Libano centro-settentrionale, nel 1808.\nDal 1816 al 1822 frequent\u00f2 la scuola del monastero dell'Ordine antoniano maronita libanese a Tannourin.\nNel 1828 entr\u00f2 in seminario nel monastero di Sant'Antonio a Kozhaya; l\u00ec scelse di farsi chiamare con il nome \"Nimatullah\" (\u201cGrazia di Dio\u201d).\nDopo aver preso i voti solenni nel 1830 fu ordinato sacerdote a Kfifane, il 25 dicembre 1833. Nel 1833 venne nominato dal vescovo Simon Zouain vicario Patriarcale Maronita.\nDopo essere diventato per tre volte vice superiore dell'Ordine Libanese Maronita fu insegnante di teologia al seminario maggiore ed ebbe anche, tra i suoi numerosi allievi, il santo libanese Charbel Makhlouf.\nPass\u00f2 gran parte dei giorni e delle notti della sua vita in adorazione dell'Eucaristia, alla devozione verso la Vergine Maria e alla recita del Rosario.\nMor\u00ec di polmonite il 14 dicembre 1858 nel monastero dei santi Cipriano e Giustina a Kfifane, luogo dove tuttora si trova la tomba del santo.\nMemoria liturgica il 14 dicembre."}
{"id": "1822526", "revid": "33751", "url": "https://it.wikipedia.org/wiki?curid=1822526", "title": "Parco eolico di Fowler Ridge", "text": "Il parco eolico di Fowler Ridge \u00e8 un parco eolico statunitense in costruzione nella contea di Benton, circa 90 miglia a nord-ovest di Indianapolis. \nIl progetto sar\u00e0 completato in due fasi e avr\u00e0 una massima potenza generativa di 750 MW. La prima fase del progetto consiste in 222 turbine eoliche, 182 turbine V82-1.65 MW della Vestas e 40 Clipper C-96 2,5 MW, queste turbine porteranno 400 MW dei 750 dell'intero progetto per la fine del 2008. La fase 2 (350MW) comincer\u00e0 all'inizio del 2009."}
{"id": "1822530", "revid": "1632387", "url": "https://it.wikipedia.org/wiki?curid=1822530", "title": "Trample the Weak, Hurdle the Dead", "text": "Trample the Weak, Hurdle the Dead \u00e8 il quarto album in studio della band brutal death metal Skinless."}
{"id": "1822533", "revid": "2149966", "url": "https://it.wikipedia.org/wiki?curid=1822533", "title": "Via dei Fori Imperiali", "text": "Via dei Fori Imperiali \u00e8 una delle pi\u00f9 scenografiche strade di Roma; aperta nel 1932 con il nome di via dell'Impero, prende la sua attuale denominazione dai resti monumentali dei fori di Cesare, di Augusto, di Nerva, della Pace e di Traiano che si possono ammirare percorrendola. Collega piazza Venezia con il Colosseo, che ne costituisce il traguardo visivo. \u00c8 alberata a pini domestici, i caratteristici \"pini di Roma\". \nOltre che sui Fori imperiali, la via si affaccia su altri celebri monumenti romani: sulla basilica di Massenzio, sul Foro romano, sui Mercati traianei, sulla torre delle Milizie, sulla Casa dei Cavalieri di Rodi e sul lato orientale del Vittoriano. Inoltre dalla via si accede alla basilica dei Santi Cosma e Damiano e alla chiesa di San Lorenzo in Miranda, che riutilizzano, rispettivamente, le strutture del tempio del Divo Romolo e del tempio di Antonino e Faustina. A met\u00e0 circa della strada sorge la tor de' Conti.\nA partire dal 1950, vi si svolge l'annuale parata del 2 giugno in occasione della festa della Repubblica Italiana.\nApertura della strada.\nAntefatti.\nL'area occupata dai fori imperiali di Cesare, Augusto, Nerva e Traiano fu interessata nel Medioevo dal sorgere di abitazioni, chiese e monasteri, mentre il Foro Romano era diventato uno spazio verde adibito a pascolo, con il nome di \"Campo Vaccino\". Una radicale trasformazione della zona fu voluta, alla fine del XVI secolo, dal cardinale Michele Bonelli che vi realizz\u00f2 il quartiere denominato \"Alessandrino\".\nNei piani regolatori romani del 1873, 1883 e 1909 gi\u00e0 si prevedeva di aprire una strada tra piazza Venezia e il Colosseo, quindi sul tracciato dell'attuale via dei Fori Imperiali. Il progetto va inserito nell'urbanistica dell'epoca, che prevedeva l'apertura nei centri cittadini di ampie strade di collegamento realizzate tramite sventramenti del tessuto edilizio antico. Esempio classico \u00e8 la trasformazione di Parigi sotto il Secondo Impero, ad opera di Napoleone III e del prefetto barone Haussmann, ma si possono ricordare anche gli analoghi interventi di Londra (1848-1865), Firenze (1859-1865), Vienna (1857) e Bruxelles (1867-1871). Dato che Roma divenne capitale d'Italia nel 1870, fu dopo tale data che si cominciarono ad aprire grandi strade di collegamento, come corso Vittorio e via Nazionale.\nIl progetto.\nL'idea di tracciare una strada tra piazza Venezia e il Colosseo venne ripresa durante il periodo fascista, nella variante al piano regolatore del 1925-26, per motivi di viabilit\u00e0: l'ampliamento edilizio della citt\u00e0 verso sud aveva infatti posto il problema di un collegamento stradale pi\u00f9 agevole tra i quartieri meridionali e il centro. La via sarebbe infatti servita per facilitare l'accesso al centro cittadino dai nuovi quartieri periferici sud-orientali, cos\u00ec come via del Teatro di Marcello, progettata anch'essa negli stessi anni, avrebbe consentito un miglior collegamento tra centro e periferia sud-occidentale.\nData l'importanza che la romanit\u00e0 rivestiva nell'ideologia fascista, l'apertura della strada aveva anche l'intento di riportare alla luce i resti dei fori imperiali che giacevano ancora sotto ai palazzi del quartiere Alessandrino; anche in ci\u00f2 si riprendeva un progetto preesistente, ideato da Corrado Ricci nel 1911, anticipato a sua volta da scavi parziali compiuti sia in et\u00e0 napoleonica, sia alla fine del 1800. Lo stesso Benito Mussolini fu sostenitore dell'opera. \nIl nome della strada, nella fase di progetto, era \"via dei Monti\" ed era parte di un pi\u00f9 ampio tracciato, che si prevedeva di realizzare tra piazza Venezia, il Colosseo e il Laterano, per poi seguire l'Appia Nuova e dirigersi verso i Castelli romani e i Monti Albani, da cui il nome. Analogamente, l'attuale via del Teatro di Marcello, aperta negli stessi anni, era il primo tratto della \"via del Mare\", collegamento con l'espansione edilizia prevista verso il litorale romano; gli altri tratti di quest'arteria erano il lungotevere, via Marmorata, via Ostiense e l'autostrada Roma-Lido (ora classificata come strada provinciale).\nIl progetto generale si deve ad Antonio Mu\u00f1oz, la sistemazione del verde a Raffaele De Vico, gli arredi ad Antonio Mu\u00f1oz, lo scavo e la sistemazione delle aree archeologiche a Corrado Ricci.\nDemolizioni.\nPer realizzare l'arteria stradale e permettere di riportare alla luce i fori imperiali, fu abbattuto il quartiere Alessandrino, nonostante rivestisse un interesse storico; furono cancellati percorsi stradali, abbattuti edifici e interrate le loro fondazioni. Di alcune strade rimase il tracciato, ma affiancato da giardini o da scavi archeologici e non pi\u00f9 da palazzi: via Alessandrina, via Bonella, via della Salara Vecchia.\nVennero demolite anche tre piccole chiese, all'epoca considerate opere prive di interesse artistico; due di esse erano state ricostruite nei secoli XVII e XVIII (Santa Maria in Macello Martyrum e Sant'Urbano a Campo Carleo), la terza (San Lorenzolo ai Monti) risaliva invece al 1860. La demolizione di questi tre edifici fu ritenuta necessaria perch\u00e9 sorgevano sopra ai resti del Foro di Nerva e di quello di Traiano; le opere d'arte che contenevano, compresi gli affreschi, furono salvate asportandole. Le chiese di San Lorenzo in Miranda, Santi Cosma e Damiano e dei Santi Luca e Martina, per il loro valore storico-artistico furono invece rispettate, pur se private del contesto urbanistico originario. \nIl 22 febbraio del 1933, durante la demolizione di un caseggiato di via Alessandrina, un manovale stava demolendo un muro e dietro alla prima fila di mattoni trov\u00f2 una lastra di ferro; rimuovendola, assistette allo spettacolo di una cascata di monete d'oro e di gioielli. Come si scopr\u00ec, il cosiddetto tesoro di via Alessandrina era appartenuto ad un noto antiquario, Francesco Martinetti, che aveva vissuto in quell'appartamento. Il ritrovamento del tesoro fece scalpore e fu considerato un segno che avvalorava la bont\u00e0 delle demolizioni in corso. Il tesoro dell'antiquario entr\u00f2 a far parte delle collezioni dei Musei Capitolini.\nPer l'apertura della strada, fu inoltre effettuato uno sbancamento della collina della Velia, pendice del colle Oppio, che fu poi sostenuta con un muraglione in mattoni. Nonostante oggi siano molti a pensare che il taglio della Velia fu effettuato per rendere la strada rettilinea e quindi adatta alle parate militari e alle celebrazioni del regime fascista, i documenti d'epoca smentiscono quest'idea. Il progetto originario, infatti, prevedeva un tracciato con una curva a gomito all'altezza della Basilica di Massenzio, per poi allontanarsi da essa e riconnettersi alla viabilit\u00e0 alla base del Colle Oppio; il taglio della Velia non sarebbe stato necessario o sarebbe stato alquanto ridotto. Fu il governatore di Roma Francesco Boncompagni Ludovisi a proporre di rettificare il tracciato, per risparmiare sugli espropri e soprattutto per rendere il Colosseo il traguardo visivo di tutta la strada, cosa che avrebbe accresciuto notevolmente la sua spettacolarit\u00e0. Antonio Mu\u0148oz propose la cosa a Mussolini, che la approv\u00f2 previe indagini archeologiche sulla Velia. Queste effettuate, e non rilevando problemi dovuti alla presenza di monumenti particolari, si procedette con l'attuazione della variante. Il taglio della Velia comport\u00f2 il sacrificio di gran parte del parco di palazzo Silvestri-Rivaldi, trovandosi esso lungo il percorso della via.\nNel 1927, Antonio Mu\u00f1oz band\u00ec un concorso per documentare gli aspetti delle zone che erano destinate ad essere demolite in quegli anni di intenso rinnovamento urbanistico della capitale; tra queste zone, naturalmente, c'era il quartiere Alessandrino. Egli voleva che rimanesse testimonianza non solo degli edifici, ma anche della vita quotidiana, attraverso acquarelli, oli, tempere, disegni, incisioni e fotografie. Le opere sono conservate al Museo di Roma a palazzo Braschi\nCompiute le demolizioni, i resti dei fori imperiali furono isolati e messi in luce su progetto dell'archeologo Corrado Ricci, tranne quelli che si sarebbero trovati sotto alla prevista massicciata stradale. I lavori per l'apertura della strada iniziarono il 1924 e furono completati il 1932\nScavi archeologici.\nCome gi\u00e0 accennato, il progetto di apertura della nuova strada aveva tra gli obiettivi principali quello di rimettere in luce i resti dei fori imperiali, che, dal Medioevo in poi, erano stati usati come cave di materiali edilizi e infine occultati dalle edificazioni. Il progetto fu curato dall'archeologo Corrado Ricci. \nSolo la zona circostante la Colonna Traiana era gi\u00e0 stata parzialmente scavata, ad opera di Carlo Fea, all'epoca dell'occupazione napoleonica; in quell'occasione tornarono alla luce i resti della basilica Ulpia. Inoltre, alcune parti del foro di Augusto, ossia met\u00e0 di una delle absidi del recinto e alcune colonne del tempio di Marte Ultore, erano state nel 1888 liberate dagli edifici che le occultavano, ed erano visibili da via Bonella. Del Foro di Cesare era visibile solo un tratto della recinzione, all'interno di una cantina di un palazzo dei via delle Marmorelle, mentre del Foro di Nerva era visibile la parte superiore di due colonne della recinzione, dette popolarmente le \"colonnacce\", in via Madonna dei Monti.\nNel corso degli scavi archeologici furono portati in luce i resti monumentali del Foro di Cesare, con il Tempio di Venere Genitrice, e del Foro di Nerva; riemerse anche gran parte del Foro di Traiano e del Foro di Augusto, con il Tempio di Marte Ultore. Inoltre la via permise di osservare i Mercati traianei da debita distanza, mentre precedentemente erano visibili entrando nel cortile di alcuni palazzi..\nGli scavi archeologici furono oggetto di una campagna di documentazione, commissionata dal Governatorato di Roma.\nInaugurazione e arredi.\nLa strada fu inaugurata da Mussolini il 28 ottobre 1932, nell'ambito delle celebrazioni del decennale della marcia su Roma.\nL'arteria prese il nome di \"via dell'Impero\", per ricordare l'Impero romano, al quale il Fascismo si ispirava nella simbologia e nell'ideologia, e al quale faceva costante riferimento nelle varie occasioni della vita pubblica. Il toponimo, negli anni successivi, venne esteso anche oltre il Colosseo, attribuendolo anche all'attuale via di San Gregorio.\nIn quegli anni vi furono collocati vari arredi, che vi si trovano tuttora. La nicchia centrale del muraglione nord, su suggerimento di Antonio Mu\u00f1oz, fu decorata da una fontana composta da una vasca di travertino sormontata da un'antica tazza di granito grigio decorata da due mascheroni, al centro della quale si eleva lo zampillo. La tazza era stata trovata al porto di Ripa Grande durante i lavori di ampliamento, nel 1696. Papa Innocenzo XII la don\u00f2 alla Curia Innocenziana, l'attuale palazzo Montecitorio, dove fu posta nella fontana del cortile. Durante i lavori di realizzazione della Camera dei Deputati, la tazza fu rimossa e successivamente trasferita nella posizione attuale.\nNel 1933 furono inaugurate le quattro statue in bronzo di Cesare, Augusto, Nerva e Traiano, ciascuna di fronte al rispettivo foro. L'idea della collocazione delle statue, con intento sia decorativo sia didattico, fu dell'architetto Armando Brasini.\nLe statue sono riproduzioni di originali antichi marmorei:\nIn occasione della celebrazione del natale di Roma (21 aprile) del 1934, furono inaugurate quattro mappe marmoree rappresentanti l'espansione del dominio romano, ideate sempre da Mu\u00f1oz e affisse sul muro di contenimento alla base della basilica di Massenzio. La prima mappa raffigura Roma all'origine (VIII secolo a.C), la seconda dopo le Guerre puniche (146 a.C.), la terza alla morte di Augusto (14 d.C.) e l'ultima al tempo di Traiano (98-117 d.C.); le mappe sono state restaurate e rimesse al loro posto nel 1997.\nNel 1936, successivamente alla conquista dell'Etiopia, fu realizzata e collocata una quinta tavola marmorea: essa raffigurava il territorio del Regno d'Italia dell'epoca, assieme alle proprie colonie, in un evidente accostamento ideologico tra l'antica civilt\u00e0 romana e l'Impero italiano. Dopo l'annessione dell'Albania, nel 1939, la mappa marmorea fu conseguentemente integrata. Nel novembre 1945 essa fu rimossa onde preservarla da atti vandalici (ignoti avevano tentato di scalpellare via il nome di Mussolini) e, dopo anni di conservazione in un deposito capitolino, dal 2009 \u00e8 affissa in un cortile del Museo della civilt\u00e0 romana all'EUR, in attesa di restauro e di collocazione idonea.\nLa strada nel 1945 assunse il nome attuale di \"via dei Fori Imperiali\".\nStoria contemporanea.\nProposte di demolizione della via.\nA partire dagli anni settanta si discusse dell'eventualit\u00e0 di eliminare la via, ipotesi sostenuta da Adriano La Regina e Leonardo Benevolo, subito raccolta dal sindaco dell'epoca, Giulio Carlo Argan, oltre che da Antonio Cederna e da Italo Insolera. Lo smantellamento della strada era motivato sia da considerazioni archeologiche, in quanto essa taglia trasversalmente l'area archeologica dei fori, sia perch\u00e9 all'epoca essa era ancora aperta al traffico automobilistico, il che alimentava preoccupazioni per la conservazione dei resti archeologici, soggetti a degrado derivante dai gas di scarico degli autoveicoli. Vi erano anche non secondarie motivazioni ideologiche, in quanto la strada ricordava l'ideologia fascista e le parate militari che vi si svolgevano nel ventennio.\nLa proposta di smantellamento della strada, per quanto sostenuta da diversi urbanisti ed archeologi, non ebbe seguito, perch\u00e9 il consenso su di essa non fu generale, anzi fu fattore di scontro: cominciava ad insinuarsi il sospetto che l'idea di smantellare via dei Fori Imperiali nascondesse un accanimento nei confronti di quanto realizzato sotto il fascismo. Il quotidiano \"Il Tempo\" lanci\u00f2 in proposito una campagna contraria al radicale intervento previsto.. Anche il compianto storico dell'arte Cesare Brandi si oppose all'eliminazione della strada per considerazioni di ordine urbanistico e storico\nIl consenso invece era generale sulla necessit\u00e0 di limitare il traffico veicolare. Il primo passo compiuto in questo senso fu la pedonalizzazione della via, attuata dapprima periodicamente su iniziativa del sindaco Luigi Petroselli e dell'archeologo Antonio Cederna dal gennaio 1981, quindi in maniera definitiva dal sindaco Ignazio Marino, che nell'agosto 2013 ne decret\u00f2 la chiusura al traffico privato nella met\u00e0 compresa tra L.go C. Ricci e il Colosseo.\nNuovi scavi archeologici nelle aree verdi.\nA partire dagli anni novanta, ad opera della Sovrintendenza capitolina ai beni culturali e della Soprintendenza Speciale Archeologia Belle Arti e Paesaggio di Roma, fu realizzato uno smantellamento parziale della via, lasciandone la carreggiata centrale e sacrificando i giardini ai suoi lati per consentire nuovi scavi archeologici, poi lasciati alla vista. Sono seguite alcune polemiche, a proposito della scelta di mantenere tutto ci\u00f2 che durante gli scavi si era scoperto: non solo resti dell'epoca imperiale, ma anche le fondazioni e le cantine dei palazzi del quartiere Alessandrino, in quanto considerate anch'esse testimonianze storiche. La decisione ha spesso impedito, nelle nuove aree archeologiche, di mettere in luce i resti dell'antica Roma, come la parte del Foro Traiano che era rimasta sotto ai giardini della via. Ci\u00f2 ha attirato varie critiche, ed \u00e8 stato attribuito ad una \"malintesa concezione storicistica\" che ha impedito di distinguere tra il momento conoscitivo dello scavo e la sua sistemazione per la fruizione pubblica, monumentalizzando modesti scantinati. In un caso, per\u00f2, l'eliminazione di una zona verde ha consentito di mettere in luce quanto resta di un monumento classico: si tratta del Tempio della Pace, oggetto dal 2015 di un intervento di anastilosi che ha permesso di rimettere in piedi alcune delle colonne del suo quadriportico.\nCriticata \u00e8 stata anche la scelta di abbattere numerosi grandi pini e lecci piantati nel 1932 e quella di non ripristinare, dopo gli scavi, le aree verdi volute ai lati della strada da Antonio Mu\u00f1oz, progressivamente ridotte dagli scavi archeologici degli anni novanta. Chi si lamenta per l'eliminazione dei giardini dei Fori collega questo intervento a quello che parimenti ha parzialmente cancellato la sistemazione a verde situata all'imbocco della via verso piazza Venezia, che era stata progettata da Raffaele De Vico. L'eliminazione dei giardini \u00e8 avvenuta di pari passo con la cancellazione parziale dei tracciati superstiti di vecchie vie del quartiere alessandrino, ossia via Alessandrina e via Bonella, con il conseguente parziale isolamento dalla rete stradale della chiesa dei Santi Luca e Martina e di quelle dei Santi Cosma e Damiano e di San Lorenzo in Miranda; anche questo intervento \u00e8 stato criticato, per il conseguente peggioramento della fruibilit\u00e0 dei monumenti e dell'aspetto dei luoghi.\nIn generale, i nuovi scavi nei giardini della via sono stati interpretati variamente: secondo alcuni essi sarebbero come un primo passo, non apertamente dichiarato, verso la demolizione della via dei Fori; secondo altri, al contrario, gli scavi impedirebbero di smantellare la strada, in quanto effettuati proprio lungo il percorso che ne dovrebbe diventare l'alternativa per i mezzi di trasporto pubblici.\nNuovi scavi nelle aree archeologiche.\nTra gli anni novanta e gli anni duemila, anche le zone archeologiche gi\u00e0 scavate negli anni trenta sono state oggetto di nuove indagini. Tra i risultati pi\u00f9 significativi si ricorda la scoperta della reale collocazione della statua equestre di Traiano, che si immaginava fosse al centro del foro e che invece era posta venticinque metri verso sud, lungo l'asse centrale. Inoltre, si \u00e8 appurato che il lato meridionale del foro di Traiano era costituito da un'architettura pi\u00f9 elaborata di quanto sino ad allora creduto, con una vasta sala, che verso la piazza aveva una doppia serie di colonne, in parte aggettanti e in parte collegate all'edificio, caratterizzate da bicromia, essendo scolpite in marmo cipollino verde e in marmo giallo antico. Il tutto doveva servire ad incorniciare la statua equestre. Anche nel foro di Augusto si sono compite scoperte significative; ad esempio si \u00e8 visto che il lato nord e quello sud avevano originariamente due absidi ciascuno, e non una soltanto come si era sempre creduto. Le due absidi sino ad ora ignorate erano state demolite nel corso della costruzione dei fori adiacenti di Nerva e di Traiano.\nIl dibattito sul futuro della via.\nIl destino della strada continua a dividere gli addetti ai lavori. Nel 2014 una commissione paritetica tra il Ministero per i beni culturali e Roma Capitale ha approvato la prospettiva di conservare e di pedonalizzare la via, riqualificandola attraverso il miglioramento delle connessioni tra il livello archeologico e quello stradale, ma il dibattito \u00e8 tutt'altro che concluso. Le ragioni delle due diverse visioni sul futuro della via possono essere riassunte da due protagonisti del dibattito. L'archeologo Adriano La Regina ha continuato a sostenere la necessit\u00e0 della demolizione, per creare un immenso parco archeologico senza il disturbo di una strada che lo attraversi, affermando che lo smantellamento dell'asse stradale \"\u00c8 un'occasione di rinnovamento della citt\u00e0 nel suo complesso. Non toccare via dei Fori imperiali significa invece lasciare le cose come stanno. \u00c8 un atto conservatore. Eliminarla e riavviare una intensa campagna di scavo produce un nuovo paesaggio urbano\". All'opposto, lo storico dell'architettura Cesare Brandi si \u00e8 dichiarato contro lo smantellamento della strada perch\u00e9 riteneva che i fori imperiali si potessero ammirare meglio tra il verde dei pini e degli allori, affacciandosi dalla strada, perch\u00e9 posta in posizione sopraelevata rispetto all'area archeologica; inoltre il critico si \u00e8 espresso contro la demolizione dell'arteria viaria perch\u00e9 essa fa ormai parte integrante dell'urbanistica romana, riassumendo la sua posizione con la frase \"...non si deve ferire la Roma viva per recuperare frammenti di quella morta\", intendendo che l'area archeologica che sostituirebbe via dei Fori sarebbe un'interruzione del tessuto urbano e non potrebbe mai avere quella \"storicit\u00e0 viva che hanno le rovine davvero rivissute nei secoli\", come avviene sempre a Roma.\nIl 10 marzo 2016 \u00e8 stato pubblicato un bando di concorso di idee sul tema della riqualificazione e risignificazione dell'asse urbano, e della comprensione e fruibilit\u00e0 del patrimonio architettonico e urbanistico della via. La consultazione, promossa dall'Accademia Adrianea di Architettura e Archeologia di Roma, costituisce il primo concorso bandito sull'area archeologica centrale di Roma, dopo quello per il Palazzo del Littorio del 1934, in cui conflu\u00ec l'intera cultura architettonica italiana del tempo.\nDiciannove facolt\u00e0 di Architettura italiane e straniere, abbinate ad altrettanti studi di progettazione internazionali hanno partecipato al concorso. I due terzi dei progetti presentati mantengono integra Via dei Fori Imperiali, ridisegnandola o anche ripristinando spazi verdi recentemente aboliti, e considerandola una testimonianza della storia urbanistica di Roma. La possibilit\u00e0 di collegare le aree archeologiche situate ai due lati della strada, in alcuni progetti viene realizzata utilizzando i sottopassaggi esistenti o aprendone di nuovi, ristabilendo cos\u00ec l'auspicata \"unit\u00e0 dei fori\"."}
{"id": "1822535", "revid": "156341", "url": "https://it.wikipedia.org/wiki?curid=1822535", "title": "Spartak Moskva", "text": "Lo Spartak Moskva () \u00e8 una societ\u00e0 polisportiva russa con sede a Mosca.\nStoria.\nLa societ\u00e0 nacque il 18 aprile 1922 nell'allora Unione Sovietica, con il nome di Circolo Sportivo Moscovita . La denominazione attuale venne assunta nel 1935: Spartak \u00e8 il nome, in russo, dello schiavo Spartaco, leader di una rivolta avvenuta nell'Antica Roma tra il 73 e il 71 a.C. \nNel 1936 nacque il campionato sovietico di calcio, al quale l'FK Spartak prese subito parte. Nel 1946 nacque invece una seconda sezione del club, l'HK Spartak Moskva, squadra di hockey su ghiaccio. \nNel 2017 \u00e8 stata aperta la sezione di football americano, che nel 2019 ha vinto il Black Bowl.\nSezioni polisportive.\nTra le sezioni della polisportiva, le pi\u00f9 note a livello internazionale sono:"}
{"id": "1822536", "revid": "1573940", "url": "https://it.wikipedia.org/wiki?curid=1822536", "title": "Rhizostoma", "text": "Rhizostoma \u00e8 un genere di scifomeduse della famiglia Rhizostomatidae.\nSpecie.\nA dispetto delle sue dimensioni, per le quali rappresenta la medusa pi\u00f9 grande del Mediterraneo, non \u00e8 urticante, se non molto debolmente per soggetti sensibili."}
{"id": "1822541", "revid": "1452073", "url": "https://it.wikipedia.org/wiki?curid=1822541", "title": "Coro Trentino Lagolo", "text": "Il Coro Trentino Lagolo \u00e8 una formazione corale a voci pari maschili. \u00c8 stato fondato nel 1963 a Calavino in provincia di Trento ed \u00e8 attualmente diretto da Anna Nicolodi.\nStoria.\nLa storia del Coro Trentino Lagolo affonda le sue radici nel 1963, anno in cui alcuni giovani di Calavino appassionati del bel canto e capitanati da don Giuseppe Grosselli, che ne sar\u00e0 anche il primo maestro, decidono di mettere in piedi un coro; non c'erano grandi ambizioni, c'era solo la volont\u00e0 di creare un gruppo che sapesse mettere assieme alcune cante da eseguire decentemente di fronte ad un pubblico.\nLe cronache del tempo indicano che gi\u00e0 nel dicembre del 63 il coro era molto attivo: le prove si susseguivano a cadenza fissa e nuovi elementi andavano ad aggiungersi man mano che il gruppo prendeva forma. L'esordio fu il primo maggio dell'anno successivo di fronte al pubblico di Calavino riscuotendo ampio consenso.\nDa qui in poi l'attivit\u00e0 del Lagolo \u00e8 andata sempre in crescendo, al gruppo fondatore si aggiunsero nuovi cantori provenienti da tutta la Valle dei Laghi costituendosi di fatto come primo e inimitato esempio associazionistico di valle.\nGiuseppe Grosselli.\nQuello di Mons. Giuseppe Grosselli (don Bepi) \u00e8 un nome molto noto fra gli appassionati di musica corale. Infatti oltre ad essere stato fondatore nonch\u00e9 maestro per oltre trent'anni del Coro Lagolo \u00e8 molto conosciuto anche come compositore e arrangiatore di molte canzoni sia per coro maschile popolare ma anche di musica sacra. Egli stesso non sa quantificare precisamente a quanto ammonta il numero delle sue composizioni, sicuramente per\u00f2 si sa che sono abbondantemente pi\u00f9 di trecento. Nel 2006 \u00e8 stato insignito dal Presidente della Provincia Autonoma di Trento Lorenzo Dellai dell'aquila di San Venceslao, la pi\u00f9 alta onorificenza a livello provinciale per il suo impegno nella pastorale del lavoro.\nTourn\u00e9e e concerti.\nFra i numerosi concerti svolti in 45 anni di attivit\u00e0 sono sicuramente da ricordare:\nFra le tourn\u00e9e all'estero:"}
{"id": "1822543", "revid": "1573940", "url": "https://it.wikipedia.org/wiki?curid=1822543", "title": "Rhizostomatidae", "text": "Rhizostomatidae \u00e8 una famiglia di scifomeduse dell'ordine Rhizostomeae.\nTassonomia.\nComprende i seguenti generi:"}
{"id": "1822544", "revid": "1543377", "url": "https://it.wikipedia.org/wiki?curid=1822544", "title": "Tchirozerine", "text": "Tchirozerine \u00e8 un comune urbano del Niger, capoluogo del dipartimento omonimo nella regione di Agadez."}
{"id": "1822548", "revid": "122827958", "url": "https://it.wikipedia.org/wiki?curid=1822548", "title": "Leberk\u00e4se", "text": "Il (, letteralmente \"formaggio di fegato\"), detto anche Fleischk\u00e4se , \u00e8 un piatto di carne tipico della Baviera, del Baden-W\u00fcrttemberg, della Svizzera e dell'Austria, ma \u00e8 molto popolare anche nel resto della Germania e presso tutte le popolazioni di lingua tedesca, compreso l'Alto Adige. \nSimile a un polpettone, in realt\u00e0 in Germania viene considerato un \"Wurst\", quindi classificato come insaccato.\nPreparazione e varianti.\nGli ingredienti del \"Leberk\u00e4se\" bavarese sono carne di manzo, pancetta di maiale, acqua, cipolla, sale e maggiorana. Vengono macinati molto finemente e infornati in uno stampo simile a quello che si usa per il pane in cassetta, da cui deriva la caratteristica forma del \"Leberk\u00e4se\".\nLa variante detta \"Kalbsk\u00e4se\" oppure \"wei\u00dfer Leberk\u00e4se\" non contiene carne di vitello, nonostante \"Kalb\" in tedesco significhi proprio vitello, bens\u00ec gli stessi ingredienti del \"Leberk\u00e4se\". Presenta per\u00f2 colore pi\u00f9 chiaro e sapore pi\u00f9 delicato perch\u00e9 non sottoposto a salagione, un trattamento a base di sale e nitriti che in Germania viene utilizzato per la lavorazione degli insaccati.\nEsistono poi il \"Pferdeleberk\u00e4se\" (a base di carne di cavallo, tipico delle regioni orientali dell'Austria), il \"Leberk\u00e4se ticinese\" (con peperoni) e altre varianti regionali poco diffuse.\nConsumo.\nIl \"Leberk\u00e4se\" viene tagliato a fette e servito caldo in un panino, ma pu\u00f2 essere consumato anche freddo con pane, cetrioli e senape, accompagnato da un boccale di birra.\nLe fette di \"Leberk\u00e4se\" possono essere fatte saltare in padella e servite con insalata di patate e uova all'occhio di bue. In alcuni luoghi vengono anche impanate e fritte.\nIn molte macellerie tedesche \u00e8 possibile acquistare il macinato base del \"Leberk\u00e4se\" crudo, cos\u00ec da poterlo infornare a casa. In genere comunque il \"Leberk\u00e4se\" si compra gi\u00e0 pronto da mangiare nelle \"Metzgereien\", le macellerie tedesche che hanno anche il banco di gastronomia con piatti pronti a base di carne.\nIn Baviera, questo piatto \u00e8 consumato insieme al Wei\u00dfwurst come alimento per la prima colazione.\nOrigini e significato del nome.\nSi dice che il \"Leberk\u00e4se\" sia stato inventato nel 1776 da un macellaio della corte di Carlo Teodoro di Wittelsbach, Principe elettore del Palatinato, che lo port\u00f2 con s\u00e9 da Mannheim a Monaco quando succedette a Massimiliano III come Duca di Baviera.\nTradotto alla lettera, \"Leberk\u00e4se\" significa \"formaggio al fegato\". Nonostante il nome, per\u00f2, tra gli ingredienti non vi sono n\u00e9 formaggio n\u00e9 fegato. L'etimologia della parola non \u00e8 del tutto chiara. Fegato (\"Leber\") deriva probabilmente da pagnotta di pane (\"Laib\"), che \u00e8 dovuto alla forma del Leberk\u00e4se. Secondo un'altra spiegazione, la forma del prodotto ricorda una pagnotta di formaggio (\"K\u00e4selaib\"). \"Leber-\" potrebbe anche derivare dalla radice verbale \"lab\", che in alto tedesco medio stava per \"raggrumare\" o \"coagulare\". \"-k\u00e4se\" potrebbe indicare metaforicamente la forma simile a quella di un formaggio oppure, come sostengono alcuni, potrebbe avere una derivazione dalla radice \"quas\" che nelle lingue slave sta per \"banchetto\" o \"convivio\". \"Kas\" invece \u00e8 il termine dialettale bavarese per indicare una massa commestibile.\nDenominazione di origine protetta.\nSecondo le leggi tedesche, solo i prodotti definiti \"Leberk\u00e4se bavarese\" sono autorizzati a non contenere fegato. In altri casi \u00e8 obbligatorio un contenuto di almeno il quattro per cento di fegato. Alcune varianti sono tenute a contenere anche una percentuale maggiore di fegato, come il \"Leberk\u00e4se di Stoccarda\" che ne deve contenere almeno il cinque per cento."}
{"id": "1822549", "revid": "21583", "url": "https://it.wikipedia.org/wiki?curid=1822549", "title": "Statistiche della Pallacanestro Virtus Roma", "text": "Sono qui riportati i dati statistici e i record relativi alla Pallacanestro Virtus Roma dalla stagione 1978-79 a quella 2011-12."}
{"id": "1822550", "revid": "287204", "url": "https://it.wikipedia.org/wiki?curid=1822550", "title": "Leberkase", "text": ""}
{"id": "1822551", "revid": "1226", "url": "https://it.wikipedia.org/wiki?curid=1822551", "title": "Acquisto online", "text": ""}
{"id": "1822552", "revid": "275153", "url": "https://it.wikipedia.org/wiki?curid=1822552", "title": "Leberkaese", "text": ""}
{"id": "1822553", "revid": "275153", "url": "https://it.wikipedia.org/wiki?curid=1822553", "title": "Fleischk\u00e4se", "text": ""}
{"id": "1822554", "revid": "57342", "url": "https://it.wikipedia.org/wiki?curid=1822554", "title": "Giuseppe Di Menza", "text": "Biografia.\nNato da genitori appartenenti all'aristocrazia gelese, Don Salvatore Di Menza Cauchi (figlio del dottore Don Giuseppe Di Menza Lionti e della Baronessa Donna Camilla Cauchi) e Donna Giuseppa Vella Labiso (figlia di Don Arcangelo Vella Barone di Schifazzo e Daino e di Donna Isabella Labiso Rosso dei Baroni di Giummaria). All'et\u00e0 di 15 anni intraprese gli studi di diritto a Palermo, conseguendo la laurea all'et\u00e0 di 20 anni. \nNel 1848 partecip\u00f2 ai moti indipendendistici insieme ai fratelli Navarra.\nEbbe una rapida e brillante carriera nell'amministrazione del regno, diventando nel 1862 procuratore del Re a Palermo. \nNel 1880 fu nominato Presidente di Corte d'Appello e ricevette dal Governo Italiano il titolo di Commendatore dell'Ordine della Corona d'Italia.\nMor\u00ec il 14 aprile del 1896, dopo due anni di penosa malattia."}
{"id": "1822555", "revid": "275153", "url": "https://it.wikipedia.org/wiki?curid=1822555", "title": "Leberk\u00e4s", "text": ""}
{"id": "1822567", "revid": "21079", "url": "https://it.wikipedia.org/wiki?curid=1822567", "title": "Sottomatrice", "text": ""}
{"id": "1822571", "revid": "110157", "url": "https://it.wikipedia.org/wiki?curid=1822571", "title": "Stay Out of Order", "text": "Stay Out Of Order \u00e8 il terzo album del gruppo musicale Hardcore punk The Casualties."}
{"id": "1822575", "revid": "486946", "url": "https://it.wikipedia.org/wiki?curid=1822575", "title": "Elfwine", "text": ""}
{"id": "1822576", "revid": "320578", "url": "https://it.wikipedia.org/wiki?curid=1822576", "title": "Igor Petrovic Semsov", "text": ""}
{"id": "1822577", "revid": "287204", "url": "https://it.wikipedia.org/wiki?curid=1822577", "title": "Rafal Murawski", "text": ""}
{"id": "1822580", "revid": "287204", "url": "https://it.wikipedia.org/wiki?curid=1822580", "title": "Kevin Das Neves", "text": ""}
{"id": "1822581", "revid": "275153", "url": "https://it.wikipedia.org/wiki?curid=1822581", "title": "Fleischlaib", "text": ""}
{"id": "1822584", "revid": "287204", "url": "https://it.wikipedia.org/wiki?curid=1822584", "title": "Frederic Da Rocha", "text": ""}
{"id": "1822588", "revid": "287204", "url": "https://it.wikipedia.org/wiki?curid=1822588", "title": "Aurelien Capoue", "text": ""}
{"id": "1822590", "revid": "287204", "url": "https://it.wikipedia.org/wiki?curid=1822590", "title": "Wojciech Lobodzinski", "text": ""}
{"id": "1822592", "revid": "110157", "url": "https://it.wikipedia.org/wiki?curid=1822592", "title": "Die Hards", "text": "Die Hards \u00e8 il quarto album della band Hardcore punk The Casualties."}
{"id": "1822595", "revid": "287204", "url": "https://it.wikipedia.org/wiki?curid=1822595", "title": "Cheik Tiote", "text": ""}
{"id": "1822598", "revid": "287204", "url": "https://it.wikipedia.org/wiki?curid=1822598", "title": "Adam Ledwon", "text": ""}
{"id": "1822599", "revid": "767487", "url": "https://it.wikipedia.org/wiki?curid=1822599", "title": "Narmada", "text": "Il Narmada (Devanagri: \u0928\u0930\u094d\u092e\u0926\u093e gujarati: \u0aa8\u0ab0\u0acd\u0aae\u0aa6\u0abe o Nerbudda (Narbada)) \u00e8 un fiume dell'India centrale e il settimo pi\u00f9 grande fiume nel subcontinente indiano. Costituisce la tradizionale linea di demarcazione tra il Nord e il Sud dell'India.\nScorre verso ovest per una lunghezza di 1.291\u00a0km prima di gettarsi nel Golfo di Cambay (Khambat) del Mar Arabico, 50\u00a0km a ovest di Bharuch, citt\u00e0 del Gujarat.. \u00c8 il solo tra i tre grandi fiumi dell'India peninsulare che corre da est a ovest, insieme con il Tapti e il fiume Mahi. Attraversa gli Stati di Madhya Pradesh, Maharashtra e Gujarat.\nIl suo bacino idrografico si estende su 98.979\u00a0km\u00b2."}
{"id": "1822602", "revid": "287204", "url": "https://it.wikipedia.org/wiki?curid=1822602", "title": "Eric Rabesandratana", "text": ""}
{"id": "1822603", "revid": "4175", "url": "https://it.wikipedia.org/wiki?curid=1822603", "title": "Placcaggio (rugby)", "text": "Il placcaggio (), sia nel rugby a 13 che in quello a 15, consiste in un'azione, effettuata da uno o pi\u00f9 giocatori, volta a fermare l'avanzamento dell'avversario che in quel momento \u00e8 in possesso di palla.\nI giocatori che trattengono il portatore di palla, trascinandolo a terra e finendo anch'essi a terra, vengono detti \"placcatori\" mentre il giocatore atterrato \u00e8 definito \"placcato\".\nAtterrare il giocatore in possesso di palla significa portarlo verso terra affinch\u00e9 tocchi con almeno un ginocchio la superficie di gioco, \u00e8 da considerarsi egualmente messo a terra il giocatore seduto a terra in possesso di palla.\nIn seguito al placcaggio il giocatore in possesso di palla, atterrato, deve lasciare immediatamente il pallone mentre il placcatore deve rotolare via senza interferire ulteriormente nel successivo sviluppo dell'azione. Se dopo il placcaggio si ha la formazione di una ruck, prontamente segnalata dall'arbitro, non \u00e8 pi\u00f9 possibile cercare di conquistare il pallone da terra semplicemente con l'uso delle mani.\nTecniche di placcaggio.\nIl placcaggio classico, definito \"chop tackle\", viene effettuato abbrancando fra le braccia il giocatore avversario all'altezza delle cosce trascinandolo a terra nella direzione opposta a quella in cui interviene il placcatore. Per evitare il rischio di trauma cranico o di traumi al collo \u00e8 fondamentale che il placcatore mantenga la sua testa posizionata esternamente all'avversario durante l'esecuzione del placcaggio.\nUn'altra differente tecnica di placcaggio, attuata bloccando l'avversario agendo sulla parte superiore del suo corpo tramite una tecnica simile al corpo a corpo, mira invece a non mandare a terra il giocatore avversario ma piuttosto a mantenerlo in piedi dando la possibilit\u00e0 a un compagno che agisce da \"assistente placcatore\" di potere recuperare il pallone senza che si abbia la formazione di una ruck (\"choke tackle\").\nUn altro ben noto tipo di placcaggio \u00e8 la cosiddetta \"francesina\": in questo caso il placcatore si lancia cercando di effettuare una specie di sgambetto afferrando la caviglia dell'avversario allungando una mano.\nPlaccaggi pericolosi.\n\u00c8 proibito dal Regolamento Federale qualsiasi placcaggio che, nel primo movimento fra i giocatori coinvolti nell'azione, preveda una stretta od un impatto violento sopra la linea delle spalle del giocatore in possesso di palla. Questo tipo di placcaggio viene chiamato \"placcaggio al collo\" o \"placcaggio alto\".\nUn altro placcaggio pericoloso per l'incolumit\u00e0 del giocatore placcato viene detto \"a ribaltare\" ed \u00e8 conosciuto con il termine internazionale di \"Spear Tackle\". Questo tipo di placcaggio \u00e8 pericoloso perch\u00e9 nell'azione si solleva l'avversario completamente dal terreno di gioco. Nell'effettuare questo tipo di placcaggio il placcatore deve accompagnare il placcato al suolo senza lasciarlo cadere, in modo da rendere meno scomposto il suo atterraggio al suolo e prevenire gravi infortuni. L'esecuzione dello \"Spear Tackle\" senza l'accompagnamento del placcato a terra \u00e8 sanzionato con un fallo in favore alla squadra del giocatore placcato."}
{"id": "1822605", "revid": "767487", "url": "https://it.wikipedia.org/wiki?curid=1822605", "title": "Carlo Teodoro di Wittelsbach", "text": ""}
{"id": "1822607", "revid": "275153", "url": "https://it.wikipedia.org/wiki?curid=1822607", "title": "Carlo Filippo Teodoro di Baviera", "text": ""}
{"id": "1822608", "revid": "61051", "url": "https://it.wikipedia.org/wiki?curid=1822608", "title": "Xenobalanus globicipitis", "text": "Xenobalanus globicipitis (Steenstrup, 1851) \u00e8 un crostaceo cirripede della famiglia Coronulidae. \u00c8 l'unica specie del genere Xenobalanus.\n\u00c8 un parassita commensale dei Cetacei, soprattutto Delphinidae come tursiopi (\"Tursiops truncatus\") e stenelle (\"Stenella sp\").\nPoich\u00e9 \u00e8 stato notato che la colonizzazione di questi organismi aumenta nel caso in cui il loro ospite sia malato, \u00e8 stato suggerito che questi balani possano essere usati come bioindicatori dello stato di salute dei Cetacei."}
{"id": "1822610", "revid": "275153", "url": "https://it.wikipedia.org/wiki?curid=1822610", "title": "Carlo Filippo Teodoro di Wittelsbach", "text": ""}
{"id": "1822613", "revid": "26751", "url": "https://it.wikipedia.org/wiki?curid=1822613", "title": "Xenobalanus", "text": ""}
{"id": "1822615", "revid": "256896", "url": "https://it.wikipedia.org/wiki?curid=1822615", "title": "Istituto per i diritti degli Artisti Interpreti Esecutori", "text": ""}
{"id": "1822616", "revid": "767487", "url": "https://it.wikipedia.org/wiki?curid=1822616", "title": "Il dottor Jekyll (film 1931)", "text": "Il dottor Jekyll \u00e8 un film del 1931, diretto da Rouben Mamoulian ed \u00e8 il primo (non muto) basato sul \"longseller\" di Robert Louis Stevenson \"Lo strano caso del dottor Jekyll e del signor Hyde\" del 1886.\nFu presentato alla prima edizione della Mostra del cinema di Venezia, dove ottenne due riconoscimenti non ufficiali: per il film pi\u00f9 originale e per il miglior attore protagonista.\nIl film ha avuto un \"remake\", \"Il dottor Jekyll e mr. Hyde\" nel 1941 diretto da Victor Fleming che us\u00f2 la stessa sceneggiatura della versione del 1931 anche se non accreditata.\nTrama.\nIl dottor Henry Jekyll da sempre \u00e8 ossessionato dalla possibilit\u00e0 di separare i due aspetti che convivono nella psiche umana: il bene e il male (il tema del doppio). Grazie alla propria abilit\u00e0 di chimico, Jekyll crea un siero che gli consentir\u00e0, sperimentandolo su se stesso, di ottenere una metamorfosi in cui il male sar\u00e0 l'unico componente della sua nuova personalit\u00e0 e il bene sar\u00e0 totalmente assente. A questo misterioso e inquietante individuo d\u00e0 il nome di Mr. Edward Hyde (basandosi sul verbo \"to hide\", che vuol dire \"nascondere\").\nIl medico mette a punto anche un antidoto che, assunto all'alba, gli consente di tornare alla sua consueta identit\u00e0 e a esercitare la sua professione. Ma durante la notte la voglia di riassaporare la sensazione di essere Hyde \u00e8 purtroppo irrefrenabile. Jekyll \u00e8 fedele alla sua fidanzata Muriel Carew ma quando \u00e8 Mr. Hyde importuna pesantemente la prostituta Ivy Pearson.\nBen presto gli effetti del siero sfuggono al suo controllo e, ormai permanentemente sotto le spoglie di Hyde, l'uomo strangola Ivy e aggredisce perfino Muriel ma fortunatamente viene scoperto dall'amico e collega Hastie Lanyon e dall'ispettore Newcomen di Scotland Yard, quindi viene ucciso proprio nella sparatoria che ne conseguir\u00e0. Quando Hyde \u00e8 ormai morto, il suo cadavere riassumer\u00e0 finalmente le sembianze di Jekyll.\nProduzione.\nIl film fu prodotto dallo stesso regista Rouben Mamoulian per la MGM. Le riprese furono effettuate in interni negli Studi della Paramount, al 5555 di Melrose Avenue a Hollywood e, in esterni, ai Busch Gardens - S. Grove Avenue di Pasadena (per la scena in cui Jekyll guarda l'uccellino e il gatto sull'albero).\nIl film fu girato prima dell'entrata in vigore del Codice Hays e viene oggi ricordato per la presenza di forti contenuti sessuali per l'epoca, riscontrabili principalmente nel personaggio della cantante da bar, Ivy Pearson, interpretata da Miriam Hopkins. Quando il film venne rieditato nel 1936, il codice censorio richiese il taglio di 8 minuti della pellicola prima di autorizzare la nuova distribuzione nei cinema. Le scene eliminate furono successivamente reinserite e restaurate per le edizioni in VHS e DVD.\nIl trucco scenico utilizzato per la sequenza della trasformazione di Jekyll in Hyde non venne rivelato per decenni (Mamoulian stesso svel\u00f2 il mistero nel libro \"The Celluloid Muse\"). Il make-up venne applicato in colori contrastanti. Una serie di filtri colorati rendeva poi il make-up gradualmente invisibile o presente a seconda della scena. Il cambio del colore non era chiaramente riscontrabile in un film in bianco e nero.\nIl trucco ideato da Wally Westmore per Mr. Hyde (volto scimmiesco e peloso, con grossi denti sporgenti) influenz\u00f2 enormemente l'immagine di Hyde nei media e nei fumetti. I personaggi di Muriel Carew e Ivy Pearson non compaiono nel romanzo originale di Stevenson, ma erano presenti nella versione teatrale dello stesso datata 1887.\nLa Paramount inizialmente chiese a John Barrymore di interpretare la parte del protagonista, nel tentativo di ricreare la versione del 1920 del film, ma l'attore era sotto contratto con un'altra compagnia, la Metro-Goldwyn-Mayer, e quindi il ruolo venne affidato a March, fisicamente molto somigliante a Barrymore.\nQuando la Metro-Goldwyn-Mayer gir\u00f2 un remake della pellicola nel 1941 con Spencer Tracy nel ruolo principale di Jekyll e Hyde, lo studio acquist\u00f2 i diritti della versione di Mamoulian del 1931. Inoltre furono ritirate quasi tutte le copie in commercio del film precedente e per decenni la maggior parte del film venne creduto perduto. Ironicamente, la versione con Tracy riscosse molto meno successo rispetto all'originale, .\nDistribuzione.\nDistribuito dalla Metro-Goldwyn-Mayer, il film usc\u00ec nelle sale statunitensi il 31 dicembre 1931.\nDopo l'edizione dvd della Golem Video, dal 2020 esiste un'edizione italiana home-video del film, edita da DNA Srl, inclusa come Extra nel DVD del film \"Il dottor Jekyll e Mr. Hyde\" (1941).\nDoppiaggio.\nIl film fu doppiato presso gli studi della Paramount di Joinville in Francia nel 1931 da un gruppo di attori arrivati dall'Italia per la versione di vari film americani, con la voce di Olinto Cristina per quella del protagonista.\nAccoglienza.\nCritica.\nNel 1931, il \"Los Angeles Times\" lo defin\u00ec: \"il pi\u00f9 grande capolavoro dello schermo - un documento appassionato, vibrante che brilla per la scrittura, la recitazione e la regia\""}
{"id": "1822620", "revid": "154893", "url": "https://it.wikipedia.org/wiki?curid=1822620", "title": "Sbarco sulla Luna", "text": ""}
{"id": "1822622", "revid": "15756", "url": "https://it.wikipedia.org/wiki?curid=1822622", "title": "Hispano-Suiza Nene", "text": "L'Hispano-Suiza Nene era un motore aeronautico turbogetto a compressore radiale, prodotto dall'azienda francese Hispano-Suiza negli anni cinquanta su licenza della britannica Rolls-Royce Limited.\nStoria e sviluppo.\nIl Nene \u00e8 stato il terzo turbogetto ad entrare in produzione nel Regno Unito. Il periodo intercorso tra la sua progettazione e l'avvio alla produzione, avvenuta il 27 ottobre 1944, \u00e8 stato straordinariamente breve, solamente 5 mesi.\nFu testato per la prima volta su un Avro Lancastrian, la versione passeggeri del bombardiere Avro Lancaster usato dalla Royal Air Force durante la seconda guerra mondiale. I Lancastrian erano stati acquistati dalla Rolls-Royce per utilizzarli come banco di prova per esperimenti sui motori turbogetto a compressore assiale ed uno di questi nel 1948 port\u00f2 in volo, nelle gondole motore esterne, un Nene modificato a questo scopo.\nNegli anni cinquanta l'azienda francese Hispano-Suiza ne acquist\u00f2 i diritti per realizzare una versione su licenza ed equipaggiare i nuovi velivoli a reazione di produzione nazionale che dovevano rinnovare il parco in dotazione all'Arm\u00e9e de l'air"}
{"id": "1822625", "revid": "6923", "url": "https://it.wikipedia.org/wiki?curid=1822625", "title": "Tangenziale Est di Padova", "text": "La tangenziale Est di Padova, corre in territorio comunale (a parte due brevi tratti di sconfinamento nei comuni di Albignasego e Ponte San Nicol\u00f2), e collega la zona sud della citt\u00e0 alla zona est. \u00c8 lunga circa 12\u00a0km e consta di 8 uscite, precisamente dalla 10 alla 18.\n\u00c8 classificata come strada extraurbana secondaria, anche se a carreggiate separate, per la maggior parte del percorso e denominata come corso I Maggio, corso Esperanto, corso Kennedy, corso Argentina e corso Irlanda. Dall'uscita 17 in direzione nord \u00e8 classificata come strada extraurbana principale e numerata come SR 308 (ex SS 307).\nPercorso.\nLa prima uscita si trova in via Guizza (10), poi la strada prosegue parallela alla citt\u00e0 di Padova, passando per l'interporto, per il futuro porto e per la zona industriale, fino ad arrivare alla zona est della citt\u00e0 e al quartiere San Lazzaro. Nell'aprile del 2008 \u00e8 stato aperto un nuovo cavalcavia che permette un agevole collegamento con la tangenziale Nord di Padova. Per la maggior parte del percorso la tangenziale est dispone di due corsie per senso di marcia pi\u00f9 corsia d'emergenza. Per un breve tratto \u00e8 a tre corsie per senso di marcia pi\u00f9 corsia d'emergenza. Per tutto il percorso \u00e8 a carreggiate separate.\nLa gestione.\nIl tratto classificato come SR 308 \u00e8 gestito da Veneto Strade. Il resto \u00e8 gestito dal Comune."}
{"id": "1822626", "revid": "110157", "url": "https://it.wikipedia.org/wiki?curid=1822626", "title": "On the Front Line", "text": "On the Front Line \u00e8 il quinto album della band Hardcore punk The Casualties."}
{"id": "1822628", "revid": "767487", "url": "https://it.wikipedia.org/wiki?curid=1822628", "title": "Sergej Ov\u010dinnikov", "text": ""}
{"id": "1822630", "revid": "775372", "url": "https://it.wikipedia.org/wiki?curid=1822630", "title": "Ralph il lupo all'attacco", "text": "Ralph il lupo all'attacco (\"Sheep, Dog 'n' Wolf\") \u00e8 un videogioco a piattaforme per la console PlayStation e il sistema operativo Microsoft Windows, uscito nel 2001, sviluppato da Infogrames. \nIl gioco \u00e8 basato sui cartoni animati di Ralph il Lupo e Sam Canepastore. \nIl gioco \u00e8 stato accolto con recensioni miste-positive al lancio.\nTrama.\nDopo l'ennesimo tentativo fallito di rubare le pecore dal gregge di Sam, Ralph torna a casa a riposarsi. Tuttavia, arriva il presentatore televisivo Daffy Duck che nomina Ralph nuovo concorrente del gioco \"Ralph il lupo all'attacco\", il cui scopo \u00e8 quello di rubare le pecore superando alcuni ostacoli. Durante lo spettacolo Ralph incontrer\u00e0 alcuni famosi personaggi della Looney Tunes come Porky Pig, Taddeo, Yosemite Sam, Gossamer, il Toro e Beep Beep. \nDurante la proclamazione di Ralph come vincitore per aver sottratto l'intero gregge, irrompe Marvin il Marziano che si lamenta del fatto che la pecora lanciata in cielo per vincere una delle sfide \u00e8 arrivata sul Pianeta X, rovinando un suo esperimento e portando allo spargimento dei marziani per tutto il pianeta. Cos\u00ec Marvin prende Ralph con la forza e lo conduce al Pianeta X, incaricandolo di recuperare tutti i marziani. \nUna volta superata anche questa sfida, Ralph viene mandato a casa da Marvin insieme alla pecora che ha rovinato l'esperimento, la quale si rivela essere Sam in persona. Mentre Sam sta per picchiarlo, suona la sveglia e Ralph si sveglia dal sonno, scoprendo che in realt\u00e0 si trattava solo di un sogno. Visibilmente deluso, esce di casa per tentare l'ennesimo furto ai danni di Sam.\nModalit\u00e0 di gioco.\nL'obiettivo di ogni livello consiste nel rubare un certo numero di pecore senza che Sam se ne accorga e portarle all'interno di zona segnata. Il gioco prevede l'utilizzo di alcuni gadget ACME che possono essere ordinati tramite una cassetta della posta, mentre altri, invece, si trovano direttamente sul posto. Quando si \u00e8 nelle vicinanze di Sam, spunta un'icona sullo schermo che indica in quale direzione sta guardando. L'icona pu\u00f2 essere di tre colori: verde, quando Sam non \u00e8 in grado n\u00e9 di vedere n\u00e9 di sentire Ralph; arancione, quando Sam non pu\u00f2 vedere Ralph ma pu\u00f2 sentirlo se fa troppo rumore; rossa, quando Ralph viene scoperto: in questo caso Sam lo inseguir\u00e0 fino a afferrarlo, a meno che Ralph non sfugga dalla zona. Sam, inoltre, diventer\u00e0 pi\u00f9 veloce ad ogni livello. Durante il gioco sono anche presenti degli orologi che renderanno disponibili alcuni bonus. \nNel livello 10 bisogna sconfiggere un boss per completare il livello. Ralph, oltre a camminare e sempre utilizzando i comandi insegnati da Daffy Duck, pu\u00f2 correre quando deve scappare o da Sam o da un toro che appare in diversi livelli. Pu\u00f2 anche nuotare nei fiumi o eventualmente nei laghi che si trovano in alcuni livelli, e pu\u00f2 nuotare in superficie o immergersi e nuotare sott'acqua."}
{"id": "1822644", "revid": "125928522", "url": "https://it.wikipedia.org/wiki?curid=1822644", "title": "Born to Be Alive", "text": "Born to Be Alive \u00e8 un singolo del cantautore francese Patrick Hernandez, pubblicato in Francia nel novembre 1978 come primo estratto dall'album omonimo.\nDescrizione.\nIl titolo, che letteralmente si traduce \"vedi, sei nato\", \"nato per essere vivo\", corrisponde all'espressione \"vivere alla giornata, spensieratamente\". Lo stesso look sfoggiato da Hernandez rimane fedele al titolo e alle parole del testo: i suoi video promozionali e nelle esibizioni dal vivo lo presentano vestito elegantemente, con tanto di giacca e gilet, accompagnato da un bastone con il quale si aiuta in alcune mosse di danza appena accennate.\nSuccesso commerciale.\nIl singolo viene rilasciato inizialmente nel 1978, per la prima volta nello stesso anno in una versione remixata, che uscir\u00e0 all'inizio dell'anno successivo in Francia.\nIl brano ebbe immediatamente uno straordinario successo: gi\u00e0 nel 9 gennaio 1979, Hernandez ricevette il primo disco d'oro in Italia. La canzone divenne popolarissima anche nel resto d'Europa: in Francia arriv\u00f2 in prima posizione ad aprile, e vi rimase fino a luglio. Negli Stati Uniti, il singolo fu pubblicato poco dopo per l'etichetta \"A-Tom-Mik\" in alcune versioni remix, e raggiunse la vetta della classifica dei brani dance. Alla fine dell'anno \"Born to Be Alive\" collezion\u00f2 l'impressionante quantit\u00e0 di 52 riconoscimenti fra dischi d'oro e di platino in 50 differenti paesi.\nLa versione strumentale del lato B non \u00e8 stato inserito in una ristampa nell'album.\nVideo musicale.\nIl videoclip compare come corista e ballerina, una giovanissima Madonna.\nCover.\nTra le numerose cover della canzone, le pi\u00f9 fortunate sono state quella di Belen Thomas (che la ripropose in seguito duettando con lo stesso Hernandez) e quella di Roberto Blanco. Una cover fu incisa anche da Pamela Petrarolo e ballata da lei stessa negli anni 90 nella popolare trasmissione di Gianni Boncompagni Non \u00e8 la Rai: essa conflu\u00ec poi nell'album \"Io non vivo senza te\" della stessa cantante. Inoltre si ricorda la versione di Paolo Kessisoglu che ebbe per\u00f2 un tiepido successo rispetto alle altre cover, nonostante il suo inserimento nella colonna sonora del film \"Immaturi\" di Paolo Genovese e nel film di Aldo, Giovanni e Giacomo \"Il cosmo sul com\u00f2\" come canzone dei titoli di coda.\nNel 1990 fu realizzata una parodia del brano da parte del gruppo Elio e le Storie Tese, intitolata \"Born to be Abramo\", reincisa poi dal gruppo nella raccolta \"Del meglio del nostro meglio\" con la partecipazione dello stesso Hernandez, che la ricant\u00f2 con il testo parodiato in lingua italiana.\nNel 2012 la cantante Andrea Celeste esegu\u00ec una cover del brano dalle sonorit\u00e0 jazz e soul riscuotendo un buon successo ed entrando in rotazione radiofonica su alcuni network nazionali come Radio Capital, Radio 105.0, Radio Rai Uno, Rai Isoradio. Il videoclip del brano \u00e8 firmato dal regista Lorenzo Vignolo. Nel marzo del 2013 Patrick Hernandez in persona ha commentato il videoclip della cover su YouTube esprimendo apprezzamento per il lavoro svolto dalla cantante."}
{"id": "1822646", "revid": "1149807", "url": "https://it.wikipedia.org/wiki?curid=1822646", "title": "Monster Hunter Orage", "text": " \u00e8 uno sh\u014dnen manga di Hiro Mashima. \u00c8 ispirato da \"Monster Hunter\", una serie di videogiochi della Capcom. In Italia, i diritti di pubblicazione sono stati acquistati da GP Publishing, che ha pubblicato la serie dal 18 ottobre 2009 al 25 aprile 2010 a cadenza bimestrale.\nTrama.\nLa storia si svolge in un mondo pieno dei mostri e di avventurieri che gli danno la caccia, chiamati Monster Hunter. Il protagonista \u00e8 un giovane cacciatore di mostri, Shiki. Quando Shiki era poco pi\u00f9 che un bambino venne preso come apprendista da un cacciatore di mostri chiamato Grelly. Poco tempo dopo aver finito l'addestramento, Grelly rimase ucciso in un incidente con della polvere da sparo. Dopo alcuni anni, Shiki ritorna alla citt\u00e0 di Akamaaya (dove il suo maestro aveva vissuto) per unirsi alla gilda locale. Nella gilda, incontra una ragazza chiamata Irie e dopo una serie di eventi, scopre che \u00e8 la figlia del suo defunto maestro. Decidono cos\u00ec di formare una squadra per trovare e sconfiggere il leggendario Miogaruna, per realizzare il grande sogno di Grelly.\nDifferenze tra manga e videogioco.\nNel manga alcuni mostri sono chiamati con i loro nomi giapponesi (ad esempio Volganos invece di Lavasioth o Dodobrango invece di Blangonga), altri nomi sono leggermenti diversi da quelli usati nei giochi (Doppie Spade invece di Doppie Lame, Draghi Antichi invece di Draghi Anziani), inoltre la storia prevede aspetti del mondo tralasciati dai giochi come il bracconaggio, morte dei cacciatori e tornei illegali tra cacciatori; infine sono stati introdotti un nuovo elemento (Vento) e nuovi mostri inventati da Hiro Mashima:"}
{"id": "1822647", "revid": "339392", "url": "https://it.wikipedia.org/wiki?curid=1822647", "title": "Galla Sidama", "text": ""}
{"id": "1822652", "revid": "599013", "url": "https://it.wikipedia.org/wiki?curid=1822652", "title": "Luk\u00e1\u0161 Zelenka", "text": "Carriera.\nNazionale.\nEsord\u00ec appena diciannovenne nella Nazionale ceca Under-21 nel 2001, con la quale avrebbe conquistato l'anno successivo l'europeo Under-21.\nVanta 3 presenze nella nazionale maggiore della Repubblica Ceca."}
{"id": "1822655", "revid": "729019", "url": "https://it.wikipedia.org/wiki?curid=1822655", "title": "Assedio di Tiro (1124)", "text": "L'assedio di Tiro tenuto nel 1124 e conclusosi con la caduta della citt\u00e0 di Tiro nelle mani dei Crociati, fu combattuto dalla Repubblica di Venezia, alleata del Regno di Gerusalemme e dal sultanato di Tiro, sostenuto dall'emirato di Damasco, dal Califfato di Baghdad e da quello d'Egitto.\nPreludio.\nNel 1122 il Doge di Venezia Domenico Michiel aveva lasciato la citt\u00e0 lagunare al comando di una potente flotta diretto in Oriente per soccorrere il regno gerosolimitano, il cui re Baldovino II era caduto prigioniero dei Saraceni, e soprattutto per portare la guerra all'Impero Bizantino, reo di aver gravemente colpito gli interessi commerciali dei mercanti veneziani in quelle regioni.\nDopo aver devastato i possedimenti greci, nel 1123 la flotta veneta si era rivolta contro quella egiziana nelle acque di Ascalona, stringendo poi un'alleanza con Gerusalemme sotto gli auspici del patriarca Guermondo, del gran connestabile Guglielmo di Bari e del \"segretario della Soria\" Pagano, sancito dalla visita del Doge nella citt\u00e0 santa in occasione del Natale del 1123.\nSulla base di tale accordo, noto come Pactum Warmundi, Venezia si impegnava a sostenere la conquista di Tiro o Ascalona in cambio di numerosi privilegi, esenzioni e l'assegnazione di quartieri in tutte le citt\u00e0 del regno.\nPoich\u00e9 la scelta su quale citt\u00e0 assediare tra Tiro e Ascalona divideva i maggiorenti e i baroni cristiani, la scelta avvenne per sorteggio e il fato ricadde su Tiro, capitale dell'omonimo sultanato e citt\u00e0 pi\u00f9 ricca e popolosa della Siria.\nL'assedio.\nLe forze cristiane si presentarono davanti a Tiro nel maggio del 1124, trovando la citt\u00e0 difesa da una potente cinta muraria e dotata di un porto ampio e sicuro, protetto da due cordoni sabbiosi.\nMentre gli \"ifranj\" stringevano l'assedio da terra con la costruzione di un'alta torre d'assedio e di altre macchine, i Veneziani provvidero a bloccare ed occupare il porto con la loro flotta.\nAll'arrivo dei rinforzi inviati dal Conte di Tripoli, i vicini saraceni di Ascalona tentarono di alleggerire la pressione su Tiro con un attacco diretto su Gerusalemme, ma vennero respinti. Poco dopo giunse la notizia dell'arrivo di un potente esercito inviato da Damasco, mentre gi\u00e0 si diffondeva la voce dell'arrivo anche di una grande armata dall'Egitto.\nPoich\u00e9 tra i crociati si stava diffondendo la voce che il contingente veneziano sbarcato a terra fosse pronto a cercare riparo sulle navi, il doge ordin\u00f2 di disarmare le galee, facendo trasportare al campo cristiano le vele e i remi delle proprie navi. Ritrovata con tale gesto la fiducia degli alleati, il Doge lasci\u00f2 un contingente al comando del Conte di Tripoli a tenere l'assedio della citt\u00e0 e ad affrontare i Damasceni, mentre lui con la flotta, prontamente riarmata, mosse contro gli Egiziani.\nLo scontro con Damasco non avvenne, poich\u00e9 i saraceni avevano deciso di ritirarsi, mentre anche la flotta veneziana, pur spingendosi sino ad Alessandria d'Egitto, non trov\u00f2 traccia di navi o eserciti egiziani. Lo scontro avvenne invece a Tiro, dove una sortita degli assediati aveva gravemente danneggiato le macchine ossidionali, costringendo i cristiani a chiamare un certo Nanedico, esperto architetto armeno, per costruirne di nuove.\nTornato a Tiro, frattanto, il Michiel si trov\u00f2 privo d'oro con cui pagare lo stipendio alle truppe e ai galeotti escogitando la soluzione di produrre delle monete di cuoio da convertire poi in soldi sonanti al rientro a Venezia.\nIl sultano Baldac tent\u00f2 allora una nuova manovra, stavolta contro Gerapoli, ma venne battuto da Joscelin de Courtenay, conte di Edessa, fuggito dalla prigionia saracena. L'ultima speranza per i Tirii era nel soccorso del sultano di Damasco, ma il messaggio con cui egli annunciava il suo prossimo arrivo venne intercettato dai cristiani e sostituito con uno in cui si annunciava l'abbandono di Tiro al proprio destino: la citt\u00e0, disperata, si arrese.\nTiro cadde il 30 luglio 1124, dopo tre mesi d'assedio. Agli abitanti fu permesso di abbandonare la citt\u00e0 coi propri averi, scontentando non poco i soldati crociati, che si aspettavano invece il saccheggio. Il giorno della vittoria fu dichiarato di festa per il Regno di Gerusalemme.\nEpilogo.\nLa citt\u00e0 venne spartita in tre: due parti andarono al Re di Gerusalemme, ancora prigioniero, una alla Repubblica di Venezia, con le chiese di San Marco, San Giorgio e San Nicol\u00f2, sottoposto al governo di un bailo, per l'amministrazione della giustizia, e di un visconte per la difesa del quartiere. Poco dopo Baldovino II venne liberato dietro pagamento di riscatto e conferm\u00f2 tutti gli accordi stipulati coi Veneziani con editto del 12 maggio 1125. Frattanto la flotta veneta era tornata a combattere i Bizantini."}
{"id": "1822656", "revid": "124464236", "url": "https://it.wikipedia.org/wiki?curid=1822656", "title": "Automotrice FS ALn 663", "text": "Le automotrici ALn 663 sono una famiglia di rotabili ferroviari leggeri delle Ferrovie dello Stato e di altre ferrovie in concessione a motore Diesel, prodotti dal 1983 al 1995 dalla FIAT Ferroviaria Savigliano e tuttora in servizio.\nStoria.\nNel 1983 la FIAT Ferroviaria Savigliano decise di realizzare un'automotrice partendo dalla base dell'ALn 668, ma con un'impostazione pi\u00f9 moderna. La nuova automotrice venne progettata con 63 posti a sedere di cui 12 di prima e 51 di seconda classe.\nIn accordo alle regole di classificazione dei rotabili in uso presso le Ferrovie dello Stato, le venne assegnata la denominazione \"Automotrice Leggera a Nafta 663\", abbreviata in .\nDal punto di vista meccanico, le ALn 663 sono identiche alle ALn 668 serie 1200-3000-3100 e possono raggiungere una velocit\u00e0 massima di 130\u00a0km/h. Sono caratterizzate da una forma pi\u00f9 spigolosa del frontale, dalla dotazione di nuovi proiettori a quattro fari incassati, due a luce bianca e due a luce rossa, in sostituzione di quelli tondi del gruppo ALn 668, in cui si doveva porre un vetro rosso su quelli che in quel momento erano di coda. Il banco di manovra \u00e8 stato ridisegnato per integrare i comandi della terza macchina, mentre gli interni sono stati completamente rinnovati adottando l'arredamento delle carrozze \"Medie Distanze\" a vestiboli centrali (MDVC), mantenendo per\u00f2 immutata la distanza tra i sedili per motivi strutturali.\nA partire dai primi anni ottanta, queste automotrici furono largamente introdotte su molte linee della rete statale. Anche molte imprese concessionarie acquistarono alcuni esemplari, per cui si videro circolare alcuni modelli sulla ferrovia Brescia-Iseo-Edolo, sulle quattro della Societ\u00e0 Veneta (Bologna\u2013Portomaggiore, Udine\u2013Cividale, Adria\u2013Mestre e Parma-Suzzara), sulla Suzzara\u2013Ferrara, sulla Alifana e sulla Ferrara\u2013Codigoro. La Ferrovia Centrale Umbra, in vista dell'espletazione di collegamenti sulla Direttissima Roma-Orte, opt\u00f2 invece per una versione potenziata, che prese il nome di ALn 776 e consente di raggiungere i 150\u00a0km/h.\nCome le ALn 668 presentano dei costi di esercizio e di manutenzione relativamente bassi. La loro produzione termin\u00f2 nel 1995, dopo dodici anni dal lancio dei primi esemplari.\nCi sono alcuni esempi di treni a lunga percorrenza effettuati da ALn 663 e da ALn 668. Al 2010 FER le impiega sulla direttrice Cremona \u2013 Mantova\u00a0\u2013 Pesaro, mentre Trenitalia le utilizza sulla Roma\u2013Cassino\u2013Venafro\u2013Campobasso\u2013Termoli.\nDal progetto delle ALn 663 derivarono numerosi altri modelli: oltre alle gi\u00e0 citate automotrici ALn 776, c'\u00e8 un modello per il trasporto detenuti, l'automotrice ALn DAP e uno a scartamento ridotto, l'automotrice M4. Inoltre negli anni novanta da questa automotrice sono derivate anche le automotrici TCDD MT 5700, ACT ALn 067-082 e FSE Ad 81-88.\nConfigurazione.\n\u00c8 un'automotrice a motore endotermico alimentato a gasolio.\nCiascun rotabile \u00e8 dotato di due motori diesel sovralimentati, tipo 8217.32 \"a sogliola\", a sei cilindri, tarati a 170\u00a0kW e disposti sotto il pavimento che trasmettono il moto uno per ciascun carrello. La trasmissione \u00e8 di tipo classico con frizione, cambio meccanico a cinque marce e ponte riduttore.\nLe due serie si differenziano per il rapporto di trasmissione: la serie 1000 (ALn 663.1001-1016) \u00e8 caratterizzata da un rapporto corto per l'impiego su tratte di montagna, con velocit\u00e0 massima di , mentre la serie 1100 (ALn 663.1101-1204) consente una velocit\u00e0 massima di .\n\u00c8 previsto il comando multiplo che permette composizioni fino a tre automotrici comandabili da un unico banco di manovra. Le ALn.663 serie 1100 possono viaggiare in terne a comando multiplo anche con ALn.668 serie 3100, le quali raggiungono 130 km/h, mentre quelle della serie 1000 con ALn.668 serie 3300, dalla velocit\u00e0 massima di 120 km/h.\nOgni automotrice ha due comparti di seconda classe e uno di prima classe.\nLe cabine di comando adottano il \"banco di manovra unificato\" con combinatore a pettine integrante i comandi di cambio, frizioni e acceleratori. Ciascun banco \u00e8 integrato da un rubinetto del freno, di tipo continuo automatico, di tachigrafo e di segnalatori acustici (fischio e tromba).\nGli ambienti interni sono stati in seguito climatizzati tramite l'installazione di condizionatori Thermo-King (prodotti dalla Ingersoll-Rand), Carrier e Konvekta."}
{"id": "1822663", "revid": "279138", "url": "https://it.wikipedia.org/wiki?curid=1822663", "title": "Mai Dire Marted\u00ec", "text": ""}
{"id": "1822669", "revid": "2043126", "url": "https://it.wikipedia.org/wiki?curid=1822669", "title": "Sant'Ippolito", "text": ""}
{"id": "1822671", "revid": "486946", "url": "https://it.wikipedia.org/wiki?curid=1822671", "title": "Fengel", "text": ""}
{"id": "1822676", "revid": "767487", "url": "https://it.wikipedia.org/wiki?curid=1822676", "title": "Lucas Licht", "text": "Caratteristiche tecniche.\n\u00c8 un terzino sinistro che pu\u00f2 talvolta essere schierato come ala\nCarriera.\nIl 25 novembre 2009 il Getafe ufficializza la rescissione del contratto con il terzino sinistro argentino. Nel 2009 passa al Racing Avellaneda."}
{"id": "1822678", "revid": "179980", "url": "https://it.wikipedia.org/wiki?curid=1822678", "title": "Lucas Mat\u00edas Licht", "text": ""}
{"id": "1822681", "revid": "179980", "url": "https://it.wikipedia.org/wiki?curid=1822681", "title": "Marcelo Antonio Trobbiani", "text": ""}
{"id": "1822687", "revid": "486946", "url": "https://it.wikipedia.org/wiki?curid=1822687", "title": "Complotto Ridolfi", "text": ""}
{"id": "1822693", "revid": "196390", "url": "https://it.wikipedia.org/wiki?curid=1822693", "title": "Complotto Babington", "text": ""}
{"id": "1822695", "revid": "6923", "url": "https://it.wikipedia.org/wiki?curid=1822695", "title": "Tangenziale Nord di Padova", "text": "La tangenziale Nord di Padova, lunga 7,7\u00a0km, denominata ufficialmente come corso XIII Giugno e via Boves nella parte pi\u00f9 a est, corre interamente in territorio comunale e consta di sole tre uscite. Collega la zona est con la zona ovest della citt\u00e0 ed \u00e8 una delle arterie pi\u00f9 trafficate. \u00c8 classificata come strada extraurbana principale. \u00c8 stata aperta in tre fasi dal 1997 al 2005.\nPercorso.\nLa tangenziale nord inizia presso Busa di Vigonza. Le uscite sono per la tangenziale est e la SR 308 (ex SS 307) per Castelfranco Veneto e per Pontevigodarzere e la SR 307 (ex SS 307 var). Nella segnaletica non \u00e8 presente la numerazione delle uscite, seppur prevista. La tangenziale nord termina nei pressi del nodo di Padova ovest da dove hanno inizio le tangenziali ovest e di Limena dalla quale \u00e8 presente l'accesso all'A4 dal casello di Padova ovest. Il limite di velocit\u00e0 varia da 90 a 110\u00a0km/h.\nLa gestione.\nLa tratta \u00e8 stata data in gestione all'Autostrada Brescia-Padova.\nProgetti futuri.\nLa tangenziale nord, correndo vicina e parallela all'autostrada A4, \u00e8 in gran parte all'interno del tessuto urbano cittadino. In pi\u00f9, essa segue la principale direttrice del traffico (commerciale e turistico) a Padova, est-ovest; e si vorrebbe creare in futuro un collegamento pi\u00f9 diretto con il cosiddetto passante di Mestre. Infine, \u00e8 stato approvato dalla Regione Veneto il progetto di creare una complanare autostradale alla Brescia-Verona-Vicenza-Padova, almeno nel tratto tra Padova ed il Garda, unendo le diverse tangenziali cittadine con superstrade a pagamento.\nSi rende dunque necessaria la costruzione, all'interno del GRA di Padova (vedere anche la tangenziale Ovest), la costruzione di una nuova tangenziale nord, il cui progetto \u00e8 stato approvato, e che correr\u00e0 a nord dei comuni della cintura urbana (Limena, Vigodarzere, Cadoneghe) collegando per il momento la tangenziale di Limena alla SR 308 del Santo."}
{"id": "1822697", "revid": "767487", "url": "https://it.wikipedia.org/wiki?curid=1822697", "title": "Marcelo Carrusca", "text": "Caratteristiche tecniche.\n\u00c8 un'ala."}
{"id": "1822704", "revid": "28406", "url": "https://it.wikipedia.org/wiki?curid=1822704", "title": "Aleksandr Ka\u017edan", "text": ""}
{"id": "1822705", "revid": "33751", "url": "https://it.wikipedia.org/wiki?curid=1822705", "title": "Parco eolico di Big Horn", "text": "Il parco eolico di Big Horn \u00e8 un parco eolico statunitense situato nella contea di Klickitat, nello stato di Washington\nIl gruppo di generatori eolici di energia elettrica ha una potenza installata di 200 MW e usa 133 turbine eoliche GE Energy da 1,5 MW. Il 98% delle terre della zona sono rimaste disponibili per i loro scopi tradizionali (caccia, coltivazione)."}
{"id": "1822711", "revid": "745179", "url": "https://it.wikipedia.org/wiki?curid=1822711", "title": "Lam\u00f9 (Final Fantasy)", "text": ""}
{"id": "1822712", "revid": "729019", "url": "https://it.wikipedia.org/wiki?curid=1822712", "title": "SNCASO SO-6020 Espadon", "text": "Lo SNCASO SO-6020 Espadon (in francese \"pesce spada\") era un turbogetto da caccia ad ala media prodotto dal consorzio francese Soci\u00e9t\u00e9 nationale des constructions a\u00e9ronautiques du sud-ouest (SNCASO) a cavallo tra gli anni quaranta e cinquanta.\nStoria.\nSviluppo.\nIl progetto dello SNCASO SO-6020 nacque sulla base di una specifica emessa dalle autorit\u00e0 francesi nel marzo del 1946 con la quale si richiedeva un velivolo da caccia, alimentato da un motore a reazione.\nLo staff tecnico della SNCASO, sotto la guida di Lucien Servanty, present\u00f2 un velivolo dalla configurazione inconsueta, caratterizzato dalla presa d'aria ventrale e dall'ampia cabina di pilotaggio che venne in alcuni casi interpretata come quella di un velivolo biposto. Monomotore, alimentato dal turbogetto di costruzione britannica Rolls-Royce Nene, il primo prototipo venne portato in volo il 12 novembre del 1948.\nQuesto primo esemplare venne esposto al Salone di Parigi del 1949, ma gi\u00e0 il successivo, portato in volo il 16 settembre dello stesso anno, incorporava alcune modifiche; la pi\u00f9 evidente era rappresentata dallo spostamento nel tronco della fusoliera della presa d'aria per il motore.\nLa fase di sviluppo procedette con il terzo velivolo che, sebbene facente parte del lotto di prototipi previsti, venne ulteriormente modificato con la riduzione delle dimensioni della cabina di pilotaggio e, soprattutto, con l'introduzione del sistema misto di propulsione che affiancava al motore \"Nene\" (secondo alcune fonti uno degli esemplari di Hispano-Suiza Nene prodotti su licenza) il motore a razzo SEPR 251. Alcune fonti darebbero questo velivolo immediatamente indicato come SO-6025, mentre altri indicano una prima classificazione come terzo esemplare della serie SO-6020. Si trattava comunque di un esemplare dotato di superficie alare maggiorata (per ovviare a problemi riscontrati nelle prove realizzate con i primi due velivoli); venne portato in volo il 28 dicembre 1949.\nIl passo successivo nello sviluppo dell'\"Espadon\" fu la realizzazione di un esemplare ulteriormente modificato nelle ali che, pur mantenendo inalterata l'apertura, vennero nuovamente ampliate in quanto a superficie. Alleggerito di circa 1\u00a0300 kg nel peso al decollo, manteneva la motorizzazione originaria con il solo turbogetto \"Nene\" nel corpo della fusoliera alimentato dalla doppia presa d'aria laterale. In questo caso il volo inaugurale ebbe luogo il 3 settembre 1950.\nNell'autunno seguente venne realizzata un'ulteriore modifica progettuale, realizzata mediante la modifica del secondo esemplare della serie SO-6020: equipaggiato anche in questo caso con il motore a razzo SEPR 251 (realizzato dall'azienda parigina Societe d'Etude de la Propulsion par Reaction) venne impiegato per test sulla propulsione mista; vol\u00f2 per la prima volta il 15 ottobre e due anni dopo venne mostrato al Salone di Parigi.\nL'ultima modifica apportata alla cellula dell'\"Espadon\" risulta essere l'installazione di due turbogetti Turbomeca Marbor\u00e9 (dotati di postbruciatore) installati alle estremit\u00e0 alari, in luogo del singolo \"Nene\" in fusoliera. Propedeutica alla realizzazione del Trident, tale modifica (dalle scarse fonti rinvenute) risulta realizzata sul primo esemplare costruito, che avrebbe comunque mantenuto la denominazione originaria.\nMalgrado le prestazioni messe in mostra nel corso delle prove, durante le quali il SO-6020 divenne il primo velivolo di costruzione europea ad infrangere il muro del suono in volo orizzontale (il 15 dicembre 1953), l'\"Espadon\" venne comunque scartato dalle autorit\u00e0 che gli preferirono il Dassault MD 450 Ouragan; rimase pertanto allo stato di prototipo ed i pochi esemplari realizzati furono utilizzati ancora per lo svolgimento di prove di armamenti, motori e seggiolini eiettabili.\nDescrizione tecnica.\nL'Espadon era caratterizzato dalla struttura interamente metallica e dalla fusoliera a sezione circolare. L'ala media a sbalzo era dotata di leggero angolo di freccia positiva, cos\u00ec come positivo era langolo diedro formato tra le ali e la fusoliera; la coda aveva disegno convenzionale con l'impennaggio monoderiva e piani orizzontali anch'essi a freccia. Il carrello d'atterraggio era di tipo triciclo anteriore completamente retrattile, con gli elementi principali incernierati a met\u00e0 delle semiali e rientranti verso il centro del velivolo.\nLa propulsione era affidata ad un turbogetto Rolls-Royce Nene (come detto, secondo alcune fonti in almeno un esemplare nella versione autoctona, costruita su licenza dalla Hispano-Suiza), capace di 2\u00a0260 kg di spinta, che consentiva al velivolo di raggiungere la velocit\u00e0 di 980 km/h alla quota di 1\u00a0000 m.\nSebbene mai costruito in serie o per ruoli operativi, l'Espadon era progettato per accogliere (nel cono anteriore della fusoliera) sei cannoni calibro 20 mm., oppure quattro calibro 30 mm."}
{"id": "1822714", "revid": "6923", "url": "https://it.wikipedia.org/wiki?curid=1822714", "title": "Tangenziale Sud di Padova", "text": "La tangenziale Sud di Padova \u00e8 la pi\u00f9 corta di tutto il sistema di tangenziali, infatti collega la zona sud della citt\u00e0 con la tangenziale Ovest di Padova e la tangenziale Est di Padova e con l'innesto per l'autostrada A13. Dispone di sole tre uscite.\n\u00c8 classificata per un tratto come strada extraurbana secondaria, anche se a carreggiate separate, con la numerazione strada regionale 47 e con la denominazione corso Boston, per il rimanente tratto come autostrada con la numerazione A13.\nIl percorso.\nMolto breve, \u00e8 composto interamente da due corsie di marcia pi\u00f9 quella d'emergenza per senso di marcia ed \u00e8 a carreggiate separate. Il limite di velocit\u00e0 massimo \u00e8 di 130\u00a0km/h nel tratto autostradale e di 80/90\u00a0km/h in tangenziale. Ha inizio senza soluzione di continuit\u00e0 da una parte dalla tangenziale Est e dall'altra parte, sempre senza soluzione di continuit\u00e0, dalla tangenziale Ovest.\nIl gestore.\nIl tratto classificato come SR 47 \u00e8 gestito da Veneto Strade. L'altro \u00e8 gestito da Autostrade per l'Italia."}
{"id": "1822718", "revid": "1573940", "url": "https://it.wikipedia.org/wiki?curid=1822718", "title": "Nebmaatra", "text": "Biografia.\nCome per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos).\nnb m\u02c13t r\u02c1- Nebmaatra - Ra \u00e8 il signore della maat\nIl nome di questo sovrano, che dovrebbe aver regnato sul Medio Egitto \u00e8 stato rinvenuto su una lama di rame per ascia rinvenuta in una tomba a Mostagedda e sulla base di un amuleto a forma di leone, oggi al Petrie Museum (UC 11587)."}
{"id": "1822720", "revid": "287204", "url": "https://it.wikipedia.org/wiki?curid=1822720", "title": "Taca Guanabara", "text": ""}
{"id": "1822724", "revid": "198326", "url": "https://it.wikipedia.org/wiki?curid=1822724", "title": "Fase ferrica", "text": ""}
{"id": "1822725", "revid": "33689", "url": "https://it.wikipedia.org/wiki?curid=1822725", "title": "Atomos (Final Fantasy)", "text": ""}
{"id": "1822727", "revid": "344503", "url": "https://it.wikipedia.org/wiki?curid=1822727", "title": "Christa Campbell", "text": "\u00c8 stata anche una giocatrice di lingerie football.\nCinema e televisione.\nI film per i quali \u00e8 maggiormente nota sono gli horror \"2001 Maniacs\" e \"2001 maniacs - Beverly Hellbillys\" (sequel del primo). Ha avuto ruoli in diversi altri film tra i quali \"Un ragazzo tutto nuovo\" (2002), \"Il prescelto\" (2006) e \"Blonde Ambition - Una bionda a NY\" (2007).\nHa interpretato Bettie Page da giovane in \"The E! True Hollywood Story\" ed \u00e8 apparsa in alcuni telefilm e programmi televisivi. Ha prestato la voce per Elisabeth Shue nel cartone animato I Griffin.\nModella.\nHa posato per Stuff, Maxim, FHM, Playboy (settembre 2007).\nLingerie football.\nChrista Campbell ha giocato (con il numero 8) e vinto il primo Lingerie Bowl (2004) con il Team Dream"}
{"id": "1822739", "revid": "729019", "url": "https://it.wikipedia.org/wiki?curid=1822739", "title": "Tangenziale Ovest di Padova", "text": "La tangenziale Ovest di Padova corre interamente in territorio comunale e collega la zona nord della citt\u00e0 alla zona sud. \u00c8 lunga circa 12\u00a0km e consta di 6 uscite, precisamente dalla 1 alla 6. \u00c8 denominata corso Australia e numerata come strada regionale 47 di Altichiero. \u00c8 classificata come strada extraurbana secondaria anche se \u00e8 a due carreggiate separate.\nIl percorso.\nLa prima uscita si trova in via Po nei pressi dello stadio Euganeo (1), poi la strada prosegue parallela alla citt\u00e0 di Padova, passando per l'aeroporto, fino ad arrivare alla zona sud della citt\u00e0. Tutta la tangenziale \u00e8 a due carreggiate e dispone di 2 corsie di marcia pi\u00f9 quella di emergenza per senso di marcia.\nProsegue a nord, senza soluzione di continuit\u00e0, come SP 47 Tangenziale di Limena e a sud come tangenziale Sud.\nLa gestione.\n questo tratto di tangenziale \u00e8 dato in gestione a Veneto Strade.\nI progetti.\nNel 2009 sono iniziati i lavori della prima parte del nuovo tratto occidentale di quello che sarebbe dovuto diventare pi\u00f9 compiutamente il GRA di Padova, aperta al traffico il 28 maggio 2012 in ritardo di quasi tre anni rispetto a quanto preventivato. La nuova strada diparte dall'attuale tangenziale Ovest presso la curva Boston (a sud-ovest, all'altezza dell'uscita 6) per raggiungere la SP 89 \"dei Colli\" in comune di Selvazzano Dentro, sgravando del traffico d'attraversamento (pendolare, commerciale e turistico) i quartieri sud-occidentali di Padova, nonch\u00e9 il quartiere Tencarola di Selvazzano Dentro in direzione dei Colli Euganei.\nIl percorso del cosiddetto GRA di Padova (detto anche Orbitale) avrebbe dovuto proseguire dalla SP 89 aggirando esternamente alcuni comuni della cintura urbana ovest (Selvazzano Dentro e Rubano) arrivando quindi al nuovo casello autostradale di Ronchi sulla A4, da dove sarebbe stato previsto il collegamento diretto con l'autostrada nonch\u00e9 un'ulteriore bretella di collegamento con l'attuale tangenziale Ovest all'altezza del casello di Padova Ovest (sempre della A4). Il progetto di unire in maniera pi\u00f9 diretta il nuovo tronco ovest al nuovo tronco nord, attraverso il comune di Villafranca Padovana, \u00e8 stato accantonato a causa della decisa opposizione locale."}
{"id": "1822740", "revid": "670021", "url": "https://it.wikipedia.org/wiki?curid=1822740", "title": "Rocchetta Mattei", "text": "La Rocchetta Mattei \u00e8 una rocca costruita nella seconda met\u00e0 del XIX secolo, che mescola in modo eclettico stili diversi, dal medievale al moresco; \u00e8 situata sull'Appennino settentrionale, su di un'altura posta a 407 metri sul livello del mare, in localit\u00e0 Savignano, nel comune di Grizzana Morandi, nella citt\u00e0 metropolitana di Bologna, sulla strada statale n\u00ba 64 Porrettana.\nLa Rocchetta fu la dimora del conte Cesare Mattei, letterato, politico e medico autodidatta fondatore dell'elettromeopatia, pratica fondata sull'omeopatia. Dostoevskji cita il conte ne \"I fratelli Karam\u00e0zov\", quando fa raccontare al diavolo di essere riuscito a guarire da terribili reumatismi grazie a un libro e alle gocce del conte Mattei.\nStoria.\nPrima di scegliere per la costruzione la localit\u00e0 Savignano, pare che Cesare Mattei avesse visitato diversi posti. Il luogo fu preferito per molte ragioni: la comodit\u00e0 dell'accesso, l'isolamento del rialzo roccioso formante un gigantesco piedistallo naturale, l'ubicazione sulla confluenza dei fiumi Limentra e Reno, le vallate dei quali domina sovrano questo scoglio in faccia al pittoresco gruppo di Montovolo e Monvigese. Costruita sulle rovine di una rocca precedente, essa attravers\u00f2 diverse fasi costruttive con numerose aggiunte e modificazioni: l'insieme di edifici che forma il castello odierno \u00e8 collocato su un complesso medievale, appartenuto agli imperatori Federico il Barbarossa e Ottone IV e dominio della contessa Matilde di Canossa, che vi tenne come custode un vassallo, Lanfranco da Savignano. La necessit\u00e0 della difesa del passaggio sul Reno rese prezioso questo castello ai sovrani del tempo; caduto in potere dei Bolognesi e creata una linea difensiva pi\u00f9 avanzata, la rocca divenne inutile e fu distrutta nel 1293.\nIl 5 novembre 1850 venne posta la prima pietra della Rocchetta, e gi\u00e0 nel 1859 fu considerata abitabile, tanto che Cesare Mattei non se ne allontan\u00f2 pi\u00f9. All'interno della Rocchetta il conte conduceva una vita da castellano medievale e arriv\u00f2 a crearsi una corte, con tanto di buffone. \nIl castello ospitava illustri personaggi che arrivavano da ogni dove per sottoporsi alle cure di Mattei. Sembra che, addirittura, ospiti della Rocchetta siano stati Ludovico III di Baviera e lo zar Alessandro II; nel 1925 fu visitata in forma ufficiale dal Principe di Piemonte. \nDopo la seconda guerra mondiale.\nDurante la guerra le truppe tedesche danneggiarono gli interni dell'edificio, tanto che a conflitto ultimato, l'ultima erede Iris Boriani, non riuscendo a vendere la Rocchetta, la offr\u00ec gratuitamente al comune di Bologna, che per\u00f2 non accett\u00f2 la donazione.\nNel 1959 la Rocchetta venne acquistata da Primo Stefanelli, che trasform\u00f2 una delle costruzioni minori, gi\u00e0 adibita a padiglione da caccia, in accogliente albergo con annesso ristorante, dal quale accedere all'adiacente ombroso parco, vera oasi di quiete e serenit\u00e0. Stefanelli si pose l'obiettivo di riparare i danni per riportare il castello nelle originarie condizioni, per farne una meta turistica. Nel 1989 Stefanelli mor\u00ec e la situazione precipit\u00f2; per problemi vari la Rocchetta fu chiusa al pubblico.\nNel 1997 nacque un comitato per la tutela del castello che sembrava destinato alla rovina, nel totale abbandono dei proprietari e delle istituzioni governative; diverse iniziative al riguardo, una catena umana attorno alla Rocchetta, conferenze e dibattiti riscossero molto successo. Nel 2000 viene istituito un museo sul conte Cesare Mattei, sulla Rocchetta Mattei e sull'elettromeopatia a Riola di Vergato in via Nazionale 117, nella sede del Comitato \"Archivio Museo Cesare Mattei\", il quale continua tutt'oggi nella raccolta di reperti storici inerenti la vita del conte Cesare Mattei.\nNel 2006 la Fondazione della Cassa di Risparmio in Bologna annunci\u00f2 l'acquisizione della Rocchetta Mattei, sottoposta a lavori di restauro, terminati con la riapertura al pubblico il 9 agosto 2015.\nDescrizione.\nLo stile prevalente \u00e8 il moresco, a cui si aggiunge l'architettura italiana medioevale e moderna.\nL'ingresso principale si apre sulla strada provinciale n. 62 \u201cRiola - Camugnano - Castiglione dei Pepoli\u201d, diramazione della strada statale 64. Un'iscrizione in alto ricorda l'origine e il compimento dell'edificio con le parole seguenti:\nUna comoda scala conduce al vestibolo del corpo abitato. Un ippogrifo \u00e8 a guardia dell'entrata, per la quale si passa in un cortile scavato nella roccia. Due gnomi a guisa di cariatidi sostengono lo stipite di una porta di faccia. Il catino monolite che occupa il centro proviene dalla parrocchiale di Verzuno ove serviva da battesimale. Nell'angolo sinistro del cortile il 5 novembre 1850, alla presenza di pochi amici, Cesare Mattei pose la prima pietra della costruzione, da lui chiamata col vezzeggiativo di Rocchetta.\nDallo stesso lato una porta conduce a una scaletta e poi al magnifico loggiato noto come \"Loggia Carolina\" in stile orientale. La scala della torre conduce, attraverso un ponte levatoio, a una stanzetta dalle finestre piccole e dal soffitto a stalattiti, che fu la camera da letto del Mattei, in cui sono ancora conservati i mobili originali e le pipe di propriet\u00e0 del conte. Quasi di fronte si trova la \"scala delle visioni\" dove una fantasia allegorica nella volta rappresenta la nuova scienza omeopatica che vince la vecchia medicina. Due distici del latinista abate Giordan, nizzardo, amico del Mattei e ospite in Rocchetta, celebrano la vittoria:\nLa scala conduce alla sala inglese sull'alto del torrione principale. Ritornando nella Loggia Carolina si trovano la camera bianca e la camera turca. Dopo un breve tratto di roccia scoperta, rupe e balcone allo stesso tempo, si trova il cortile dei Leoni, la parte meglio riuscita dell'intero edificio, riproduzione del cortile dell'Alhambra di Granada. A lato del cortile dei Leoni vi \u00e8 l'ingresso a una specie di vasta cantoria, che sovrasta l'interno della chiesa del castello. In un'arca rivestita di maioliche si trovano le spoglie di Cesare Mattei. L'arca non riporta alcun nome, ma soltanto un'iscrizione:\nRipassando dal cortile dei Leoni si entra nel \"salone della pace\", cos\u00ec chiamata in omaggio alla fine vittoriosa della Grande Guerra, e successivamente nella sala della musica nella chiesa, imitazione della cattedrale di Cordova. Accanto alla chiesa si trova il \"salone dei novanta\", cos\u00ec chiamato perch\u00e9 il conte Mattei avrebbe voluto tenervi un banchetto di vecchi nonagenari raggiunta questa et\u00e0. Mor\u00ec prima del tempo senza aver vista la sala compiuta, terminata dal figlio adottivo Mario Venturoli Mattei. Si esce nel parco, e da qui un'elegante scala in macigno conduce alla Porrettana. Varie costruzioni minori, destinate un tempo a locali di servizio e oggi trasformate in villette, coronano il corpo principale.\nLo stemma della famiglia Mattei.\nNella Rocchetta sono presenti raffigurazioni dello stemma della famiglia Mattei, la cui descrizione araldica (blasonatura) \u00e8 la seguente: \u00abscaccato d'argento e di verde di cinque file alla banda d'oro attraversante sul tutto, col capo dell'Impero\u00bb.\nInfluenza nell'arte e nella letteratura.\nLa Rocchetta fa da sfondo al romanzo giallo dello scrittore bolognese Loriano Macchiavelli, \"Delitti di gente qualunque\", pubblicato nel 2009.\nSono ambientati all'interno della Rocchetta Mattei i film:"}
{"id": "1822741", "revid": "486946", "url": "https://it.wikipedia.org/wiki?curid=1822741", "title": "Tangenziale di Padova", "text": ""}
{"id": "1822743", "revid": "12290", "url": "https://it.wikipedia.org/wiki?curid=1822743", "title": "Odino (Final Fantasy)", "text": ""}
{"id": "1822745", "revid": "320578", "url": "https://it.wikipedia.org/wiki?curid=1822745", "title": "Igor Netto", "text": ""}
{"id": "1822747", "revid": "2048388", "url": "https://it.wikipedia.org/wiki?curid=1822747", "title": "Cristopher Toselli", "text": "Carriera.\nClub.\nCominci\u00f2 la sua carriera professionale nell'Universidad Cat\u00f3lica nel 2007, quando il portiere Rainer Wirth fu prestato al Temuco, facendo di Toselli il terzo portiere per quella stagione.\nNazionale.\nToselli ha fatto anche parte dell'Under-20 del Cile che fin\u00ec quarto al Campionato sudamericano di calcio Under-20 2007 in Paraguay. Guard\u00f2 le prime due partite dalla panchina, fino al terzo incontro quando sostitu\u00ec il giocatore Richard Leyton del Colo-Colo come portiere titolare per il resto del torneo. Era anche inserito nella squadra nazionale del Cile che fin\u00ec terza al Campionato mondiale di calcio Under-20 2007 in Canada. La sua porta rimase imbattuta per 492 minuti in totale. \nHa esordito nella Nazionale maggiore, il 20 gennaio 2010, in Cile-Panama 2-1. Ha partecipato come secondo portiere al Campionato mondiale di calcio Brasile 2014.\nViene convocato per la Copa Am\u00e9rica Centenario negli Stati Uniti."}
{"id": "1822748", "revid": "262457", "url": "https://it.wikipedia.org/wiki?curid=1822748", "title": "Canoni buddhisti", "text": ""}
{"id": "1822750", "revid": "1431409", "url": "https://it.wikipedia.org/wiki?curid=1822750", "title": "Scalvini", "text": ""}
{"id": "1822752", "revid": "123639077", "url": "https://it.wikipedia.org/wiki?curid=1822752", "title": "Pasquale Minuti", "text": "Carriera.\nGiocatore.\nCresce nel vivaio della ed esordisce in giovane et\u00e0 in Serie B, dove trova poco spazio. Viene ceduto quindi alla Lucchese. Nella seconda met\u00e0 degli anni ottanta indossa diverse maglie fino ad approdare al , in Serie B, dove retrocede nella stagione 1989-1990.\nL'anno successivo torna alla , che era retrocessa in Serie C2. In questa annata realizza 11 gol e ottiene la promozione in Serie C1; nei due anni successivi rimane a San Benedetto del Tronto, dove il club riesce a salvarsi in entrambi i casi prima di fallire.\nSuccessivamente veste le maglie di (con promozione in Serie C2), (dove ottiene una promozione in Serie B), e Pisa. Dopo l'avventura toscana continua a giocare in club non professionistici delle Marche; nel 2004-2005, quarantenne, viene chiamato dalla Maceratese per fare da giocatore-vice allenatore di Francesco Nocera (ex capitano dell') e gioca 2 gare realizzando una rete.\nAllenatore.\nNel 2006-2007 si siede sulla panchina della Cuprense, in Promozione, e la porta alla salvezza. Nella stagione successiva vince i play-off contro la e porta la squadra a giocare in Eccellenza. Nel giugno 2008 viene chiamato per allenare, questa volta non da vice, la Maceratese. La squadra chiude la stagione con la retrocessione dalla Serie D. Nel 2009 inizia l'avventura nella appena fallita, che ripart\u00ec dall'Eccellenza; dopo appena due giornate, avendo totalizzato un punto, si dimette dall'incarico per lasciar posto a Ottavio Palladini.\nNel 2010 viene chiamato alla guida del Montegranaro in Eccellenza dove ottiene la salvezza. Dal 16 dicembre 2011 subentra alla guida del Ripatransone United. Nella stagione 2014-2015 viene chiamato sulla panchina dell'Atletico Azzurra Colli in Prima Categoria, con cui vince il campionato e viene confermato per la stagione successiva in Promozione. A gennaio 2016 viene esonerato."}
{"id": "1822757", "revid": "1543377", "url": "https://it.wikipedia.org/wiki?curid=1822757", "title": "Mario Ferrigni", "text": "Era figlio di Pietro Ferrigni.\nNel 1927 pubblic\u00f2 sul Corriere della Sera un'inchiesta sulle condizioni degli archivi di Stato intitolata \"Splendore e decadenza degli Archivi d'Italia\".\nDopo l'esperimento di un dramma religioso composto ad imitazione delle sacre rappresentazioni (\"Santo Francesco\" 1906), scrisse per il teatro \"Il punto debole\" 1929, \"La tagliola\" 1930.\nFu critico teatrale e collabor\u00f2 in tale materia col \"Nuovo giornale\" di Firenze, poi dal 1913 al '23 con \"la Sera\" di Napoli e infine con \"La Lettura\" (1923-1934). Terminata l'esperienza con \"la Lettura\", divenne direttore dell'Istituto per le relazioni culturali con l'estero di Praga, poi di quello dell'Aja. Invent\u00f2 per la radio la rubrica culturale \"Da vicino e da lontano\"."}
{"id": "1822760", "revid": "1371684", "url": "https://it.wikipedia.org/wiki?curid=1822760", "title": "Mostagedda", "text": "Mostagedda (An Nazlah al-Mustajiddah) \u00e8 un sito archeologico dell'Alto Egitto conosciuto anche con il nome di Mustagidda.\nSi tratta di una necropoli che copre quasi tutto l'arco della storia egizia. Di particolare rilevanza le sepolture delle popolazioni nomadi provenienti dal deserto occidentale nubiano."}
{"id": "1822763", "revid": "33689", "url": "https://it.wikipedia.org/wiki?curid=1822763", "title": "Leviathan (Final Fantasy)", "text": ""}
{"id": "1822764", "revid": "62004", "url": "https://it.wikipedia.org/wiki?curid=1822764", "title": "Anderson Hernanes de Carvalho Andrade Lima", "text": ""}
{"id": "1822765", "revid": "1543377", "url": "https://it.wikipedia.org/wiki?curid=1822765", "title": "Parrocchie della sede suburbicaria di Albano", "text": "Le parrocchie della Sede suburbicaria di Albano sono 78, presenti in tredici comuni. La popolazione battezzata nell'intera diocesi \u00e8 pari al 95,3% della popolazione totale, in numero assoluti 390.100 persone.\nIl territorio diocesano, dell'estensione di 661\u00a0km\u00b2, \u00e8 suddiviso in otto vicarie foranee:\nVicaria di Ciampino.\nCiampino.\nIl comune di Ciampino \u00e8 abitato da 38.243 persone ed \u00e8 vasto 11\u00a0km\u00b2: \u00e8 uno dei comuni pi\u00f9 importanti della provincia di Roma grazie al nodo ferroviario e all'Aeroporto di Roma-Ciampino; di sviluppo urbanistico recente, fino al 1974 era una frazione di Marino. Le parrocchie presenti nel territorio di Ciampino sono cinque:\nVicaria di Marino.\nMarino.\nIl comune di Marino \u00e8 abitato da 37.684 persone ed \u00e8 vasto 26.10\u00a0km\u00b2: \u00e8 il dodicesimo comune della provincia di Roma per numero di abitanti e uno dei primi per densit\u00e0 abitativa; inoltre \u00e8 conosciuto per il vino locale e per la Sagra dell'Uva. Il patrono \u00e8 San Barnaba (11 giugno). Le parrocchie del comune di Marino sono otto:\nVicaria di Albano Laziale.\nAlbano Laziale.\nIl comune di Albano Laziale \u00e8 abitato da 38.215 persone ed occupa 23.50\u00a0km\u00b2; \u00e8 il decimo comune della provincia di Roma per numero di abitanti, nonch\u00e9 uno dei primi per densit\u00e0 abitativa.\nCastel Gandolfo.\nIl comune di Castel Gandolfo \u00e8 abitato da 8619 persone ed \u00e8 vasto 14.71\u00a0km\u00b2: \u00e8 una localit\u00e0 molto importante grazie alla presenza della Residenza Pontificia di Castel Gandolfo, che gode anche di extra-territorialit\u00e0 in favore della Citt\u00e0 del Vaticano. C'\u00e8 un'unica parrocchia sul territorio comunale:\nVicaria di Ariccia.\nAriccia.\nIl comune di Ariccia \u00e8 abitato da 18.060 persone ed \u00e8 vasto 18.36\u00a0km\u00b2: \u00e8 una localit\u00e0 nota soprattutto per le sue bellezze architettoniche e per i suoi decantati prodotti culinari. Il territorio di Ariccia \u00e8 servito spiritualmente da quattro parrocchie:\nGenzano di Roma.\nIl comune di Genzano di Roma \u00e8 abitato da 22.742 persone ed \u00e8 vasto 18.15\u00a0km\u00b2: \u00e8 una delle localit\u00e0 pi\u00f9 animate ed economicamente vive dei Castelli Romani. Il territorio di Genzano \u00e8 suddiviso in tre parrocchie:\nLanuvio.\nIl comune di Lanuvio \u00e8 abitato da 12.019 persone ed \u00e8 vasto 43.91\u00a0km\u00b2: \u00e8 il secondo comune pi\u00f9 grande dei Castelli Romani, nonch\u00e9 una delle localit\u00e0 pi\u00f9 cariche di storia della zona e centro di produzione di un rinomato vino.\nNemi.\nIl comune di Nemi \u00e8 abitato da 1946 persone ed \u00e8 vasto 7.36\u00a0km\u00b2: il suo territorio abbraccia il celebre Lago, ed \u00e8 rinomato per la produzione di fragole. \u00c8 presente all'interno del territorio comunale un'unica parrocchia:\nVicaria di Pomezia.\nArdea.\nIl comune di Ardea \u00e8 abitato da 38.846 persone ed \u00e8 vasto 50.90\u00a0km\u00b2: \u00e8 una delle citt\u00e0 pi\u00f9 antiche del Lazio, nonch\u00e9 uno dei comuni pi\u00f9 grandi ed economicamente influenti della provincia di Roma. Il territorio di Ardea \u00e8 suddiviso in cinque parrocchie:\nPomezia.\nIl comune di Pomezia \u00e8 abitato da 55.964 persone ed \u00e8 vasto 107.34\u00a0km\u00b2. \u00c8 un centro di recente formazione, fino al 1938 parte del comune di Roma; include la famosa frazione balneare di Torvajanica, e sul suo territorio ospita svariate attivit\u00e0 commerciali e industriali.\nVicaria di Aprilia.\nAprilia.\nIl comune di Aprilia ha 74.500 abitanti e una superficie di 177,70\u00a0km\u00b2. Fondata nel 1936 \u00e8 oggi la quarta citt\u00e0 del Lazio per numero di abitanti.\nVicaria di Anzio.\nAnzio.\nIl comune di Anzio \u00e8 abitato da 49.490 persone ed \u00e8 vasto 43.43\u00a0km\u00b2; \u00e8 uno dei comuni pi\u00f9 popolosi e vasti della provincia di Roma, importante e prospero centro portuale sul mar Tirreno."}
{"id": "1822768", "revid": "14691", "url": "https://it.wikipedia.org/wiki?curid=1822768", "title": "Inno nazionale della Tanzania", "text": ""}
{"id": "1822770", "revid": "984922", "url": "https://it.wikipedia.org/wiki?curid=1822770", "title": "Val di Lozio", "text": "La Val di Lozio \u00e8 una valle tributaria laterale occidentale della Valle Camonica.\n\u00c8 percorsa dal torrente Lanico, che confluisce nel fiume Oglio all'altezza del comune di Malegno."}
{"id": "1822771", "revid": "433605", "url": "https://it.wikipedia.org/wiki?curid=1822771", "title": "Tomba di Lohra", "text": "La tomba di Lohra (Tedesco: \"Steinkammergrab von Lohra\") era un monumento megalitico ubicato appena fuori Lohra, vicino a Marburgo, Assia, Germania. Si tratta della sepoltura centro-europea meno nota del suo genere, probabilmente risaliva al neolitico, circa 3.000 anni prima di Cristo. Appartiene alle tombe a galleria proprie della cultura Wartberg, ma differiva dalle altre per il suo ricco corredo di ceramiche.\nScoperta e scavi.\nLa tomba venne scoperta accidentalmente nel 1931 dall'agricoltore Jakob Elmsh\u00e4user mentre arava il suo campo ed incontr\u00f2 un grosso ostacolo, il quale si rivel\u00f2 essere un grande blocco di pietra arenaria di forma rettangolare, sito appena sotto la superficie. Venne contattato subito il professor Gero von Merhart, esperto di monumenti preistorici della zona del ritrovamento e il sito venne scavato dagli studenti dell'Universit\u00e0 di Marburgo, sotto la direzione di Otto Uenze.\nArchitettura del monumento.\nLa camera rettangolare sotterranea misurava circa 5 x 2,2 metri, ma si restringeva leggermente verso la fine. Anche se mancavano la maggior parte delle pareti fu possibile ricostruirne la forma rettangolare dalle fondazioni. Le singole lastre raggiungevano una lunghezza che variava da 60 centimetri a 1 metro, 40 centimetri larghe e circa 80 centimetri alte. Il loro peso variava tra 800 e 1,000\u00a0kg.\nLa tomba era costituita da una grande stanza principale e da una piccola anticamera aperta separate da una grande lastra di arenaria con un foro circolare, simile a quello alla Tomba di Z\u00fcschen. Si suppone che tali piccole aperture non servivano per il passaggio di cadaveri, ma possono rappresentare una simbolica apertura tra il mondo dei vivi e quello dei morti durante i rituali o cerimonie offertive svolte in anticamera. Di questa lastra forata solo un quarto era sopravvissuto. Il fondo della camera sotterranea principale era stato ricoperto con un piano di argilla di 3-5 centimetri di spessore. La tomba probabilmente possedette un tetto di legno e la presenza di molte pietre dentro e intorno alla camera probabilmente indica che fu originariamente coperta da un tumulo articificiale.\nResti umani.\nIn contrasto con gli altri tipi di sepoltura simili, i defunti in questo caso vennero cremati. Furono rinvenuti i resti di circa 20 persone tra cui uomini, donne e bambini.\nCeramica.\nI defunti ebbero come corredo funebre molti vasi in ceramica, caratteristica unica tra le tombe a galleria. Venti vasi furono posti sul pavimento della tomba e successivamente furono ricoperti dalle ceneri umane; tutti erano quasi perfettamente conservati. Furono rinvenute anche delle tazze decorate, simili a quelle rinvenute nella sepoltura di Z\u00fcschen, e delle brocche impreziosite da maniglie e piedi d'appoggio; in pi\u00f9 fu rinvenuta una grande ciotola a doppio cono decorata con motivi a semicerchio.\nAltri ritrovamenti.\nA parte la ceramica, fu rinvenuta un'ascia di serpentino molto ben fatta con un buco ovale, una lama ritoccata di ardesia e un piccolo pezzo di lamiera in bronzo di funzione sconosciuta la quale non pu\u00f2 appartenere al momento storico in cui fu edificato il monumento. Altri reperti di origine animale sono anch'essi una peculiarit\u00e0 di questa sepoltura.\nScomparsa della pietra di ingresso.\nLa maggior parte dei rinvenimenti \u00e8 conservata al Museo di Stato di Kassel dal 1931, ma tra questi non \u00e8 compresa la pietra di ingresso che rimase nel podere di Jakob Elmsh\u00e4user per 36 anni. Nel 1967 si decise di porla come monumento al di fuori del municipio di Lohra, ma si scopr\u00ec che era stata da poco utilizzata come riempimento per le fondazioni di un edificio realizzato nell'azienda agricola."}
{"id": "1822772", "revid": "47767", "url": "https://it.wikipedia.org/wiki?curid=1822772", "title": "Tanino", "text": ""}
{"id": "1822785", "revid": "1987129", "url": "https://it.wikipedia.org/wiki?curid=1822785", "title": "Rosticceria", "text": "La rosticceria \u00e8 un esercizio commerciale pubblico dove \u00e8 possibile acquistare e consumare in loco cibi caldi, soprattutto arrosti (da cui il nome) oppure acquistarle per l'asporto. Poich\u00e9 di solito si tratta di pasti veloci, normalmente sono allestiti anche un bancone con sgabelli oltre ai tradizionali tavoli con sedie. I cibi vengono serviti con stoviglie di plastica ed il consumo \u00e8 immediato, oppure in contenitori di alluminio per l'asporto.\nMolto spesso le rosticcerie offrono anche pizza a taglio.\nI tipici prodotti da rosticceria sono monoporzioni di pasta, con vari condimenti anche elaborati (ad esempio lasagne o cannelloni), polli al girarrosto, verdure cotte e saltate in padella, porzioni di carne come polpette o fettine panate, fritti vari a seconda del luogo (suppl\u00ec, arancini ecc.)."}
{"id": "1822786", "revid": "339392", "url": "https://it.wikipedia.org/wiki?curid=1822786", "title": "Jeepers Creepers - Il canto del diavolo 2", "text": ""}
{"id": "1822789", "revid": "110076472", "url": "https://it.wikipedia.org/wiki?curid=1822789", "title": "Valle del Mortirolo", "text": "La Valle del Mortirolo \u00e8 una piccola valle tributaria laterale occidentale della Valle Camonica, nelle Alpi Retiche occidentali (Lombardia), che inizia presso il Passo del Mortirolo terminando a valle del comune di Monno, percorsa dal torrente Mortirolo che confluisce a sua volta nel fiume Oglio."}
{"id": "1822791", "revid": "729019", "url": "https://it.wikipedia.org/wiki?curid=1822791", "title": "Mashabei Sadeh", "text": "Mashabei Sadeh (in ebraico \u05de\u05e9\u05d0\u05d1\u05d9 \u05e9\u05d3\u05d4) \u00e8 un kibbutz situato in Israele, nel deserto del Negev, tra Sde boker e Revivim.\nFu fondato nel 1947 a \"Halutza\", ma dopo la creazione dello stato d'Israele, con l'arrivo di nuovi membri, fu spostato nel sito odierno. Oggi si contano 270 abitanti tra membri e candidati, con famiglie provenienti da Israele, Nordafrica, Sudamerica, Stati Uniti e Russia.\nSeguendo la filosofia dei kibbutz si sono sviluppati metodi per creare fonti di entrata. L'agricoltura \u00e8 uno di questi; per l'irrigazione si sono sfruttati sistemi di irrigazione che sfruttano l'acqua salmastra presente nel Deserto del Negev, e ad essa si sono adattate le coltivazioni.\nDi recente, nei pressi del Kibbutz \u00e8 stata stabilita una coltivazione ittica in acqua salata.\nDal 1990 si \u00e8 cominciato a sfruttare il turismo, con la costruzione di un \"Country Lodging\", Mashabim.\nTra i membri del kibbutz sono presenti dottori, consulenti organizzativi, scrittori, che contribuiscono alla conduzione del kibbutz."}
{"id": "1822793", "revid": "1573940", "url": "https://it.wikipedia.org/wiki?curid=1822793", "title": "Zhang Nan", "text": "Ha ottenuto le prime vittorie internazionali nel 2002 ai giochi asiatici ottenendo l'oro individuale, al corpo libero, a squadre e alle parallele. Ai campionati asiatici l'anno dopo ha ugualmente vinto l'oro a squadre, individuale, al corpo libero e alla trave. Nel 2005 vince di nuovo l'oro all'individuale ai Giochi asiatici."}
{"id": "1822796", "revid": "6923", "url": "https://it.wikipedia.org/wiki?curid=1822796", "title": "C\u0103t\u0103lina Ponor", "text": "Inizia ad allenarsi con la squadra nazionale rumena nel 2002 e vince numerose medaglie. Sia ai Giochi olimpici di Atene 2004 sia agli Europei di Amsterdam 2004 vince tre medaglie d'oro: alla trave, al corpo libero e nel concorso a squadre.\nDopo aver vinto la medaglia d'oro alla trave agli Europei di Volo 2006, C\u0103t\u0103lina decide di ritirarsi momentaneamente a causa di un infortunio. Nel dicembre 2007, a meno di un anno dalle Olimpiadi di Pechino, annuncia il suo ritiro dalla competizione agonistica a causa di ricorrenti problemi fisici.\nRipresasi dagli infortuni, torna ad allenarsi nel 2011 e partecipa ai campionati nazionali, dove vince la medaglia d'oro alla trave (insieme ad Ana Porgras) e al volteggio, oltre a conquistare l'argento al corpo libero.\nDopo il nuovo momentaneo ritiro nel 2012, ha iniziato a disegnare una linea di body da ginnastica artistica per Decathlon. Nel 2015 ha deciso di tornare a gareggiare, vincendo due medaglie di bronzo alla trave e al corpo libero durante gli Europei di Berna 2016, oltre a disputare la sua terza Olimpiade a . Si \u00e8 ritirata definitivamente nel 2017.\nCarriera.\nLa Ponor inizia a praticare la ginnastica artistica all'et\u00e0 di 4 anni.\nNel 2002, all'et\u00e0 di 15 anni, viene scoperta grazie ad un video in cui si allena nella citt\u00e0 di Costanza dagli allenatori della squadra nazionale rumena Octavian Bellu e Mariana Bitang. Si trasferisce a Deva, luogo in cui si svolgono gli allenamenti della Nazionale.\nLa Ponor non ha mai fatto gare nella nazionale juniores: la sua prima gara internazionale \u00e8 stata con la nazionale senior, in una gara tra Italia, Francia e Romania.\nNel 2003, C\u0103t\u0103lina viene scelta per far parte della squadra che parteciper\u00e0 ai Campionati Mondiali di Anaheim, dove vince l'argento con la squadra rumena, alla trave e al corpo libero.\nNel 2004 viene convocata per partecipare alle olimpiadi di Atene dove vince ben tre ori nella gara a squadre, alla trave e al corpo libero.\n2004: campionati europei di Amsterdam.\nLa sua stagione agonistica inizia a marzo con la gara di Coppa del Mondo svoltasi a Cottbus, Germania. Con delle ottime prestazioni, 9.700 alla trave e 9.575 al corpo libero, si posiziona rispettivamente al primo e secondo posto. Successivamente, prende parte alla finale di Coppa del Mondo a Birmingham, Inghilterra dove vince una medaglia d'argento al corpo libero e un oro alla trave.\nL'ultima importante gara prima delle Olimpiadi di Atene sono i Campionati Europei di Amsterdam. Qui, Catalina aiuta la squadra rumena a vincere il concorso a squadre. Nelle finali individuali, vince altre due medaglie d'oro: una alla trave (9.725) e una al corpo libero (9.637).\nOlimpiadi di Atene 2004.\nIn agosto, Catalina compete alle Olimpiadi Estive di Atene, in Grecia. Contribuisce, con 9.412 al volteggio, 9.762 alla trave e 9.750 al corpo libero, alla vittoria della medaglia d'oro nel concorso generale a squadre. Nelle finali ad attrezzo, si posiziona al primo posto alla trave (9.787) e al corpo libero (9.750). Al termine della gara ha affermato: \"Sono molto felice delle mie medaglie. Oggi il mio sogno \u00e8 diventato realt\u00e0. Voglio ringraziare i miei allenatori per il coraggio che mi hanno dato durante la competizione e per la preparazione. L'atmosfera \u00e8 stata magnifica, unica.\"\nLa Ponor \u00e8 la terza ginnasta, dopo la connazionali Nadia Com\u0103neci (1976) e Daniela Siliva\u0219 (1988), ad aver vinto tre medaglie d'oro in un'unica Olimpiade.\nProblemi fisici e ritiro nel 2007.\nNel giugno 2005 Ponor prende parte ai campionati europei che si sono svolti a Debrecen, in Ungheria. Si piazza al primo posto alla trave col punteggio 9.737 e quarta al corpo libero col punteggio 9.200. In autunno vince poi la medaglia di bronzo alla trave (9.500) ai Mondiali di Melbourne 2005.\nNel marzo 2006 partecipa alla World Cup di Cottbus piazzandosi al sesto posto nella finale del corpo libero col punteggio 13.250. Il mese successivo, agli Europei di Volo, in Grecia, vince la medaglia d'oro alla trave (15.800) e quella di bronzo al corpo libero (14.600).\nNel 2007 Ponor inizia ad allenarsi nuovamente con Mariana Bitang, affermando: \"Lei \u00e8 l'unica persona in grado di riportarmi alla forma in cui ero. Lei \u00e8 l'unico allenatore che pu\u00f2 guidarmi a un titolo mondiale e un altro titolo olimpico.\" Bitang ha poi aggiunto: \"L'abbiamo vista molto determinata, e siamo stati molto sorpresi di vedere la sua fame per la competizione\".\nA luglio Ponor gareggia ai campionati nazionali rumeni laureandosi campionessa al volteggio (15.062) e alla trave (16.500). Due mesi dopo partecipa ai Mondiali di Stoccarda 2007, contribuendo al terzo posto ottenuto dalla nazionale rumena e giungendo al quarto posto alla finale della trave col punteggio 15.700.\nNel mese di dicembre Catalina Ponor annuncia il suoi ritiro a causa dei continui infortuni, inclusi problemi al ginocchio.\nRientro nel 2011.\nNel marzo 2011 Ponor inizia ad allenarsi nuovamente con la nazionale rumena, insieme agli allenatori Octavian Bellu e Mariana Bitang appena ritornati in nazionale.\nAgli inizi di agosto la ginnasta si \u00e8 dovuta sottoporre a una piccola procedura medica per curare una cardiopatia congenita che le causava una aritmia, tornando ad allenarsi durante la stessa settimana. Al riguardo Ponor ha affermato: \"Avevo un problema congenito con il quale sono nata, ma sono andata dal dottore e tutto \u00e8 a posto\". A fine del mese prende parte ai campionati nazionali rumeni piazzandosi al secondo posto alla trave col punteggio 15.775 e al terzo posto al corpo libero col punteggio 14.625.\nA ottobre Ponor compete ai campionati mondiali di Tokyo 2011. Nella gara a squadre contribuisce al quarto posto della Romania con i punteggi 14.933 al volteggio, 15.166 alla trave e 14.633 al corpo libero, mentre nel concorso individuale si posiziona al settimo posto nella finale della trave col punteggio 14.241.\n2012: successo agli Europei di Bruxelles.\nA marzo Ponor partecipa all'evento di Coppa del Mondo ospitato a Doha, in Qatar, piazzandosi al primo posto alla trave (15.300) e al corpo libero (15.275).\nA maggio contribuisce a far vincere alla squadra rumena l'oro ai Campionati Europei di Bruxelles. Individualmente si qualifica per la finale al corpo libero e alla trave. Vince l'oro alla trave e l'argento al corpo libero, dietro alla connazionale e medaglia d'argento alla trave Larisa Iordache.\nNel mese di giugno, all'evento di Coppa del Mondo disputato a Gand, in Belgio, vince la finale della trave (15.025).\nAgli inizi di luglio partecipa ad un quadrangolare con Italia, Francia e Germania. La nazionale rumena vince il concorso a squadre con un sorprendente 180.200, staccando la seconda classificata (Italia 169.450) di oltre 10 punti.\nOlimpiadi di Londra 2012.\nInsieme alle connazionali Diana Bulimar, Sandra Izba\u0219a, Diana Chelaru e Larisa Iordache entra a far parte della squadra olimpica che parteciper\u00e0 ai Giochi della XXX Olimpiade.\nIl 29 luglio, con la giornata di qualificazione femminile, inizia la sua avventura olimpica. Compete in tutti e quattro gli attrezzi e contribuisce a far qualificare la squadra rumena al quarto posto, con un complessivo di 176.264, dietro la Cina terza classificata di qualche decimo (176.637). Individualmente svolge dei buoni esercizi alla trave (15.033) e al corpo libero (14.600), dove si qualifica per le finali rispettivamente all'ottavo e settimo posrto.\nIl 31 luglio compete a volteggio e corpo libero per la finale a squadre. Con degli altissimi punteggi, 15.100 al volteggio e 15.200 al corpo libero, vince il bronzo insieme alla squadra rumena, che \u00e8 presente sul podio olimpico dalle Olimpiadi di Montr\u00e9al 1976.\nIl 7 agosto partecipa alla finale alla trave e al corpo libero. Nel primo attrezzo ottiene un punteggio di 15.066 e si posiziona al terzo posto, davanti alla quarta classificata Alexandra Raisman. Ma i due coordinatori degli Stati Uniti, M\u00e1rta e B\u00e9la K\u00e1rolyi, chiedono il ricorso per un elemento di difficolt\u00e0 non valutato alla statunitense e i giudici le attribuiscono un decimo in pi\u00f9. Con 15.066, la Raisman riesce a salire sul gradino pi\u00f9 basso del podio, facendo scivolare Catalina al quarto posto. Al corpo libero vince l'argento (15.200 punti), sempre dietro ad Alexandra Raisman.\nDecide di ritirarsi subito dopo le Olimpiadi affermando di aver concluso la carriera senza alcun rimpianto, se non quello di non aver mai vinto una medaglia d'oro ai Mondiali.\n2015: nuovo ritorno alle gare.\nNel febbraio del 2015, la Ponor si \u00e8 registrata per il controllo anti-doping all'interno della Federazione Internazionale di Ginnastica, suggerendo un suo possibile ritorno alla competizione agonistica. Annuncia ufficialmente il suo ritorno a inizio marzo, dichiarando in un'intervista di rischiare il pi\u00f9 grosso fallimento nella sua carriera. Non ha potuto competere ai I Giochi europei di Baku, in Azerbaigian, in quanto non ancora eleggibile.\nNel mese di settembre Ponor ha fatto il suo ritorno alla competizione partecipando a un incontro amichevole tra la Romania e la Francia, contribuendo al primo posto ottenuto dalla squadra rumena.\nOlimpiadi di Rio de Janeiro 2016.\nA inizio giugno C\u0103t\u0103lina Ponor partecipa agli Europei di Berna 2016. Nella gara a squadre giunge al sesto posto con la Romania e si qualifica per le finali alla trave e al corpo libero, vincendo in entrambe le specialit\u00e0 la medaglia di bronzo rispettivamente con i punteggi 14.266 e 14.466.\nIl 6 luglio viene inserita nella selezione rumena che prender\u00e0 parte alle Olimpiadi di Rio de Janeiro 2016, e viene anche designata come portabandiera della Romania durante la cerimonia di apertura dei Giochi. Ponor non riesce a centrare la finale al corpo libero, piazzandosi quattordicesima alle qualificazioni col punteggio 14.200, mentre riesce ad accedere alla finale alla trave con il quinto posto (14.900). Nella finale alla trave si piazza settima col punteggio 14.000.\n2017: campionessa europea alla trave e ritiro.\nPonor continua a gareggiare nel 2017, con la speranza di partecipare ai campionati europei ospitati dalla Romania. Inizia l'anno aggiudicandosi i titoli alla trave e al corpo libero alla Coppa del Mondo di Baku. Una settimana dopo, il 23 marzo, vince la medaglia d'argento alla trave alla Coppa del Mondo di Doha.\nAi campionati europei svolti a Cluj-Napoca compete alla trave e al corpo libero: manca la finale al corpo libero ma riesce a conquistare la medaglia d'oro alla trave davanti all'olandese Eythora Thorsdottir e alla connazionale Larisa Iordache.\nNel mese di ottobre Ponor disputa i Mondiali di Montr\u00e9al. Non riesce a superare la fase di qualificazione, classificandosi 26\u00aa alla trave col punteggio 12.233 e 14\u00aa al corpo libero con 13.266 punti.\nDopo avere preso parte al Mexico Open 2017 a Citt\u00e0 del Messico, dove vince la medaglia d'argento nel concorso individuale, nel mese di novembre Ponor annuncia il suo ritiro ufficiale dall'attivit\u00e0 agonistica per la quarta volta."}
{"id": "1822800", "revid": "287204", "url": "https://it.wikipedia.org/wiki?curid=1822800", "title": "Gerard Pique", "text": ""}
{"id": "1822805", "revid": "124773083", "url": "https://it.wikipedia.org/wiki?curid=1822805", "title": "Opere di Giacomo Leopardi", "text": "Seguire il percorso della produzione letteraria di Giacomo Leopardi vuol dire seguire il corso della sua vita e comprendere il suo mondo interiore.\nLe prime opere erudite: 1812-1815.\nLe opere che vanno dal 1812 al 1815 appartengono agli anni della sua prima adolescenza e presentano un carattere erudito dovuto, come il poeta ammetter\u00e0, a \"sette anni di studio matto e disperatissimo\" basato su testi prevalentemente settecenteschi che si trovavano nella biblioteca paterna oppure in quelle di altre famiglie nobili di Recanati.\nSono assenti in queste opere i motivi pi\u00f9 consistenti della tradizione italiana dal Trecento al Cinquecento e dominano i motivi pi\u00f9 retorici ed esteriori della scuola arcadica, dal Frugoni al Monti.\nRisalgono al 1812 le due tragedie, \"Pompeo in Egitto\" e la \"Virt\u00f9 Indiana\", dove spiccano, come scrive Natalino Sapegno \u00abcerte note eroiche e sentimentali, di un eroismo disperato e senza oggetto\u00bb.\nCompone nel 1813 la \"Storia dell'Astronomia\", della quale \u00e8 stata pubblicata solo una delle due redazioni esistenti, entrambe conservate presso palazzo Leopardi. Si tratta per la maggior parte di un'opera compilatoria che presenta tratti di originalit\u00e0 che l'hanno fatta molto apprezzare da Margherita Hack, che ne ha curato un'edizione commentata.\nNel 1814 compone la prima opera di carattere filologico, il \"Porphyri de vita Plotini et ordine librorum ejus\", che fornisce un'edizione commentata e corretta dell'opera, riciclando la maggior parte del materiale dal Fabricius (Bibliotheca Graeca); l'opera attesta la precoce competenza filologica del giovane, che apprese il greco senza maestri ed in pochissimo tempo, come attesta la nota del padre Monaldo apposta sul manoscritto.\nNello stesso anno scrive i \"Commentarii de vita et scriptis rhetorum quorundam qui secundo post Christum saeculo vel primo declinante vixerunt\", splendida opera che raccoglie testimonianze e frammenti dei retori del periodo in esame. Un capitolo \u00e8 dedicato alle opere superstiti, pochi frammenti di Frontone, che l'anno dopo Angelo Mai dar\u00e0 alle stampe.\nSono del 1815:\ndocumenti dello spirito razionalistico di certa cultura settecentesca,\nDel 1813 \u00e8 un'opera a carattere filologico intitolata \"Discorso sopra la vita e le opere di Frontone\".\nPrimi passi verso la \"conversione letteraria\": 1815-1819.\nTra il 1815 e il 1819 si assiste, da parte del poeta, a una nuova ricerca letteraria che sfocia in forme poetiche antiche come l'idillio funebre \"Le rimembranze\", scritto nella primavera del '16, e l\"Inno a Nettuno\" che finse di aver tradotto da un originale greco che affermava di aver trovato a Roma. L'inno verr\u00e0 pubblicato il 1\u00ba maggio 1817 su \"Lo spettatore italiano\" insieme a due odi che egli scrisse in greco, le \"Odae adespotae\", cio\u00e8 \"anonime\" (vennero poi ripubblicati in volumetto nel luglio dello stesso anno). Nel 1816 inizi\u00f2 la tragedia, rimasta incompiuta, \"Maria Antonietta\".\nSono del novembre 1817 i \"Sonetti in persona di Ser pecora fiorentino beccaio\" scritti in difesa del Monti e del Giordani, che risentono del carattere burlesco che vigeva in Toscana, pubblicati nel 1826 nel volumetto dei \"Versi\".\nDi questo periodo \u00e8 la cantica \"Appressamento della morte\" formata da cinque canti in terzine che scrisse sul finire del 1816 e di cui \u00e8 confluito nei \"Canti\" un unico frammento.\nAlla infatuazione che il Leopardi prov\u00f2 per la cugina Gertrude Cassi Lazzari si devono le prime dirette esperienze di scrittura autobiografica. Nacque cos\u00ec nel 1817 il frammento in prosa del \"Diario del primo amore\" e una \"Elegia\" in terza rima, che far\u00e0 poi parte dei \"Canti\" con il titolo \"Il primo amore\", oltre l'inizio di un diario che continu\u00f2 per quindici anni (1817-1832), lo \"Zibaldone\".\nLe canzoni civili: 1818.\nIl rapporto con il Giordani lo stimola ad intervenire in modo pi\u00f9 attivo nel dibattito culturale dei tempi e nel 1818 il giovane scrive il \"Discorso di un italiano intorno alla poesia romantica\".\nIn questo \"Discorso\" il poeta espone alcuni punti base della sua poetica, dimostrando un'ampia visione del rapporto tra la poesia e la storia e difendendo le posizioni classicistiche. Si avverte in questa posizione l'insegnamento di Rousseau: il Leopardi infatti sente che rapportarsi con la natura \u00e8 estremamente importante perch\u00e9 ci\u00f2 stimola l'immaginazione e produce le illusioni. Nel mondo antico, cos\u00ec simile al mondo infantile, egli trova una poesia che, imitando la natura, \u00abdiletta\u00bb e \u00abillude\u00bb.\nFra settembre e ottobre nascono le canzoni \"All'Italia\" e \"Sopra il monumento di Dante che si prepara in Firenze\", che vennero subito pubblicate a Roma in un libretto dedicato a Vincenzo Monti.\nAll'Italia.\nNella canzone \"All'Italia\" vengono ricordati i giovani italiani periti nelle guerre napoleoniche, associati, con la rievocazione operata dal canto di Simonide di Ceo, ai giovani greci morti alle Termopili.\nSopra il monumento di Dante che si preparava in Firenze.\nLa canzone Sopra il monumento di Dante prende lo spunto dal progetto di un comitato di Firenze per erigere a Dante Alighieri nella Basilica di Santa Croce un monumento, che venne poi inaugurato nel 1830. Vengono in essa ricordati i tempi eroici e la passione civile di Dante che si sviluppa in una digressione sugli Italiani morti in Russia nella tragica campagna napoleonica del 1812.\nZibaldone.\nDurante l'estate del 1817 Leopardi inizi\u00f2 a mettere insieme gli appunti e le annotazioni destinati a costituire lo \"Zibaldone di pensieri\", opera filosofica al quale lavor\u00f2 intensamente fino al 1832. Esso \u00e8 una raccolta di impressioni personali, aforismi, profonde osservazioni filosofiche, analisi filologiche, critiche letterarie e vari tipi di annotazioni che fu pubblicato postumo in sette volumi nel 1898 con il titolo originale di: \"Pensieri di varia filosofia e di bella letteratura\".\nLa pubblicazione \u00e8 avvenuta grazie ad una speciale commissione governativa presieduta da Giosu\u00e8 Carducci in occasione del centenario della nascita del poeta. Fu solo nel 1937, dopo la ripubblicazione del testo originale arricchito con note e indici dal critico letterario Francesco Flora, che l'opera assunse definitivamente il nome con cui \u00e8 conosciuta oggi.\nNello Zibaldone, Leopardi confronta lo stato innocente e felice della natura con la condizione dell'uomo moderno, corrotto da una facolt\u00e0 della ragione eccessivamente sviluppata che, respingendo le necessarie illusioni di mito e religione a favore di una realt\u00e0 oscura di annientamento e vuoto, pu\u00f2 generare solo infelicit\u00e0. Lo Zibaldone contiene l'itinerario poetico ed esistenziale dello stesso Leopardi; \u00e8 una miscellanea di annotazioni filosofiche, schemi, intere composizioni, riflessioni morali, giudizi, piccoli idilli, discussioni erudite e impressioni. Leopardi, pur restando al di fuori dei circoli del dibattito filosofico del suo secolo, fu in grado di elaborare una visione estremamente innovativa e provocatoria del mondo.\nArthur Schopenhauer, citando le grandi menti di tutte le et\u00e0 che si sono opposte all'ottimismo e hanno espresso la loro conoscenza della miseria del mondo, ha scritto:\u00abMa nessuno ha trattato questo argomento in modo cos\u00ec completo ed esaustivo come Leopardi ai nostri giorni. Ne \u00e8 completamente intriso e penetrato; ovunque il suo tema \u00e8 la beffa e la miseria di questa esistenza. Lo presenta su ogni pagina delle sue opere, eppure in una tale molteplicit\u00e0 di forme e applicazioni, con una tale ricchezza di immagini, che non ci stanca mai, ma, al contrario, ha un effetto deviante e stimolante.\n-Il mondo come volont\u00e0 e rappresentazione, vol. II, cap. XLVI\u00bb\nProduzioni varie: 1819.\nNel 1819, in seguito alla \"conversione filosofica\" che rendeva il suo pensiero pi\u00f9 pessimista e legato alla filosofia sensista, tutto quello che legava ancora il Leopardi alla sua prima educazione letteraria e ideologica entr\u00f2 in crisi e il poeta sent\u00ec la necessit\u00e0 di tentare una letteratura adatta alla sensibilit\u00e0 del presente.\nNella poesia di questo periodo vengono rappresentate situazioni scabrose in un incisivo linguaggio classicistico che risulta in contrasto con i temi di nera quotidianit\u00e0 come nelle due canzoni, che poi egli stesso rifiuter\u00e0, \"Per una donna inferma di malattia lunga e mortale\" e \"Nella morte di una donna fatta trucidare col suo portato dal coruttore per mano e arte di un chirurgo\".\nViene anche tentata una tragedia pastorale, rimasta incompiuta, \"Telesilla\", nella quale il poeta inserisce su uno sfondo convenzionale alcuni temi realistici. Leopardi tenta, in quest'opera, di esprimere la forza del pentimento.\nTra il marzo e il maggio del 1819 il Leopardi, sullo spunto della lettura de \"I dolori del giovane Werther\" di Johann Wolfgang von Goethe, lavora ai \"Ricordi d'infanzia e di adolescenza\", sperimentando cos\u00ec la prosa autobiografica e dimostrando una sottile sensibilit\u00e0 per le molteplici sfumature della vita quotidiana e dei paesaggi della natura.\nGli idilli: 1819-1821.\nAgli sviluppi della critica pi\u00f9 recente \u00e8 pi\u00f9 delicato e problematico di una volta isolare, nell'insieme dei \"Canti\", un Leopardi \"idillico\" come aveva potuto fare il De Sanctis che sotto il nome di nuovi idilli aveva considerato poesie come \"La quiete dopo la tempesta\" o \"Il sabato del villaggio\" tenendo conto del loro elemento paesistico-descrittivo.\nLa critica attuale sembra pi\u00f9 incline ad assegnare il nome di \"idilli\" a quei primi componimenti che lo stesso Leopardi cos\u00ec intitol\u00f2 e che aveva pubblicato, tra il dicembre del 1825 e il gennaio del 1826, nel \"Nuovo Ricoglitore\" e cio\u00e8 \"L'infinito\", \"La sera del d\u00ec di festa\", \"Alla luna\", \"Il sogno\", \"La vita solitaria\" e infine il frammento \"Odi, Melisso\".\nIn un elenco che Leopardi aveva redatto probabilmente nel 1828, parla di \u00abidilli esprimenti situazioni, affezioni, avventure storiche del mio animo\u00bb. Questa nuova poesia nacque tra il 1819 e il 1821 e si traduce in quei componimenti, scritti in endecasillabi sciolti, che vengono tradizionalmente chiamati \"Piccoli idilli\" e che vennero pubblicati, sotto il nome di \"Versi\", nel 1826.\nRisalgono al 1819 il frammento \"Odi, Melisso\", \"L'infinito\" e \"Alla luna\", al 1820 \"La sera del d\u00ec di festa\", al 1821 \"Il sogno\" e \"La vita solitaria\".\nUn idillio \u00e8 nella tradizione letteraria un breve componimento lirico che tratta di vicende relative alla vita campestre e contadina; tuttavia Leopardi nei suoi idilli non vuole tanto trattare della serenit\u00e0 della natura e della campagna in s\u00e9, quanto riportare la serenit\u00e0 del paesaggio e la \"sensazione di vago\" sulla propria persona, per rappresentare i momenti essenziali del suo mondo interiore. Ci\u00f2 si manifesta soprattutto nell'\"Infinito\".\nOdi, Melisso.\nSi tratta di un frammento, composto di 28 endecasillabi, in forma di dialogo tra Melisso e Alceta, probabilmente pastori, dal nome classicheggiante che richiama gli idilli greci di Mosco o Teocrito (Leopardi lavor\u00f2 alla traduzione delle opere di questi poeti). Alceta racconta a Melisso il sogno fatto, simile ad un incubo, sulla caduta della luna dal cielo.\nNel linguaggio non mancano accenti volutamente semplici, quasi popolareschi, come nella similitudine dei vv.9 e seguenti. \"ed era / grande quanto una secchia, e di scintille / vomitava una nebbia, che stridea / s\u00ec forte come quando un carbon vivo / nell'acqua immergi e spegni\".\nFu composto a Recanati nel 1819, pubblicato tra gli \"Idilli\" del \"Nuovo Ricoglitore\" e nell'edizione bolognese del 1826, con titolo \"Lo spavento notturno\". Escluso dall'edizione fiorentina dei \"Canti\", ricomparve tra i \"Frammenti\" in quella napoletana del 1835.\nL'Infinito.\n\u00c8 un idillio scritto a Recanati nel 1819. Fu pubblicata nel volume \"Versi\" del 1826, poi nei \"Canti\" del 1831.\nIl manoscritto riporta, sopra il titolo, l'indicazione \"Idillio\", inteso non tanto nel significato tradizionale di poesia breve di argomento pastorale, quanto come recupero della condizione originale della Poesia tramite il ricordo. Il poeta ritorna alla fanciullezza, che paragona all'et\u00e0 dell'oro della poesia degli antichi, in una \"avventura storica\" dell'animo.\n\"L'Infinito\" \u00e8 anche un testo emblematico della poetica dell'infinito e del vago che Leopardi, negli anni tra il 1818 e il 1821, elabora in fitte pagine dello Zibaldone e che trova nella \"teoria del piacere\" il suo fondamento filosofico.\nIl tema si articola in due momenti distinti: la contemplazione dell'infinito nello spazio, e nel tempo.\nIn un luogo familiare e tranquillo (\"\"sempre\" caro mi fu...\"), una siepe impedisce allo sguardo di spingersi lontano, ma lo sguardo interiore, l'immaginazione, crea (\"mi fingo\") spazi illimitati, che sfuggono a qualunque forma di esperienza sensibile. Quando il silenzio \u00e8 rotto da un leggero stormire di fronde, l'io lirico passa alla contemplazione del tempo infinito, anzi dell'assenza di tempo, ovvero l'eternit\u00e0. Solo a questo punto, raggiunto con un'assidua riflessione, l'io \u00e8 avvolto dal sentimento di un piacere senza limiti (\" e il naufragar \"m'\u00e8 dolce\" in questo mare\").\nL'assoluta novit\u00e0 del testo sul piano tematico si riflette nell'elaborazione formale.\nI quindici endecasillabi sciolti si articolano in quattro periodi. La coincidenza solo parziale (al v.3 e al v.15) fra periodo sintattico e periodo metrico e il fitto uso di enjambement conferiscono al testo un ampio respiro, con una musicalit\u00e0 tutta interiore sottolineata da assonanze e allitterazioni.\nNel lessico, oltre a qualche arcaismo, si notano parole di quattro o cinque sillabe, che denotano il dilatarsi della contemplazione; risaltano inoltre i dimostrativi \"questo\" e \"quello\", usati non in funzione oggettiva ma soggettiva, ad indicare ci\u00f2 che \u00e8 di volta in volta vicino o lontano rispetto all'anima del poeta.\nAlla luna.\nIl ricordo, o meglio \"la ricordanza\" (primo titolo di questo idillio, composto nel 1820), \u00e8 un elemento costitutivo, insieme all'infinito/indefinito, della poetica di Leopardi. \nNella poesia \"Alla luna\" troviamo il tema del ricordo, che d\u00e0 all'uomo il senso di continuit\u00e0 fra passato e presente e gli permette di esercitare la facolt\u00e0 poetica pi\u00f9 importante, cio\u00e8 l'immaginazione.\nIl momento presente mette in moto il ricordo del tempo passato; fra i due momenti sembra non esserci frattura: \u00e8 passato un anno ma non \u00e8 cambiato nulla: il dolore \u00e8 sempre lo stesso. Il v. 9 esprime proprio questo rapporto passato/presente con i due verbi \"era\" e \"\u00e8\". Anche se nella giovent\u00f9 grande \u00e8 ancora la speranza e la fede in un futuro roseo e appagante e poche le cose da ricordare visto l'ancor breve corso dell'esistenza, quasi familiare \u00e8 gi\u00e0 la sensazione di dolore che avvolge l'anima del poeta in un'atmosfera ormai nebulosa e travagliata.\nIl testo si compone di 16 endecasillabi sciolti, distribuiti in quattro periodi sintattici. Il terzo (vv.10-12) inizia e finisce a met\u00e0 di un verso, il che introduce nell'andamento della poesia una variante ritmica, rafforzata da enjambements con evidente valore espressivo (soprattutto al v. 13/14: quando ancor lungo/la speme e breve ha la memoria il corso). Le caratteristiche del linguaggio accostano questo idillio all\"Infinito\" ; nel lessico ricorrono le parole tematiche \"mi rammento\", \"ricordanza\", \"memoria\", \"rimembrar\", cos\u00ec come nell\"'Infinito\" ricorrono \"infinito\", \"interminati\", \"immensit\u00e0\".\nI versi 13-14 non erano presenti nelle edizioni del 1825 e del 1831, ma comparvero soltanto nell'edizione postuma curata da Antonio Ranieri nel 1845. \u00c8 dunque verosimile che si tratti di un'aggiunta operata dal poeta negli ultimi anni di vita.\nLa sera del d\u00ec di festa.\nL'idillio, scritto nel 1820, \u00e8 composto di 46 endecasillabi sciolti. Spesso se ne cerca la situazione ispiratrice nell'incontro con la cugina Gertrude Cassi Lazzari; in realt\u00e0 la totale indeterminatezza del testo non autorizza identificazioni, peraltro non necessarie per la comprensione della poesia.\nLa vicinanza temporale con la composizione dell'Infinito trova riscontri sia nel lessico (lontananza, silenzio, infinit\u00e0, ricordo) sia nella struttura formale, in cui la frequente interpunzione a met\u00e0 verso genera una non coincidenza tra periodo sintattico e periodo metrico; i frequenti \"enjambement\" sottolineano pi\u00f9 volte espressioni chiave (vv. 14-15; 22-23; 31-32; 38-39).\nQuasi esattamente al centro del testo (vv.23-24) c'\u00e8 un passaggio interessante: l'esclamazione, che pu\u00f2 parere enfatica, \u00abOh giorni orrendi in cos\u00ec verde etate!\u00bb, cui subito segue il ritorno alla contemplazione della notte, guidata ora da un'impressione acustica e non pi\u00f9 visiva, come era nel breve e intenso quadro d'apertura, nel quale si rinvengono suggestioni omeriche, dall'Iliade, VIII, 555-559). \n\u00c8 quindi possibile riconoscere una fondamentale bipartizione del testo.\nNella prima met\u00e0 l'io lirico riferisce il proprio dolore nel contrasto tra la pace della notte e il sonno sereno e ignaro della donna che lo ha affascinato, e sottolinea con forza il suo ribellarsi alla Natura che a lui solo ha destinato l'infelicit\u00e0 (vv. 14-16).\nNella seconda met\u00e0, il canto dell'artigiano che ritorna a casa dopo il giorno festivo evoca la cognizione della vanit\u00e0 di ogni cosa, dalle realt\u00e0 pi\u00f9 limitate fino ai grandi eventi della storia. Il poeta trova forse il modo per placare il proprio dolore; ma ricorda che da bambino sentiva il cuore stringersi udendo il canto dell'artigiano allontanarsi..\nIl sogno.\nLa poesia, la cui composizione \u00e8 variamente indicata nel 1819 o nel 1820-21, \u00e8 composta di 100 endecasillabi sciolti; fu pubblicata nel 1825 nelle riviste felsinee \"Il Caff\u00e8 di Petronio\" e \"Nuovo Ricoglitore\", e and\u00f2 a far parte dei \"Versi\" bolognesi del 1826.\nL'io lirico narra di un sogno fatto all'alba, in cui una giovane donna da lui amata gli appare triste in volto. Alla domanda di lui (\"Donde...vieni, o cara belt\u00e0?\" vv.13-14), ella risponde di esser morta da alcuni mesi \"nel fior degli anni estinta, / quand'\u00e8 il viver pi\u00f9 dolce\" (vv.26-27). Aggiunge che se la morte pu\u00f2 essere invocata come liberazione dagli uomini infelici, essa \u00e8 pi\u00f9 dolorosa per i giovani che hanno ancora speranze per l'avvenire.\nIl poeta risponde che gli \u00e8 penoso restare in vita solo per soffrire, mentre \"si consuma e perde / la giovanezza mia come vecchiezza\" (vv.51-52). Chiede infine se mai la giovane ha avuto per lui qualche \"favilla d'amore o di piet\u00e0\" e, alla risposta affermativa, chiede che gli conceda la mano da baciare. A questo gesto, e alle parole di lei, che rammenta al poeta la propria condizione, il sogno angoscioso svanisce, ma ancora perdura l'illusione di vederla all'\"incerto raggio\" del primo sole.\nLa poesia accenna alcuni dei temi che in seguito avranno grande sviluppo nella lirica leopardiana: l'amore idealizzato, la giovinezza prematuramente stroncata, la caduta delle speranze e degli ideali, la consapevolezza di un destino di sofferenza, la morte come unica liberazione.\nLa vita solitaria.\nScritta nel 1821, la poesia \u00e8 composta di quattro strofe di diversa lunghezza, in versi endecasillabi (complessivamente 107 versi). L'io lirico presenta la propria condizione: cadute le illusioni della giovinezza, e in primo luogo la speranza dell'amore, non gli resta che cercare qualche pace lontano dagli altri, nella solitaria contemplazione della natura.\nNel testo si riconoscono diverse affinit\u00e0 tematiche ed espressive con altri \"Canti\", sia contemporanei sia pi\u00f9 tardi: da \"L'infinito\" ad \"A Silvia\", da \"Il passero solitario\" a \"Le ricordanze\". Si conclude con un'apostrofe alla luna (altro motivo ricorrente nei Canti): \"Me spesso rivedrai solingo e muto / errar pe' boschi e per le verdi rive, / o seder sovra l'erbe, assai contento / se core e lena a sospirar m'avanza\".\nLe Canzoni: 1820-1823.\nAd Angelo Mai.\nIn occasione della scoperta del \"De Re Publica\" di Cicerone da parte di Mai, Leopardi scrisse la canzone \"Ad Angelo Mai, quand'ebbe trovato i libri di Cicerone della Repubblica\" nella quale traccia quasi una genesi della poesia italiana passando da Alighieri a Petrarca, da Ariosto a Tasso, fino ad arrivare ad Alfieri. Quella ad Angelo Mai \u00e8 una canzone che segna un'altra tappa fondamentale della poesia leopardiana, quel divorzio fra scienza e poesia, la perdita dell'immaginazione e la consapevolezza dell'illusione, elementi, questi, che accompagneranno fino alla fine il pensiero poetico di Leopardi. La canzone \u00e8 una summa delle concezioni e dei temi leopardiani del periodo in cui viene scritta.\nNelle nozze della sorella Paolina.\nQuesta canzone, composta a Recanati tra ottobre e novembre 1821, nacque dall'occasione delle nozze, poi sfumate, di Paolina Leopardi, sorella del poeta, con un tale Pier Andrea Peroli. \u00c8 composta da sette strofe, di 15 versi ciascuna e fu pubblicata la prima volta nell'edizione del 1824 di dieci \"Canzoni\", uscite presso il Nobili di Bologna. In realt\u00e0 pi\u00f9 che parlare di nozze e amore coniugale, il poeta si lamenta del presente, evocando con nostalgia i tempi passati di Sparta e di Virginia, una fanciulla che si sacrific\u00f2 per la libert\u00e0 dei romani. La storia di questa ragazza giunse al poeta dalla lettura di Tito Livio, laddove si racconta di come il popolo si ribell\u00f2 alla tirannide per vendicare la morte di lei, uccisa dal padre per sottrarla alle brame del decemviro Appio Claudio, per\u00f2 in Leopardi la ragazza assume una coloritura eroica alla Vittorio Alfieri, che sullo stesso argomento aveva scritto una tragedia. Per il poeta, sono ormai tempi corrotti ed \u00e8 tardi: non resta che scegliere tra infelicit\u00e0 e mediocre vilt\u00e0.\nA un vincitore nel pallone.\nQuesta canzone ultimata nel novembre del 1821, venne pubblicata per la prima volta nella raccolta bolognese del 1824 ed in seguito mantenuta nelle successive edizioni (Firenze 31 e Napoli 35). \u00c8 dedicata a Carlo Didimi di Treia, coetaneo del Leopardi (nato il 6 maggio 1798) eccellente giocatore nel gioco del pallone col bracciale della prima met\u00e0 dell'Ottocento.\nIl Metro \u00e8 la canzone composta da 5 strofe di 13 versi ciascuna, con schema AbCBACDEFDFgG.\nIl poeta usufruisce del contesto agonistico, per applicarlo alle proprie teorie filosofiche (\"\"A noi di lieti/ Inganni e di felici ombre soccorse/ Natura stessa\"...\" vv.34-35-36), intendendo lo sport come un surrogato in grado di svegliare gli italiani del periodo, accusati dallo stesso Leopardi per la loro \"ignavia\". Il modello ispiratore del poeta \u00e8 senza dubbio quello delle \"Odi\" oraziane, tuttavia la parte logica \u00e8 qui affidata al lettore che ha il compito di interpretare il messaggio gnomico-sociale proposto dal Leopardi, ovvero imparare a conoscere la vera gloria e il valore della fatica (\"\"Nostra vita a che val? solo a spregiarla\" v.60), che possa sovrastare l'ozio (inteso come apatia). Sono inoltre presenti parecchi riferimenti storici, tra cui il pi\u00f9 rilevante \u00e8 certamente quello riguardante la battaglia dei greci antichi contro l'esercito del tiranno persiano Serse (\"Tal che le greche insegne e il greco acciaro/ Guid\u00f2 de' Medi fuggitivi e stanchi / Nelle pallide torme; onde sonaro / Di sconsolato grido / L'alto sen dell'Eufrate e il servo lido\"\" vv.22-26).\nBruto minore.\nQuesta canzone, composta nel 1821, indica con chiarezza, assieme all\"Ultimo canto di Saffo\", come ormai Leopardi si sia del tutto allontanato dalla convinzione, a lungo sostenuta in precedenza, che nel mondo antico gli uomini avessero la possibilit\u00e0 di essere felici, possibilit\u00e0 venuta meno nel mondo moderno (questo tema ricorre nel canto \"Alla Primavera, o delle favole antiche\").\nBruto, uno dei congiurati che uccisero Giulio Cesare, \u00e8 rappresentato subito dopo la sconfitta di Filippi. \u00c8 deluso non solo per la battaglia perduta, ma soprattutto perch\u00e9 vede che i suoi ideali di virt\u00f9 civile e di libert\u00e0 repubblicana non sono pi\u00f9 compresi nel suo tempo, e decide di darsi la morte senza alcuna illusione di poter essere in futuro ricordato.\nUltimo canto di Saffo.\nComposta nel maggio del 1822, la canzone riprende il tema del suicidio, gi\u00e0 trattato nella canzone \"Bruto minore\". Anche qui il personaggio principale (che \u00e8 l'io lirico) manifesta la propria impossibilit\u00e0 di continuare a vivere in un mondo nel quale la virt\u00f9 intellettuale (o civile, nel caso di Bruto) \u00e8 misconosciuta e disprezzata. Saffo accusa la natura di aver fatto prevalere nel giudizio degli uomini la bellezza fisica su ogni altro valore, e afferma che, per la sua bruttezza (il \"disadorno ammanto\"), \u00e8 respinta da tutti, e specialmente dal giovane (Faone) di cui \u00e8 innamorata. Da ci\u00f2 il suo commiato dal mondo (\"ultimo\" canto).\nDa notare il passaggio dei versi 45-46 (Arcano \u00e8 tutto,/ fuor che il \"nostro\" dolor\"): dopo aver ripetutamente sottolineato il suo isolamento dalla condizione di tutti gli altri esseri creati, ora Saffo usa il plurale con riferimento non solo a se stessa ma tutti gli esseri umani. Sta emergendo il tema del dolore universale e necessario, che, maturato attraverso la composizione delle Operette morali, dominer\u00e0 la fase successiva della produzione poetica di Leopardi.\nAlla primavera o delle favole antiche.\nComposta all'inizio del 1822, la canzone, che segue il modello petrarchesco, \u00e8 composta di cinque strofe, ognuna di 19 versi.\nIn essa, il poeta esprime la sua convinzione che, mentre si rinnova ogni anno la primavera nella natura, non \u00e8 possibile per il genere umano ritrovare quell'epoca - l'antichit\u00e0, primavera della storia - in cui esso godeva di un'immaginazione fervida e poteva cos\u00ec cogliere segni di vita e presenze misteriose e divine in ogni aspetto naturale. Lo sviluppo della civilt\u00e0 ha portato la conoscenza del vero e la perdita di quella facolt\u00e0 immaginativa.\nLa poesia si chiude con una supplica alla natura perch\u00e9 ascolti l'infelicit\u00e0 degli uomini, se non pietosa almeno spettatrice; ma qualche verso prima un inciso (v. 91 \"se tu pur vivi\") rivela come ormai Leopardi non nutra pi\u00f9 alcuna illusione.\nInno ai Patriarchi.\nL'Inno ai Patriarchi celebra i patriarchi dell'Antico Testamento come stirpe primitiva, non immune dalla sofferenza ma pi\u00f9 felice dell'umanit\u00e0 attuale perch\u00e9 vigorosa nel fisico e ignara degli affanni.\nAlla sua donna.\nScritta nel settembre 1823, dopo l'amara delusione del soggiorno romano, la canzone \u00e8 composta di cinque strofe, ognuna di 11 versi. Vi sono nella struttura metrica elementi costanti, ed altri che presentano una certa variabilit\u00e0. Non si tratta ancora di una canzone libera, come per i Canti scritti dal 1828 in poi, ma il modello petrarchesco \u00e8 gi\u00e0 rielaborato.\nIl tema \u00e8 l'amore, non verso una donna particolare, ma verso una figura evanescente ed idealizzata, di derivazione platonica. Forse - dice il poeta - tale \"cara belt\u00e0\" ha reso felice l'et\u00e0 dell'oro, o forse la sorte la riserva alle genti future, ma nel presente essa \u00e8 solo un'illusione inafferrabile. Se qualcuno potesse davvero incontrarla ed amarla, potrebbe sperimentare la felicit\u00e0, pur nel dolore assegnato dal destino agli esseri umani. \nConclude che, nella solitudine in cui lamenta la caduta del suo \"giovanile errore\", \"i perduti desiri, e la perduta / \"speme\", vorrebbe almeno poter conservare l'immaginazione (\"l'alta specie\") di questa figura sublime.\nEpistola al conte Carlo Pepoli (1826).\nLeopardi la lesse in pubblico all'Accademia dei Felsinei di cui era presidente Carlo Pepoli. La tesi della poesia \u00e8 l'impossibilit\u00e0, da parte degli uomini, di raggiungere la felicit\u00e0, qualsiasi tipo di vita essi conducano. In essa, inoltre, il poeta dichiara al conte di non trovare pi\u00f9 alcun conforto nella poesia, per la caduta definitiva di ogni illusione, e afferma che si dedicher\u00e0 esclusivamente al \"vero\":\n\"In questo specolar gli ozi traendo\nverr\u00f2: che conosciuto, ancor che tristo,\nha suoi diletti il vero. E se del vero\nragionando talor, fieno alle genti\no mal grati i miei detti o non intesi,\nnon mi dorr\u00f2, che gi\u00e0 del tutto il vago\ndesio di gloria antico in me fia spento.\" (vv. 150-6).\nOperette morali (1824-1832).\nLe Operette Morali sono 24 brevi scritti, progettati dall'autore fin dal 1820. Per lo pi\u00f9 scritte sotto forma di dialoghi tra personaggi reali o immaginari, le Operette sono \u201cla descrizione concreta della vita e la dimostrazione che essa \u00e8 ignobile e misera\u201d (Momigliano). La condizione umana, la morte, il destino, la vana ricerca della felicit\u00e0 sono alcuni dei temi che ricorrono nell'opera. Le Operette Morali sono, nell'ordine:\nIn pi\u00f9 nelle edizioni postume successive al 1845 furono allegate le \"Prosette satiriche\" giovanili, come Appendice alle Operette morali.\nCoro dei morti nello studio di Federico Ruysch.\nIntroduzione poetica del \"Dialogo di Federico Ruysch e delle sue mummie\", tratta il tema dell'immobilit\u00e0 e insensibilit\u00e0 della morte, ed \u00e8 considerata da certi critici una delle liriche migliori del Leopardi.\nDiscorso sopra lo stato presente dei costumi degl'Italiani.\nNel \"Discorso sopra lo stato presente dei costumi degl'italiani\" del 1824, Leopardi analizza lo stato di decadenza della societ\u00e0 italiana dell'epoca, confrontando la situazione dell'Italia con quella delle altre nazioni europee. L'approccio \u00e8 di tipo storico, ma pi\u00f9 che fare un resoconto puntuale dei mutamenti sociali, lo scrittore utilizza elementi di antropologia e di filosofia per giungere ad un'originale sintesi dei problemi italiani, in parte ancora attuale.\nL'analisi muove da una convinzione profonda di Leopardi: nel mondo moderno gli uomini, divenuti ormai \u00abfilosofi\u00bb e quindi consci della vanit\u00e0 delle loro azioni, non possono formare una societ\u00e0 basata sui valori \u00abnaturali\u00bb propri degli antichi. L'unica possibile spinta verso una condotta moralmente corretta pu\u00f2 venire dalla necessit\u00e0 di non sfigurare rispetto agli altri uomini, all'interno di una societ\u00e0 in cui vi siano delle regole di comportamento da tutti accettate. Questa \u00absociet\u00e0 stretta\u00bb formata da individui di stato sociale medio-alto, portatrice di un \u00abcostume nazionale\u00bb, si \u00e8 sviluppata all'interno dei paesi del centro-nord Europa, ma non ancora in Italia, per una serie di ragioni: clima mite che induce allo svago all'aria aperta pi\u00f9 che alla conversazione, divisioni politiche, indole vivace depressa dalla conoscenza della nullit\u00e0 dell'esistenza, abitudine a feste popolari e non a ritrovi ristretti ecc. Leopardi quindi accompagna la consueta critica alla cultura italiana del tempo con un invito a prendere da modello le nazioni nord-europee, vedendo nella modernit\u00e0 i semi dello sviluppo di societ\u00e0 eticamente pi\u00f9 nobili, seppure lontane dal modello per lui insuperabile dell'antichit\u00e0 classica.\nI Canti pisano-recanatesi o Grandi idilli (1828-1830).\nDopo alcuni anni di silenzio poetico (occupati per\u00f2 dall'elaborazione delle Operette morali), Leopardi, durante il soggiorno a Pisa nella primavera del 1828, riprese a comporre versi, come scrisse alla sorella Paolina: \"Ho fatto dei versi quest'aprile, ma versi veramente all'antica, e con quel mio cuore d'una volta\". Si tratta della poesia \"Il Risorgimento\" e, pochi giorni dopo, di \"A Silvia\". \nLa nuova fase creativa continua anche dopo il ritorno a Recanati e d\u00e0 vita ad alcune delle liriche pi\u00f9 profonde e significative di Leopardi.\nLa poetica espressa in queste poesie \u00e8 ancora idillica, e questo spiega una denominazione che \u00e8 stata, soprattutto in passato, usata largamente, ovvero quella di \"grandi idilli\". \nLa forma usata \u00e8 la canzone libera, composta da un numero vario di strofe di diversa lunghezza, in cui settenari ed endecasillabi si alternano senza seguire uno schema predeterminato, come pure le rime e le assonanze.\nIl Risorgimento.\nScritto a Pisa dal 7 al 13 aprile 1828, segna il ritorno alla poesia dopo parecchi anni. Composta di 20 strofe, ciascuna di otto settenari (sono ottave metastasiane), la poesia esprime nella prima met\u00e0 la sensazione di inaridimento di ogni capacit\u00e0 di sentire e di immaginare, provata ormai da anni da Leopardi. Poi sorge una domanda:\"Chi dalla grave, immemore / quiete or mi ridesta?\". Con stupore, il poeta si accorge che quanto pareva perso per sempre sta ritornando, e si riapre un mondo (\"Meco ritorna a vivere / la piaggia, il bosco, il monte; / parla al mio core il fonte, / meco favella il mar.\"). Questo non significa una rinnovata felicit\u00e0; \u00e8 impossibile, una volta raggiunta la conoscenza del vero, credere ancora alle illusioni giovanili; ma al poeta \u00e8 di conforto sentirsi ancora capace di moti del cuore.\nLa forma della canzonetta ha sempre costituito una \"crux\" per gli studiosi: ma oggi \u00e8 dato di sapere che \"Il risorgimento\" fu composto ispirandosi non solo nel contenuto ma anche nella forma ai versi del giovane naturalista e poeta di Chioggia Giuseppe Olivi per lo pi\u00f9 presenti nell'appendice all\"'Elogio\" che di lui ebbe a scrivere Melchiorre Cesarotti.\nA Silvia.\nTeresa Fattorini, figlia del cocchiere di casa Leopardi a Recanati, mor\u00ec giovanissima di tisi. A lei si vuole far riferimento come possibile fonte d'ispirazione di due delle pi\u00f9 alte liriche leopardiane: \"A Silvia\" e \"Le ricordanze\". Gli studi recenti tendono per\u00f2 a mettere in guardia da facili interpretazioni romanzate o da identificazioni biografiche in s\u00e9 non necessarie per una corretta e approfondita comprensione dei testi di Leopardi. Il riferimento testuale che autorizza il collegamento tra Silvia/Nerina e Teresa Fattorini si trova nei \"Ricordi d'infanzia e d'adolescenza\" (1819): \u00abCanto delle figlie del cocchiere e in particolare di Teresa mentre ch'io leggeva il Cimitero della Maddalena\u00bb. Nella piazzetta su cui si affaccia il Palazzo Leopardi, a Recanati, \u00e8 possibile vedere tuttora un modesto edificio indicato come \u00abla casa di Silvia\u00bb.\nNelle due vicende cos\u00ec diverse del poeta e di Silvia si riflette la sorte universale dell'uomo sottoposto al duro inganno della Natura, che prima illude i suoi figli con le promesse vaghe dell'avvenire, poi li condanna all'infelicit\u00e0 con l'apparire del vero.\nMa molto pi\u00f9 che una \"consolidata consuetudine storica e romanzesca\" \u2014 si direbbero piuttosto argomenti \u2014 permette di risalire per il nome di Silvia, e non solo il nome, alla vicenda umana del naturalista e poeta Giuseppe Olivi di Chioggia morto di tisi a ventisei anni (e \"Silvia\" e \"Olivi\" combaciano quattro lettere su cinque), presumibilmente ispirandosi al quale Leopardi compose non solo \"A Silvia\", ma anche \"Il risorgimento\", \"Il passero solitario\" e il \"Canto notturno di un pastore errante dell'Asia\".\nIl passero solitario.\nLa lirica, composta probabilmente nel 1829, si apre, come di consueto nella poesia leopardiana, con la contemplazione serena di un paesaggio primaverile, allietato da luci, colori, voli d'uccelli. Poi, in parallelo al passero solitario che non si unisce alla gioia di tutti, si manifesta l'io lirico: anch'egli isolato, distante, incapace di godere dell'unica occasione di felicit\u00e0 concessa agli uomini, cio\u00e8 la giovinezza. La terza strofa riprende il paragone trasformandolo in un'opposizione: da un lato il passero che segue semplicemente il suo istinto e quindi non soffre, dall'altro lo sconsolato io lirico, consapevole di esser solo per scelta, anche se per una ragione incomprensibile, e certo di esser destinato ad un amaro rimpianto quando la detestata vecchiaia lo raggiunger\u00e0.\nSulla cronologia del testo vi sono dubbi, causati dall'emergere in questa poesia di un atteggiamento (il cosiddetto \"pessimismo individuale\") proprio degli anni 1819-1821, e ben presto superato nella direzione di una sempre pi\u00f9 netta affermazione che tutti gli uomini sono condannati all'infelicit\u00e0. \u00c8 ipotizzabile, per\u00f2, che la rievocazione degli anni giovanili sia stata in questa poesia cos\u00ec piena e profonda da portare con s\u00e9 la concezione della vita tipica di quel periodo, e non pi\u00f9 del tempo in cui questo \"Canto\" \u00e8 stato composto.\nOggi, infine, \u00e8 dato di sapere che un passero solitario era dipinto, all'interno del parco della villa di Melchiorre Cesarotti a Selvazzano, sul monumento funebre a quel Giuseppe Olivi cui Leopardi si ispir\u00f2 per \"A Silvia\", poco prima per \"Il risorgimento\", e pi\u00f9 avanti per il \"Canto notturno di un pastore errante dell'Asia\".\nLe ricordanze.\nQuesto canto, composto a Recanati fra il 26 agosto e il 12 settembre del 1829, indica gi\u00e0 nel titolo il tema principale, che costituisce anche un elemento caratteristico della poetica leopardiana. \nTornato nella casa paterna, il poeta ritrova ovunque immagini e suoni che lo riportano al passato, ossia alla fanciullezza e alla prima giovinezza, intessute di illusioni dolci, che poi dovettero cadere di fronte al \"vero\". Ultima di queste illusioni, l'amore, identificato qui nella figura di Nerina (la cui figura \u00e8 probabilmente stata ispirata da Teresa Fattorini o Maria Belardinelli, entrambe morte in et\u00e0 giovanile), assai simile a Silvia nella vaghezza dei contorni e nella sorte dolorosa della morte prematura.\n\u00ab Qui non \u00e8 cosa / ch'io vegga o senta, onde un'immagin dentro / non torni, e un dolce rimembrar non sorga./ Dolce per se; ma con dolor sottentra / il pensier del presente, un van desio / del passato, ancor tristo, e il dire: io fui.\u00bb (vv. 55-60).\nLa quiete dopo la tempesta.\nLa poesia fu composta a Recanati tra il 17 e il 20 settembre 1829, subito prima del \"Sabato del villaggio\", con cui costituisce un dittico per ambientazione e tematica.\n\u00c8 composta di tre strofe libere di endecasillabi e settenari. Nella prima e pi\u00f9 ampia strofa \u00e8 presentato un insieme di figure e luoghi che rimandano all'ambiente recanatese, evocato negli aspetti di luce/spazio e di suoni/voci. Il tratto dominante \u00e8 il sollievo alla fine di una tempesta, quando tutta la natura, gli animali, gli uomini sono animati da una rinnovata letizia.\nLa seconda strofa si apre con la ripresa (v.25 \"Si rallegra ogni core\") di un verso della prima (v.8 \"Ogni cor si rallegra\"); ma subito seguono cinque domande incalzanti (dai vv. 26-27: \"S\u00ec dolce, s\u00ec gradita / quand'\u00e8, com'or, la vita?\"). La risposta \u00e8 nettissima: \"Piacer figlio d'affanno\" (v.32). Ovvero, il piacere non sussiste di per s\u00e9: o si identifica nella speranza/illusione del domani (\u00e8 il tema del \"Sabato del villaggio\"), oppure, come \u00e8 espresso in questa poesia, consiste semplicemente nella sospensione di ci\u00f2 che ha causato paura o sofferenza. Ma ogni interruzione del dolore \u00e8 effimera, anche se appare talvolta come un \"miracolo\" (v.50).\nLa terza strofa, quindi, ripropone la sconsolata visione leopardiana della vita, e si conclude rivolgendosi all'umanit\u00e0 con queste parole: \"beata, se te d'ogni dolor morte risana\".\nIl linguaggio si armonizza con lo sviluppo dei significati: pi\u00f9 piano e musicale nella prima strofa, dove prevalgono tratti descrittivi, diventa aspro nel lessico e spezzato nella sintassi nelle due strofe successive, dominate dalla riflessione e venate, soprattutto l'ultima, di amaro sarcasmo (\"Umana prole cara agli eterni!\").\nIl sabato del villaggio.\nQuesto canto fu scritto da Leopardi nel 1829, subito dopo \"La quiete dopo la tempesta\" e fa parte dei Grandi Idilli. Riprende e sviluppa lo stesso tema, tanto che si possono considerare due poesie complementari, sia per la tesi, sia per la forma, sia per il linguaggio poetico con cui furono scritte. I due canti vengono cos\u00ec presentati da Ugo Dotti: \u00abCiascuno dei due canti, insomma, cos\u00ec profondamente congiunti anche tra loro da formare un vero e proprio dittico, costituisce, nonostante l'apparente scissione formale, un vero e proprio \"unicum\", come tale pensato e realizzato\u00bb. In esse, dopo una descrizione realistica dell'ambiente naturale nella \"Quiete\" e dopo la descrizione dei personaggi del \"Sabato\", Giacomo Leopardi passa subito alla sua riflessione personale, concludendosi entrambe con un commiato di ammonimento a non farsi illusioni sulla natura.\nTuttavia rispetto alla \"Quiete\" si osserva una rappresentazione pi\u00f9 ampia del villaggio al calar della sera, tra voci, colori, luci ed ombre evocati con tocchi delicati ed espressivi. La sola strofa conclusiva, con l'apostrofe \u00abGarzoncello scherzoso ...\u00bb, rende esplicita, ma senza sottolineature amare o sentenziose, l'analogia tra il sabato e la giovinezza, e tra la domenica piena di \u00abtristezza e noia\u00bb e l'et\u00e0 adulta.\nMentre nella \"Quiete\" il piacere della vita si riferisce agli elementi della natura stessa, nel \"Sabato\" il piacere della vita si riferisce alla societ\u00e0 e alle tradizioni sociali: come non c'\u00e8 tregua al dolore nella natura, cos\u00ec non c'\u00e8 piacere nella societ\u00e0, perch\u00e9 la natura arriva presto a stroncare ogni forma di piacere e di illusione. Ma una grande differenza c'\u00e8 tra i due finali: il finale della \"Quiete\" \u00e8 drammatico e pessimistico, mentre il finale del \"Sabato\" \u00e8 dolce e solo lievemente malinconico, con un invito a godere dei possibili piaceri della fanciullezza, prima che arrivi la giovinezza che dar\u00e0 dolori e a cui seguir\u00e0 la terribile vecchiaia.\nCanto notturno di un pastore errante dell'Asia.\nTra il 22 ottobre del 1829 e il 9 aprile del 1830, Leopardi compose il \"Canto notturno di un pastore errante dell'Asia\". Nel comporre tale poesia, Leopardi trasse ispirazione dalla lettura del \"Voyage d'Orenbourg \u00e0 Boukhara fait en 1820\" del barone russo Meyendorff (cfr. \"Zibaldone\", 4399, in data 2 ottobre 1828), nel quale si narrava di come certi pastori dell'Asia centrale, appartenenti alla popolazione Kirghisa, fossero soliti intonare lunghe e dolci nenie rivolgendosi alla luna piena.\nLa canzone, che si articola in sei strofe di ineguale lunghezza, si configura difatti come un dialogo fra un pastore e la luna. Tuttavia il canto si apre con le parole \u00abChe fai tu, luna, in ciel? Dimmi, che fai, / \"silenziosa\" luna?\u00bb (il corsivo \u00e8 nostro): tale sar\u00e0 infatti l'astro notturno nel corso dell'intero componimento, silenzioso, e il dialogo si configurer\u00e0 dunque come un lungo e pressante monologo esistenziale del pastore, alla disperata ricerca di risposte al senso di inutilit\u00e0 dell'esistenza.\nI due personaggi sono calati in uno spazio e un tempo indefiniti, onde accentuare il carattere universale e simbolico del loro incontro: il pastore rappresenta il genere umano in toto e i suoi dubbi non sono contingenti, ancorati al \"qui\" e all'\"ora\", ma sono anzi propri dell'uomo di ogni tempo; la luna d'altra parte rappresenta la Natura, la forza \u00abbella e terribile\u00bb che affascina e contemporaneamente spaventa il poeta. Il pastore, uomo di condizione umile, si rivolge alla luna con tono pacato ma incalzante, velato di malinconia, e proprio l'assenza di risposta lo conduce via via a indagare pi\u00f9 approfonditamente il suo ruolo, e quindi quello dell'umanit\u00e0, nei confronti della vita e del mondo, definendo sempre meglio \u00abl'arido vero\u00bb tanto caro alla poetica leopardiana.\nNella prima strofa difatti il pastore, pur definendo silenziosa la luna, si attende una risposta da essa e riscontra analogie, pi\u00f9 che differenze, fra la sua condizione e quella della luna: entrambi infatti s'alzano, percorrono la loro strada sempre identica a s\u00e9 stessa e infine si riposano: la vita del pastore come quella della luna appaiono prive di senso. Compare per\u00f2, nella seconda strofa, un discriminante di notevole importanza: il corso della vita umana \u00e8 finito e il suo correre, paragonato a quello d'un \u00abvecchierel bianco\u00bb (chiaro riferimento a Francesco Petrarca, \"Canzoniere\" XVI), termina tragicamente nell'\u00ababisso orrido\u00bb della morte. \nTale condizione, che si specifica nella terza strofa come una condizione di profonda sofferenza (lapidari sono i versi \u00abse la vita \u00e8 sventura, perch\u00e9 da noi si dura?\u00bb), \u00e8 assai distante da quella della Luna, che appare invece eterna, \u00abvergine\u00bb, \"intatta\".\nNella quarta strofa il pastore si rivolge dunque alla luna con rinnovato vigore e speranza, ritenendo che l'astro, proprio per questa sua privilegiata condizione ultramondana, possa fornirgli le risposte alle sue domande pi\u00f9 urgenti: che cosa sia la vita, quale sia il suo scopo essendo essa necessariamente finita, quale sia la ragione prima di tutte le cose. Ma la luna, capisce presto il pastore, se pure conoscesse le risposte a tali quesiti, non potrebbe rispondere, poich\u00e9 tale \u00e8 la natura: distante, incomprensibile, muta se non indifferente alle cure dell'uomo.\nLa ricerca di senso e di felicit\u00e0 del pastore prosegue infine nelle ultime due strofe; nella quinta il pastore si rivolge al suo gregge, osservando come la mancanza di autocoscienza che esso ha gli consente di vivere in apparente tranquillit\u00e0 la propria esistenza, in assenza di noia o dolore; ma questa tesi viene infine ribaltata nell'ultima strofa, breve e liricamente affranta, nella quale si ammette come, probabilmente, in qualunque forma si nasca, sia essa luna, gregge o uomo, qualunque cosa si sia in grado di fare, volare nello spazio contando tutte le stelle o vagare fra le nubi come un tuono, la vita sia ugualmente funesta.\nLiriche non pubblicate (1828-1830).\nSono in questo periodo scritte anche l'epigramma \"Scherzo\" e la lirica \"Il canto della fanciulla\", dedicato a Teresa Lucignani.\nCiclo di Aspasia (1831-1834).\nIl pensiero dominante.\nNel 1830 il Leopardi ritorna a Firenze, dove conosce una giovane e bella signora, Fanny Targioni Tozzetti, sposata con lo scienziato A. Tozzetti. Il poeta frequent\u00f2 la casa della bella signora e se ne innamor\u00f2, ma non rivel\u00f2 mai il suo amore per la giovane donna, anche perch\u00e9 lei era innamorata di Antonio Ranieri, in un gioco delle parti nel quale il Leopardi ebbe la peggio, perch\u00e9 dovette fare buon viso a cattivo gioco. Dopo un anno di questa passione travolgente, ma tutta interiore e silenziosa, il Leopardi nell'ambiente fiorentino matur\u00f2 e scrisse la prima poesia ispirata dalla passione amorosa per la bella e gaudente signora. L'ultima poesia sar\u00e0 \"Aspasia\" scritta a Napoli nel 1834, la quale chiuder\u00e0 il ciclo delle poesie amorose, nelle quali il poeta riverser\u00e0 e sublimer\u00e0 tutti i suoi sentimenti ed emozioni, che saranno gli ultimi vivi e fervidi prima dell'ultimo isolamento napoletano, dove per\u00f2 maturer\u00e0 le ultime grandi liriche ispirate dalla natura, dalle nuove ideologie politiche, ma prive del sentimento dell'amore che tanto sogn\u00f2 ma non ebbe mai la possibilit\u00e0 di realizzare e vivere, guadandolo attraverso il suo tenero amico Antonio Ranieri. Il Leopardi aveva scritto nel suo Zibaldone: \u00abL'amore \u00e8 la vita e il principio vivificante della natura, come l'odio il principio distruggente e mortale\u00bb. Il critico letterario Walter Binni ha cos\u00ec descritto questo periodo fiorentino del poeta: \u00abEcco cos\u00ec una nuova forma di lirica profondamente soggettiva, espressione di una prepotente personalit\u00e0, tutta rampollante dal presente, e perci\u00f2 poco armoniosa, ma impetuosa, tesa e tenace: una ricerca di parole forti, energiche non vaghe e nostalgiche, come quelle degli idilli, un ripudio del quadro campeggiante sul resto del componimento, e di qualsiasi forma anche se altissima di pittoresco e di descrittivo\u00bb.\nLa poesia \u00e8 composta da 14 strofe per un numero totale di 147 versi con un vario gioco di rime e assonanze.\nAmore e morte.\nPoesia composta probabilmente nell'estate 1833 a Firenze, ispirata dall'amore infelice per Fanny Targioni Tozzetti. Si compone di quattro strofe libere di endecasillabi e settenari, per complessivi 124 versi.\nIl testo \u00e8 preceduto da un verso del poeta greco Menandro con la traduzione: Muor giovane colui ch'al cielo \u00e8 caro.\nLa prima strofa, come il titolo stesso, ripropone l'antico binomio di Amore e Morte, come fratelli che si identificano con le cose pi\u00f9 belle dell'universo. Il primo dona il maggior piacere che l'uomo possa provare; la seconda libera da ogni male. \nNella strofa successiva, il poeta esprime il primo effetto dell'amore, un misterioso desiderio di morte come unica pace possibile nella tempesta che circonda l'animo.\nNella terza strofa si sviluppa questo tema: in tanti momenti l'innamorato, tormentato dalle pene amorose, \u00e8 spinto ad invidiare chi \u00e8 morto. Anche le persone pi\u00f9 umili o timorose osano pensare con coraggio al suicidio, e talora lo mettono in pratica. Oppure, in altri casi, la debolezza del corpo cede al \"gran travaglio interno\" e soggiace al potere della morte.\nLa strofa conclusiva si apre con un'invocazione: \"Ai fervidi, ai felici, / agli animosi ingegni / l'uno o l'altro di voi conceda il fato (vv. 88-90)...\". Il fato \u00e8 l'unico poter che pu\u00f2 superare quello di Amore e Morte. L'io lirico, a questo punto, si manifesta direttamente, con una richiesta alla Morte, \"gi\u00e0 dal cominciar degli anni / sempre onorata\" (vv. 96-97), perch\u00e9 non tardi pi\u00f9 a rispondere e venga a chiudere \"questi occhi tristi\" (v. 107). Essa lo trover\u00e0 \"erta la fronte, armato, / e renitente al fato, / la man che flagellando si colora / nel mio sangue innocente / non ricolmar di lode, / non benedir, com'usa / per antica vilt\u00e0 l'umana gente\" (vv. 110-116), ma \"solo aspettar sereno / quel d\u00ec ch'io pieghi addormentato il volto / nel tuo virgineo seno\". (vv. 122-124)\nSi manifestano, soprattutto nell'ultima strofa, quegli accenti \"titanici\" che dopo qualche anno troveranno nella \"Ginestra\" l'espressione pi\u00f9 compiuta.\nConsalvo.\nComposta in realt\u00e0 durante la terza fase di scrittura, dal 1831 al '37 (e facente parte del cosiddetto \u201cciclo di Aspasia\u201d) ma posta poi in questa parte del testo. I temi riprendono quelli gi\u00e0 trattati nel testo di \"Amore e morte\", e si tratta quasi di una novella romantica in versi. Consalvo rappresenta la figura del poeta, e il personaggio di Elvira l'amata (che in quel momento era Fanny Targioni Tozzetti, ispiratrice dell'intero \u201cciclo di Aspasia\u201d). Per Consalvo la morte coincider\u00e0 con l'unico momento felice della propria vita, mentre la bellissima Elvira copre il volto dell'innamorato morente di baci pietosi.\nAspasia.\nUltimo dei cinque canti del ciclo, \u00e8 una rievocazione dell'amore per Fanny, quando ormai Leopardi gi\u00e0 si trovava a Napoli. Il poeta riconquista la propria integrit\u00e0 dei sentimenti essendogli riuscita la elaborazione del fallimento. Il canto si conclude con una rivendicazione della libert\u00e0 del soggetto rispetto alla realt\u00e0.\nA s\u00e9 stesso.\nIl canto, scritto probabilmente nel maggio 1833 e ispirato dalla delusione d'amore per Fanny Targioni Tozzetti, si presenta come la conclusione del \"Ciclo di Aspasia\", ovvero come l'affermazione drammatica che ormai al mondo non vi \u00e8 pi\u00f9 nulla per cui il cuore del poeta possa palpitare. L'esperienza dell'amore (grazie alla quale, scrisse nel \"Pensiero LXXXII\", l'uomo \"diventa uomo\") si \u00e8 conclusa con una delusione amarissima, conferma ultima della vanit\u00e0 di ogni speranza e sentimento. Il breve testo si conclude con un'esortazione a disprezzare \"te, la natura, il brutto / poter che, ascoso, a comun danno impera, / e l'infinita vanit\u00e0 del tutto.\" Il richiamo all'Ecclesiaste (\"Vanit\u00e0 delle vanit\u00e0, e ogni cosa \u00e8 vanit\u00e0\") congiunge al ben noto nichilismo leopardiano la risonanza del testo sacro.\nIl linguaggio della poesia \u00e8 nudo, privo di immagini, ben lontano dalla musicalit\u00e0 evocativa dei Canti pisano-recanatesi. Si compone di 16 versi endecasillabi e settenari, alternati liberamente e collegati da qualche rima, o, pi\u00f9 spesso, da assonanze e allitterazioni. L'aspetto che risalta maggiormente \u00e8 il periodare continuamente interrotto da punti fermi. I periodi sono dunque per lo pi\u00f9 brevissimi, fino alla misura estrema di una sola parola (v.3). Il ritmo, serrato, \u00e8 pertanto caratterizzato da un'energia trattenuta, quasi bloccata. I frequenti enjambement, invece di produrre, come nell'Infinito, una dilatazione del ritmo e del pensiero, contribuiscono all'effetto di spezzatura.\nIl lessico, a sua volta, appare spoglio, con pochissimi aggettivi, che pure disegnano quasi una sintesi del pensiero leopardiano: \"stanco mio cor, inganno estremo / eterno, cari inganni, ultima volta, brutto poter, comun danno, infinita vanit\u00e0\".\nIl \"brutto poter\", cio\u00e8 la Natura, fu l'oggetto di un abbozzo lirico di questo periodo, rimasto solo in prosa, l\"'Inno ad Arimane\", in cui Leopardi lo personifica paragonandolo allo spirito del male dello zoroastrismo.\nUltimi canti (1835-1837).\nNelle ultime poesie predomina l'indagine filosofica, salvo che nel \"Tramonto della luna\", deciso ritorno alla lirica idilliaca.\nPalinodia. Al marchese Gino Capponi.\nComposta a Napoli nella primavera 1835, \u00e8 l'ultimo dei \"Canti\" napoletani nell'edizione di quello stesso anno; su quest'opera il dedicatario, marchese Gino Capponi, scrisse in una lettera a Leopardi, il 21 novembre 1835, che condivideva in parte le sue idee e lo ringraziava per i \u00abnobili versi\u00bb.\nTuttavia, in una lettera a Niccol\u00f2 Tommaseo del 12 novembre 1835 scrisse: \"Il Leopardi m'ha scaricato addosso certi suoi sciolti, dove gentilmente mi cogliona come credente a' giornali, a' baffi, a' sigari, alla sapienza ed alla beatitudine del secolo. E poi prova al solito, come quattro e quattr'otto, che la natura ci attenaglia, e chi l'ha fatta \u00e8 un boja. Io gli ho risposto in prosa, gentilmente, ringraziandolo\". Il 16 novembre continu\u00f2 dicendo: \"Fanno difficolt\u00e0 per la stampa de' Documenti storici. Ed il giornale del Lambruschini ancora non \u00e8 approvato. Ma la filosofia del Gobbo si stampa con licenza de' superiori\". Una lettera del 24 novembre 1835, indirizzata al Viesseux, invece affermava: \u00abora bisogna che io scriva a quel maledetto gobbo, che s'\u00e8 messo in capo di coglionarmi, e per quella volta almeno, Dio sa s'io me lo meritavo, che \u00e8 proprio un'idea storia. Ma vo' ringraziarlo, perch\u00e9 egli se la piglia meco, come anche con Domeneddio\u00bb. Le riserve verso Leopardi continuarono ben oltre la sua morte: in un pensiero scrisse \"Io per me credo proprio [...] che le anime nostre non sieno infelici se non in quanto sono esse piccole. Il povero Leopardi aveva scusa nell'esser gobbo; ma non \u00e8 forse una piccolezza il non sapere vivere gobbi? Avrebbe saputo (perch\u00e9 nell'anima sua e nell'ingegno era del grande), se il Giordani e tutto il secolo dei letterati di quella scuola (saecla ferarum) non gli avessero contro suo genio messa addosso una sciaurata filosofia.\nQuesto giudizio si spiega leggendo il testo della Palinodia, nel quale Leopardi \u00e8 in forte polemica con la fiducia nel progresso ottocentesco, vicina agli ambienti fiorentini: e per mostrare la sua contrariet\u00e0, il poeta recanatese imbastisce 279 endecasillabi sciolti, contenenti una pesante satira contro i progressisti.\nAncor meglio si spiega la distanza d'idee tra Leopardi e i fiorentini dell\"'Antologia\", leggendo le parole di Pietro Colletta, intellettuale della cerchia progressista di Capponi, che arriv\u00f2 a riferire \"Ho riletto parecchi dei [suoi] componimenti antichi, alcuni de' nuovi e ti dico che niente mi \u00e8 piaciuto. La medesima eterna, ormai non sopportabile malinconia: gli stessi argomenti: nessuna idea, nessun concetto nuovo, tristezza aggettata e qualche seicentismo: bello stile\".\nLa ginestra o il fiore del deserto.\nScritta nella primavera del 1836 in una villa presso Torre del Greco, alle falde del Vesuvio, \"La Ginestra\" viene posta a conclusione dei \"Canti\" leopardiani come meta ultima della sua vicenda spirituale.\nIl tema centrale \u00e8 quello della lotta dell'uomo contro la natura e il paesaggio stesso del Vesuvio, con il suo squallore, assume il simbolo della condizione umana.\nIl motivo primario \u00e8, come in altre liriche del poeta, quello della natura intesa come \"matrigna\" ma con la differenza che il poeta sembra superare la sua solitudine soggettiva e trovare un nuovo concetto, quello di fraternit\u00e0.\nCome scrive Mario Pazzaglia \"Nasce di qui il messaggio della Ginestra: gli uomini devono guardare in faccia il destino, con magnanima consapevolezza, opporsi ad esso costruendo un mondo veramente umano, fondato sulla solidariet\u00e0 nel dolore, la compassione, la fraternit\u00e0, e insieme combattere contro la natura matrigna. La ginestra...diviene l'immagine dell'anima nobile e grande, aperta all'amore degli uomini, e, insieme, il simbolo della poesia, espressione piena dell'umano che illumina e consola la vita\".\nIl tramonto della luna.\nCome dice il titolo stesso, l'ultima luna di Leopardi \u00e8 una luna che tramonta, lasciando deserto e oscuro il cielo notturno; cos\u00ec come la giovinezza, che passa dalla vita dell'uomo. E mentre il paesaggio naturale \u00e8 inserito in un mondo circolare, la vita umana \u00e8 destinata ad inabissarsi verso il buio della vecchiaia e della morte, meta squallida e insensata.\nI nuovi credenti (1836).\nUna feroce satira in versi, dedicata ad Antonio Ranieri, sullo spiritualismo e il cattolicesimo liberale dominanti a Napoli. Ranieri stesso la espunse per l'edizione dei Canti del 1845, probabilmente contro la volont\u00e0 dell'autore.\nPensieri (1831-35).\nRaccolta di 111 pensieri in cui ritroviamo, come nello Zibaldone, molte affermazioni poetiche e filosofiche.\nDiversamente dallo Zibaldone, che rest\u00f2 sempre un quaderno privato, la raccolta \u00e8 espressamente ordinata per essere pubblicata. Negli ultimi anni di vita (forse tra il 1831 e il 1835), con l'aiuto dell'amico Antonio Ranieri compose questa scelta di aforismi di varia estensione, ma complessivamente brevi, in cui si manifesta una sintesi delle convinzioni dell'autore sull'uomo e sulla societ\u00e0. Non mancano tracce autobiografiche, come nel pensiero LXXXII sul valore esistenziale dell'esperienza amorosa.\nEpistolario.\nLa raccolta delle lettere (ne sono state ritrovate 940) comprende lettere che Leopardi inviava ai suoi amici e ai famigliari. Contengono una liberazione di tutti i sentimenti da parte del poeta. L'epistolario viene scritto dal 1810 al 1837, e venne pubblicato dal 1934 al 1941, in 7 volumi. A questa edizione, curata da Francesco Moroncini, ne sono seguite diverse altre, per lo pi\u00f9 senza risposte dei corrispondenti. Tra i quali si ricordano: Giuseppe Acerbi, Massimiliano Angelelli, Carlo e Matteo Antici, Pietro Brighenti, Christian Karl Josias von Bunsen, Francesco Cancellieri, Francesco Cassi, Pietro Colletta, Ercole Consalvi, Gregorio De Filippis Delfico, Louis de Sinner, Vincenzo Gioberti, Pietro Giordani, i genitori Adelaide Antici Leopardi e Monaldo Leopardi, i fratelli Carlo, Paolina e Pierfrancesco, Adelaide e Ferdinando Maestri, Angelo Mai, Giuseppe Manuzzi, Alessandro Mattei, il cugino Giuseppe Melchiorri, Melchiorre Missirini, Vincenzo Monti, Carlo Emanuele Muzzarelli, Barthold Georg Niebuhr, Antonio Papadopoli, Carlo Pepoli, Giulio Perticari, Alessandro Poerio, Francesco Puccinotti, Antonio Ranieri, Giovanni Rosini, Filippo Schiassi, Antonio Fortunato Stella, Fanny Targioni Tozzetti, Antonietta e Giacomo Tommasini, Leonardo Trissino, Carlo Troya, Giovan Pietro Vieusseux, Pietro Ercole Visconti e Giambattista Zannoni (segretario dell'Accademia della Crusca).\nParalipomeni della Batracomiomachia (1831-1837).\n\u00c8 l'ultima opera cui il poeta recanatese si dedica, riprendendo in mano una vecchia passione, quella filologica. In veste di traduttore e filologo, Leopardi parte dalla \"Batracomiomachia\" attribuita a Omero, per filtrarla attraverso la propria arte e il proprio tempo.\nIl nome deriva da due sostantivi greci: paralipomeni, da \u03c0\u03b1\u03c1\u03b1\u03bb\u03b5\u03b9\u03c0\u03cc\u03bc\u03b5\u03bd\u03b1 (\"paralip\u00f2mena\", ossia \"cose tralasciate\") e \u03b2\u03b1\u03c4\u03c1\u03b1\u03c7\u03bf\u03bc\u03c5\u03bf\u03bc\u03b1\u03c7\u03af\u03b1 (\"batracomiomach\u00eca\", ossia \"battaglia dei topi e delle rane\").\n\u00c8 un poemetto in ottave di satira politica, nel quale Leopardi vuole effettuare un'attenta disamina relativa agli aspetti dell'Italia prerisorgimentale, velati, a detta del poeta, di un contorno pseudoculturale e pseudoreligioso che li legittim\u00f2 politicamente. Questa satira \u00e8 principalmente rivolta ai liberali fiorentini (ne aveva conosciuti molti) e ai cattolici napoletani. In genere, comunque, si tratta di un'opera che tende a sottolineare l'esistenza di un sistema anti-sociale e anti-umano che anteponeva alla salute dei cittadini gli intrighi di palazzo e della politica del tempo."}
{"id": "1822806", "revid": "37401", "url": "https://it.wikipedia.org/wiki?curid=1822806", "title": "Stemma della Tanzania", "text": "Lo stemma della Tanzania \u00e8 il simbolo araldico ufficiale del paese, adottato il 6 dicembre 1961.\nDescrizione.\nAl centro dello stemma si trova uno scudo da guerriero, suddiviso in bande colorate. La porzione superiore, color oro, rappresenta la ricchezza mineraria del paese; al suo interno si trova la fiaccola che rappresenta l'uhuru (l'indipendenza), ma anche l'illuminazione e la conoscenza. La seconda banda ha i colori della bandiera della Tanzania. \nLa terza banda, rossa, rappresenta il fertile suolo dell'Africa; vi campeggiano un'ascia e un aratro, che rappresentano gli strumenti con cui il popolo costruisce la ricchezza del paese. La quarta banda, a le linee ondulate bianche e blu, rappresenta i Grandi Laghi e l'Oceano Indiano. \nLe bande sono attraversate da una lancia che rappresenta la difesa della libert\u00e0. Lo scudo si erge su una rappresentazione del Kilimangiaro. Ai lati dello scudo, un uomo e una donna reggono zanne di elefante; ai loro piedi ci sono due pianticelle, rispettivamente di chiodo di garofano e cotone. Nella parte inferiore dello stemma compare il motto della nazione, in swahili: \"Uhuru na Umoja\" (\"Libert\u00e0 e unit\u00e0\")."}
{"id": "1822808", "revid": "271875", "url": "https://it.wikipedia.org/wiki?curid=1822808", "title": "Punk Goes '90s", "text": ""}
{"id": "1822810", "revid": "682976", "url": "https://it.wikipedia.org/wiki?curid=1822810", "title": "Borgo di Sambuci", "text": ""}
{"id": "1822816", "revid": "767487", "url": "https://it.wikipedia.org/wiki?curid=1822816", "title": "Roque Olsen", "text": "Ha giocato per il dal 1950 al 1957 ed \u00e8 stato l'allenatore di (1964-1965) e Barcellona (1965-1967)."}
{"id": "1822819", "revid": "155118", "url": "https://it.wikipedia.org/wiki?curid=1822819", "title": "Rosticcerie", "text": ""}
{"id": "1822821", "revid": "33689", "url": "https://it.wikipedia.org/wiki?curid=1822821", "title": "Arka (Final Fantasy)", "text": ""}
{"id": "1822829", "revid": "1573940", "url": "https://it.wikipedia.org/wiki?curid=1822829", "title": "Nicoleta Daniela \u0218ofronie", "text": "Inizia a fare ginnastica nel 1992. Partecipa ai Giochi olimpici di Atene del 2004 vincendo un oro e un argento. Nello stesso anno agli europei vince un oro e un argento."}
{"id": "1822830", "revid": "2131378", "url": "https://it.wikipedia.org/wiki?curid=1822830", "title": "Francesco Nocera", "text": "Carriera.\nGiocatore.\nFoggia.\nNipote dell'attaccante del Foggia degli anni sessanta Cosimo Vittorio Nocera, esordisce con il dove giovanissimo debutta in prima squadra.\nCosenza.\nHa debuttato in Serie B con il con cui mette a segno un gol in 27 partite di campionato, sotto la guida di Luigi Simoni prima e Gianni Di Marzio poi.\nSambenedettese.\nGioca anche con , (con cui vince un campionato di Serie C1 e torna a giocare tra i cadetti) e , dove indosser\u00e0 anche la fascia da capitano. Con queste due ultime squadre torna a giocare in cadetteria.\nIn carriera ha totalizzato complessivamente 101 presenze e 5 reti in Serie B.\nRimane legato alle Marche, dove termina nelle serie inferiori la carriera di calciatore e contemporaneamente debutta in quella di allenatore.\nAllenatore.\nA met\u00e0 stagione 2003-2004 viene chiamato dal Camerino in qualit\u00e0 di giocatore-allenatore. La squadra \u00e8 penultima e lui riesce a portarla alla salvezza.\nL'anno successivo approda alla Maceratese. Vince il campionato con 20 punti di vantaggio sul secondo e riporta il club biancorosso in Serie D dopo un anno. L'annata successiva ottiene un terzo posto alla fine della stagione 2005-2006. Terminata la stagione non viene riconfermato dalla nuova dirigenza.\nViene chiamato, in corsa, dalla , da cui si dimette dopo pochi mesi.\nNella stagione 2007-2008 \u00e8 allenatore della Fermana, che in seguito lo esonera.\nNella stagione 2008-2009 \u00e8 sulla panchina del Montesilvano dove riesce a vincere il campionato di Promozione approdando in Eccellenza.\nNel dicembre 2009 viene chiamato dalla Maceratese per sostituire Alessandro Porro, ottenendo la salvezza.\nSuccessivamente viene contrattualizzato dal Centobuchi, compagine con cui riesce ad ottenere la salvezza.\nHa rivestito poi il ruolo di osservatore tecnico per il Benevento, per poi passare al Chieti come allenatore in seconda di Umberto Marino.\n\u00c8 stato chiamato per ricoprire il ruolo di allenatore per la Rappresentativa Serie D girone F nel torneo nazionale LND Serie D. \u00c8 riuscito ad avanzare fino alle semifinali, risultato mai raggiunto dalle formazioni del girone F, perdendo contro il Girone H.\nIl 13 luglio 2017 diventa l'allenatore della Civitanovese Calcio, squadra militante in Prima Categoria girone C dove conquista il titolo di prima della classe, coppa Italia e si porta fino in finale per il titolo regionale perdendo solo ai rigori contro la formazione dorica dell'Anconitana. Poche settimane dopo lascia la Civitanovese per approdare nella panchina dell'Anconitana calcio ritornando ad Ancona dopo 16 anni e riuscendo a classificarsi come primo nel girone e a vincere la Coppa Italia Eccellenza.\nIl 13 gennaio 2020 torna nuovamente sulla panchina della Maceratese, sostituendo l'esonerato Marinelli.. La stagione viene tuttavia interrotta poco dopo per la pandemia di Covid-19, mentre quella successiva non viene nemmeno disputata. Rimane sulla panchina biancorossa anche per la stagione 2021-2022, ma viene esonerato il 15 dicembre 2021 con la squadra terza in classifica a otto punti di distacco dalla vetta."}
{"id": "1822831", "revid": "152416", "url": "https://it.wikipedia.org/wiki?curid=1822831", "title": "Genoa", "text": ""}
{"id": "1822833", "revid": "580197", "url": "https://it.wikipedia.org/wiki?curid=1822833", "title": "New Orleans Jesters", "text": "I New Orleans Jesters sono una societ\u00e0 calcistica statunitense fondata nel 2003. Fino al 2009 il nome della squadra era New Orleans Shell Shockers, data la sponsorizzazione da parte della Shell Oil Company. Il club ha giocato dal 2003 al 2012 nella Premier Development League (PDL), il quarto campionato per importanza della USFA. Dal 2013 giocher\u00e0 nella National Premier Soccer League.\nLo stadio in cui i Jesters giocano \u00e8 il Pan American Stadium di New Orleans (Louisiana).\nIn dieci stagioni giocate nella PDL dal 2003, la squadra di New Orleans \u00e8 riuscita a entrare nei play-off solo due volte, nel 2003 e nel 2009.\nOrganico.\nRosa 2008.\n \n \n \n \n \n \n \n \n \n \n \n "}
{"id": "1822834", "revid": "123567", "url": "https://it.wikipedia.org/wiki?curid=1822834", "title": "Lealisti", "text": ""}
{"id": "1822836", "revid": "767487", "url": "https://it.wikipedia.org/wiki?curid=1822836", "title": "Josep Gonzalvo", "text": "Caratteristiche tecniche.\nGiocava come centrocampista."}
{"id": "1822838", "revid": "2040531", "url": "https://it.wikipedia.org/wiki?curid=1822838", "title": "Monica Ro\u0219u", "text": "Inizia a fare ginnastica nel 1991.\nAlle Olimpiadi di Atene e ai Campionati del Mondo 2004 vince l'oro al volteggio, sua specialit\u00e0."}
{"id": "1822844", "revid": "2203843", "url": "https://it.wikipedia.org/wiki?curid=1822844", "title": "Universit\u00e0 Rockefeller", "text": "La Rockefeller University \u00e8 un'universit\u00e0 privata statunitense che si dedica principalmente alla ricerca medica e scientifica. Nonostante le ridotte dimensioni l'Universit\u00e0 Rockefeller \u00e8 considerata una delle pi\u00f9 prestigiose istituzioni negli Stati Uniti e nel mondo per la ricerca biomedica. Le aree di eccellenza dell'istituto includono le neuroscienze, la virologia e la biologia cellulare. \nA differenza della maggior parte delle universit\u00e0 non offre corsi di laurea ma esclusivamente programmi di dottorato e post-dottorato, soprattutto nel campo delle scienze biologiche e in medicina. L'universit\u00e0 si trova nell'Upper East Side di Manhattan a New York. Il campus urbano occupa 16 acri fra la 63esima e la 68esima strada lungo York Avenue ed \u00e8 affacciato sull'East River, di fronte a Roosevelt Island. \nFra gli 82 professori che compongono il corpo docenti della Rockefeller University sono presenti 37 membri della National Academy of Sciences, sette vincitori del Premio Lasker, 17 membri della National Academy of Medicine e 5 vincitori del premio Nobel. Dalla fondazione della Rockefeller University nel 1901, 38 vincitori del premio nobel sono stati affiliati all'universit\u00e0, 27 dei quali come docenti in attivit\u00e0.\nLa Rockefeller University Press, casa editrice di propriet\u00e0 dell'istituto, pubblica le riviste scientifiche \"Journal of Experimental Medicine\", \"Journal of Cell Biology\" e \"The Journal of General Physiology\".\nStoria.\nLa fondazione.\nLa Rockefeller University nacque nel 1901 con il nome di Istituto Rockefeller per la ricerca medica; fondato dal magnate del petrolio John D. Rockefeller in seguito alla fondazione dell'Universit\u00e0 di Chicago, per creare un istituto pi\u00f9 focalizzato verso la ricerca scientifica e meno verso l'insegnamento generico. Una delle cause che spinse John D. Rockefeller a finanziare con pi\u00f9 intensit\u00e0 la ricerca medica fu la morte del giovane nipote a causa della Scarlattina.\nAll'inizio del 1900 malattie infettive come la tubercolosi, la difterite e la febbre tifoide erano un flagello anche per una citt\u00e0 moderna come New York. Il Rockefeller Institute venne strutturato seguendo i modelli di successo dell'Istituto Pasteur francese e dell'Istituto Robert Koch tedesco. Il primo edificio a essere costruito \u00e8 stato il Founder\u2019s Hall, iniziato nel 1903 e completato nel 1906. \nCambiamenti ed espansione.\nNel 1910 venne aperto un ospedale all'interno dell'istituto, in modo da permettere ai ricercatori di correlare la ricerca in laboratorio con applicazioni cliniche. Nella prima met\u00e0 del 1900 presso l'ospedale dell'Istituto vengono svolti importanti studi sulle polmoniti da pneumococcus, in particolare da parte di Oswald Avery e Maclyn McCarty.\nIl merito della crescita del Rockefeller Institute va in larga parte a John D. Rockefeller Jr. ma specialmente al nipote di Rockefeller Sr., David Rockefeller. Quest'ultimo ha sempre mostrato un grande interesse nell'istituto, occupando posizioni di rilievo nel consiglio di amministrazione per ben 45 anni, dal 1950 al 1995.\nNel 1953 diventa un ateneo e l'anno successivo assegna il primo riconoscimento accademico PhD. Nel 1965, l'Istituto Rockefeller cambia il nome e diventa ufficialmente l'Universit\u00e0 Rockefeller. Nel 1972, l'universit\u00e0 inizia una collaborazione con la Cornell University e con lo Sloan Kettering Institute che porta alla nascit\u00e0 di un programma di formazione postlaurea per scienziati e medici. \nRichard P. Lifton \u00e8 diventato l'undicesimo presidente il primo settembre 2016, succedendo a Marc Tessier-Lavigne (ora rettore dell'Universit\u00e0 di Stanford). Fra i precedenti presidenti si ricordano i premi Nobel per la Medicina Joshua Lederberg e Paul Nurse. \nIl campus.\nIn aggiunta agli edifici originali, l'universit\u00e0 include oggi il campus della Fondazione Stavros Niarchos - David Rockefeller, costruita lungo l'East River, sopra la Franklin Delano Roosevelt Drive. La nuova struttura ha fornito 12,000 metri quadri aggiuntivi di laboratori, uffici e sale riunioni, oltre a spazi ricreativi e giardini. \nAll'interno del campus si trovano anche diversi spazi verdi, un asilo nido dedicato a dipendenti e personale di ricerca e l'Auditorium Caspary, una sala convegni a forma di geode con una capienza di 430 posti che viene utilizzata per conferenze e lezioni. Inoltre, proprio nell'Auditorium vengono organizzati concerti gratuiti dedicati alla comunit\u00e0 accademica.\nLa maggior parte dei docenti, dei ricercatori e dei dottorandi risiede in nel campus. Infatti, sono di propriet\u00e0 della rockefeller due edifici residenziali di 26 e 40 piani, collegati al campus da un passaggio sopraelevato privato.\nScoperte scientifiche.\nI ricercatori della Rockfeller sono stati protagonisti di svariate scoperte scientifiche ed introdussero pratiche mediche di fondamentale importanza, tra le quali:\nMembri della facolt\u00e0.\nL'universit\u00e0 \u00e8 sicuramente nel settore biomedico uno dei pi\u00f9 prestigiosi centri di ricerca al mondo; 26 vincitori di un Premio Nobel per la medicina o per la chimica sono stati o sono parte della facolt\u00e0 del Rockefeller:"}
{"id": "1822847", "revid": "22475", "url": "https://it.wikipedia.org/wiki?curid=1822847", "title": "Conchoderma", "text": "Conchoderma \u00e8 un genere di crostacei lepadomorfi della famiglia Lepadidae.\nVi appartengono 2 specie di lepadi che vivono attaccate ad oggetti galleggianti e sommersi, carapaci di tartarughe marine e sulla pelle e le callosit\u00e0 dei cetacei."}
{"id": "1822850", "revid": "287204", "url": "https://it.wikipedia.org/wiki?curid=1822850", "title": "Pivoting", "text": ""}
{"id": "1822854", "revid": "104458", "url": "https://it.wikipedia.org/wiki?curid=1822854", "title": "M\u00e9lanie Turgeon", "text": "Specialista delle gare veloci in attivit\u00e0 dagli anni 1990 fino alla met\u00e0 del decennio seguente, fu in grado di vincere una gara individuale in Coppa del Mondo, un supergigante nel 2000 sulle nevi di Innsbruck in Austria, e raggiunse l'apice della carriera nel 2003 ai Mondiali disputati a Sankt Moritz, in Svizzera, conquistando la medaglia d'oro nella discesa libera.\nBiografia.\nOriginaria di Lac-Beauport e sorella di S\u00e9bastien, a sua volta sciatore alpino, M\u00e9lanie Turgeon debutt\u00f2 in campo internazionale ai Campionati mondiali di Morioka 1993 quando, poco pi\u00f9 che sedicenne, si classific\u00f2 35\u00aa nel supergigante. Nella stessa stagione partecip\u00f2 ai Mondiali juniores di Montecampione/Colere, vincendo la medaglia di bronzo nella combinata, ed esord\u00ec in Coppa del Mondo, il 13 marzo a Kvitfjell (9\u00aa in discesa libera). Nel 1994 fu protagonista ai Mondiali juniores di Lake Placid, andando a medaglia in tutte la gare in programma (due ori, un argento e due bronzi), esord\u00ec ai Giochi olimpici invernali, sebbene a non abbia portato a termine alcuna gara, e si aggiudic\u00f2 la Coppa Europa.\nAi Mondiali della Sierra Nevada 1996 non concluse nuovamente le prove cui prese parte, mentre l'anno dopo, nella rassegna iridata di Sestriere, fu 24\u00aa nella discesa libera e 31\u00aa nel supergigante. Nelle stesse specialit\u00e0 si classific\u00f2 rispettivamente 22\u00aa e 20\u00aa ai XVIII Giochi olimpici invernali di , ai quali non concluse invece la prova di combinata. Nel 1999 prese parte ai Mondiali di Vail/Beaver Creek (7\u00aa nella discesa libera, 19\u00aa nel supergigante) e ottenne il suo primo podio in Coppa del Mondo: 3\u00aa nella discesa libera della Sierra Nevada del 10 marzo.\nIl 26 febbraio 2000 a Innsbruck ottenne la sua unica vittoria in Coppa del Mondo, in supergigante, mentre ai Mondiali di Sankt Anton am Arlberg 2001 si piazz\u00f2 14\u00aa nella discesa libera e 10\u00aa nel supergigante. L'anno dopo a prese parte per l'ultima volta a una rassegna olimpica, classificandosi 8\u00aa nella discesa libera e 20\u00aa nel supergigante. Alla sua ultima partecipazione iridata, Sankt Moritz 2003, ottenne il risultato pi\u00f9 prestigioso in carriera, la medaglia d'oro nella discesa libera, mentre nel supergigante fu 6\u00aa. Ancora a Sankt Moritz, il 21 dicembre 2004, si conged\u00f2 dalle competizioni con il 45\u00ba posto ottenuto nel supergigante valido per la Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nSG = supergigante\nSouth American Cup.\nSouth American Cup - vittorie.\nLegenda:\nDH = discesa libera"}
{"id": "1822855", "revid": "2040531", "url": "https://it.wikipedia.org/wiki?curid=1822855", "title": "Alexandra Eremia", "text": "Specializzata nella trave, vince un bronzo ai Giochi olimpici di Atene 2004, insieme a un oro a squadre, e un argento nel 2004 agli europei."}
{"id": "1822863", "revid": "320578", "url": "https://it.wikipedia.org/wiki?curid=1822863", "title": "Sergei Ovchinnikov", "text": ""}
{"id": "1822869", "revid": "116323406", "url": "https://it.wikipedia.org/wiki?curid=1822869", "title": "Patricia Moreno", "text": "Inizia a fare ginnastica nel 1995.\nAi Giochi olimpici di Atene 2004 vince il bronzo al corpo libero, diventando la prima ginnasta spagnola a vincere una medaglia olimpica.\nInfortunatasi nel 2007, dichiara il suo ritiro dalle competizioni il 25 luglio 2008."}
{"id": "1822875", "revid": "289247", "url": "https://it.wikipedia.org/wiki?curid=1822875", "title": "Sant'Elena imperatrice", "text": ""}
{"id": "1822877", "revid": "767487", "url": "https://it.wikipedia.org/wiki?curid=1822877", "title": "Galv\u00e3o", "text": "Galv\u00e3o \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822883", "revid": "16760029", "url": "https://it.wikipedia.org/wiki?curid=1822883", "title": "Visitazione della Beata Vergine", "text": ""}
{"id": "1822884", "revid": "466539", "url": "https://it.wikipedia.org/wiki?curid=1822884", "title": "\u00c9milie Le Pennec", "text": "Biografia.\nAi campionati juniores europei nel 2002 vince un bronzo a squadre. L'anno dopo partecipa nella categoria senior ai Mondiali. Nel 2004 ottiene la medaglia d'oro olimpica alle parallele. Nel 2005 vince due medaglie agli europei: un oro alle parallele e un bronzo al corpo libero."}
{"id": "1822885", "revid": "16760042", "url": "https://it.wikipedia.org/wiki?curid=1822885", "title": "Assunzione di Maria Santissima", "text": ""}
{"id": "1822888", "revid": "1573940", "url": "https://it.wikipedia.org/wiki?curid=1822888", "title": "Euoticus", "text": "Euoticus \u00e8 un genere di primati strepsirrini della famiglia Galagidae, diffusi in Africa centrale, dove colonizzano le foreste decidue secche.\nIl nome comune degli appartenenti a questo genere \u00e8 galagoni dalle unghie ad ago, in riferimento alla particolare conformazione delle unghie di questi animali.\nTassonomia.\nAl genere sono ascritte due specie:"}
{"id": "1822896", "revid": "110157", "url": "https://it.wikipedia.org/wiki?curid=1822896", "title": "Bom Jesus (Santa Catarina)", "text": "Bom Jesus \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822898", "revid": "110157", "url": "https://it.wikipedia.org/wiki?curid=1822898", "title": "Entre Rios (Santa Catarina)", "text": "Entre Rios \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822899", "revid": "98199001", "url": "https://it.wikipedia.org/wiki?curid=1822899", "title": "Sovratensione (informatica)", "text": "In informatica e in elettronica, il termine overvolting indica il procedimento di aumentare la tensione elettrica di alimentazione di un componente elettronico (come ad esempio un chip).\nTale procedimento trova impiego poich\u00e9 nell'ambito dell'incremento della frequenza di funzionamento della CPU (\"overclock\"), che determina il conseguente incremento dell'intensit\u00e0 di corrente elettrica, che a sua volta causa un aumento della resistenza elettrica differenziale dei materiali conduttori contenuti all'interno del processore (diminuzione della capacitanza dei transistor), rende necessario l'incremento della tensione di alimentazione del core.\nNella pratica, con l'aumento dei cicli di operazioni al secondo, il circuito necessita che il flusso di elettroni che attraversa il materiale conduttore abbia una maggior velocit\u00e0, che viene ottenuta appunto tramite una sovralimentazione elettrica.\nTutto ci\u00f2 porta inevitabilmente ad un maggior dispendio di energia elettrica, pertanto \u00e8 opportuno assicurarsi di avere un alimentatore sufficientemente potente al fine di reggere l'\"overvolt\".\nL'\"overvolt\", di conseguenza, incrementa le capacit\u00e0 di \"overclock\" del processore, permettendo di raggiungere frequenze di funzionamento maggiori di quelle nominali.\nI produttori di processori forniscono assieme a questi ultimi le specifiche elettriche, incluso l'intervallo entro il quale pu\u00f2 variare la tensione di alimentazione elettrica. Spingersi oltre i valori consigliati \u00e8 un'operazione piuttosto rischiosa e sconsigliabile nella maggior parte dei casi.\nUna delle principali conseguenze dell'\"overvolt\" \u00e8 l'aumento di temperatura del materiale conduttore derivante dall'effetto Joule, e di conseguenza del Thermal Design Power (TDP), che deve essere tenuta sotto controllo tramite appositi sistemi di raffreddamento, pena il danneggiamento irreversibile del componente elettronico.\n\u00c8 da segnalare, inoltre, che un aumento eccessivo della temperatura potrebbe portare a un fenomeno di elettromigrazione, con conseguente rottura del chip.\n, , oltre ad "}
{"id": "1822900", "revid": "287204", "url": "https://it.wikipedia.org/wiki?curid=1822900", "title": "Ouro Verde (Santa Catarina)", "text": "Ouro Verde \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822901", "revid": "287204", "url": "https://it.wikipedia.org/wiki?curid=1822901", "title": "S\u00e3o Domingos (Santa Catarina)", "text": "S\u00e3o Domingos \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea."}
{"id": "1822904", "revid": "119739345", "url": "https://it.wikipedia.org/wiki?curid=1822904", "title": "El Paso Patriots", "text": "I Chivas El Paso Patriots sono una societ\u00e0 calcistica statunitense fondata 1989 e che milita nella Premier Development League (PDL).\nI Patriots giocano gli incontri casalinghi di campionato al \"Gary Del Palacio Field\" di El Paso (Texas).\nQuesta squadra milita nella PDL dalla stagione 2004, e nel 2005 ha raggiunto la finale di campionato, persa contro i Des Moines Menace. In precedenza, i Patriots hanno giocato per sette anni nella A-League (l'attuale USL First Division), senza per\u00f2 mai ottenere importanti risultati.\nIl nome.\nFondato nel 1989 con il nome di El Paso Sixshooters, il club partecip\u00f2 fin dall'inizio all'USL.\nNel gennaio del 1990, la societ\u00e0 sospese l'attivit\u00e0 agonistica, riprendendola nell'autunno dello stesso anno. Prima dell'inizio della stagione del 1991, il club venne acquisito da una nuova propriet\u00e0 che scelse la nuova denominazione di El Paso Patriots.\nPrima della stagione 2010 in PDL, i Patriots siglarono un accordo con il club messicano del Guadalajara, cambiando ufficialmente nome in Chivas El Paso Patriots."}
{"id": "1822905", "revid": "1573940", "url": "https://it.wikipedia.org/wiki?curid=1822905", "title": "Phlebobranchia", "text": "Phlebobranchia \u00e8 un ordine di organismi tunicati della classe Ascidiacea.\nTassonomia.\nComprende le seguenti famiglie:"}
{"id": "1822907", "revid": "599013", "url": "https://it.wikipedia.org/wiki?curid=1822907", "title": "Annia Hatch", "text": "Esord\u00ec ai campionati nel mondo nel 1993 gareggiando per Cuba e nel 1996 divenne la prima ginnasta cubana a vincere una medaglia ai campionati del mondo. \nNel 1995 ai giochi americani vinse un argento (trave) e due bronzi (volteggio e parallele).\nSi ritir\u00f2 nel 1996, poi, sposandosi con Alan Hatch, torn\u00f2 alle competizioni sotto la bandiera statunitense allenata dal marito. Nel 2001 ottenne la cittadinanza statunitense."}
{"id": "1822908", "revid": "1573940", "url": "https://it.wikipedia.org/wiki?curid=1822908", "title": "Ascidiidae", "text": "Ascidiidae \u00e8 una famiglia di organismi tunicati della classe Ascidiacea.\nTassonomia.\nLa famiglia comprende i seguenti generi:"}
{"id": "1822909", "revid": "110157", "url": "https://it.wikipedia.org/wiki?curid=1822909", "title": "Queen's University", "text": "La Queen's University, o semplicemente Queen's, \u00e8 un'universit\u00e0 che si trova ai bordi del grande lago Ontario a Kingston (Ontario), Canada. Viene considerata una delle migliori universit\u00e0 del Canada, specialmente per la sua School of Business, e vanta fra i suoi ex studenti numerosi politici, importanti manager, banchieri, fra cui l'ex Governatore della Banca Centrale del Canada David A. Dodge, imprenditori e scienziati del paese.\nStoria.\nLe prime lezioni nell'ateneo si tennero il 7 marzo del 1842. . L'universit\u00e0 si \u00e8 espansa notevolmente nel corso del XX secolo, in particolare dopo la Seconda Guerra Mondiale, quando il numero di studenti iscritti e programmi offerti hanno iniziato a crescere di anno in anno.\nDescrizione.\nLa Queen's ha accordi per favorire periodi di studio all'estero degli studenti e scambi accademici anche con le universit\u00e0 italiane Bocconi di Milano e Libera universit\u00e0 internazionale degli studi sociali Guido Carli (Luiss) di Roma.\nL'universit\u00e0 conta oggi circa 25.000 studenti fra cui circa 16.000 del primo ciclo (undergraduate students) e circa 9.000 studenti di secondo e terzo ciclo (graduate students, Phd, MBA e altri corsi). Gli studenti del primo ciclo possono studiare le scienze umane, le scienze naturali, l'ingegneria e il commercio. Queen's offre dei programmi di secondo e terzo ciclo negli stessi settori, aggiungendo le facolt\u00e0 di medicina e di diritto.\nCampus.\nLa Queen's University oggi occupa una notevole parte del territorio di Kingston e risulta formata da decine e decine di diversi edifici fra strutture amministrative, biblioteche, aule, strutture sportive, dormitori per studenti, laboratori e centri di ricerca. Il campus include ben 6 biblioteche, fra cui le famose Joseph S. Stauffer Library e la biblioteca Douglas, per un totale di oltre 2 milioni di libri, articoli e riviste possedute.\nSport.\nLa squadra di hockey su ghiaccio dell'universit\u00e0 \u00e8 conosciuta per essere la prima squadra ad aver causato un \"duello\" con un'altra squadra per la Stanley Cup nel 1895."}
{"id": "1822911", "revid": "33751", "url": "https://it.wikipedia.org/wiki?curid=1822911", "title": "Stadio Monumental David Arellano", "text": "Lo stadio Monumental David Arellano () \u00e8 uno stadio situato nel quartiere di Macul di Santiago del Cile. \nOspita le partite casalinghe del e prende il nome dal fondatore del club, David Arellano. \nLo stadio viene usato anche da altre squadre cilene che non dispongono di stadi adatti alla disputa di partite internazionali. \nStoria.\nInaugurato nel 1975 in occasione delle partite Santiago Morning-Santiago Wanderers (1-1) e, di seguito, Colo Colo-Deportes Aviaci\u00f3n (1-0), di fronte a 25 599 spettatori, lo stadio chiuse i battenti dopo appena cinque partite, perch\u00e9 si resero necessari alcuni adeguamenti per renderlo idoneo alla disputa di partite di calcio con una consisente affluenza di pubblico.\nLo stadio assunse la forma attuale nel 1989, quando riapr\u00ec dopo essere stato sottoposto a ristrutturazione. Nel settembre di quell'anno l'impianto riapr\u00ec al pubblico in occasione della partita tra Colo Colo e , vinta dai padroni di casa per 2-1 con reti di Marcelo Barticciotto e Leonel Herrera. All'epoca la capienza dello stadio variava dai 62 500 ai 65 000 spettatori. Il record di affluenza risale alla partita tra Colo Colo e del 1982, vista da 69 305 spettatori. \nNel 1991 lo stadio ospit\u00f2 la finale di ritorno di Coppa Libertadores, vinta per 3-0 dal Colo Colo contro l'. Il club di casa si aggiudic\u00f2 in quell'occasione il prestigioso trofeo.\nNel 1993, durante una partita tra Colo Colo e , a causa dell'eccessivo numero di persone ospitate, un settore dello stadio accus\u00f2 un cedimento, provocando la morte di un tifoso e alcuni feriti. \nIn seguito alla riduzione della capienza degli stadi per ragioni di sicurezza e agli incidenti occorsi nel 1993, la capienza dell'impianto fu poi portata a 47 347 spettatori. \nNel 2016-2017 il Colo Colo fece registrare una media di 21 509 spettatori a partita nel campionato cileno di Apertura e di 23 229 nel campionato cileno di Clausura.\nPartite delle nazionali.\nLo stadio Monumental David Arellano ha ospitato varie volte la nazionale cilena di calcio. \nNel 1997 il Cile batt\u00e9 in questo stado il per 6-0, con cinque gol di Iv\u00e1n Zamorano in una partita di qualificazione al . Nel 2009 il Cile pareggi\u00f2 per 2-2 in questo stadio con il Venezuela in una partita di qualificazione al e vinse per 1-0 contro l' in una partita delle stesse eliminatorie. Nel 2012 il Cile gioc\u00f2 qui due partite di qualificazione al : vinse per 4-2 contro il e perse per 1-3 contro la . \nNel 2010 e nel 2011 lo stadio ha ospitato due amichevoli, vinte dal Cile rispettivamente contro (2-0) e (4-0).\nAltri utilizzi.\nLo stadio ha ospitato vari concerti, tra cui quello dei Pearl Jam del 16 novembre 2011 e quello dei Guns N' Roses del 29 settembre 2017."}
{"id": "1822919", "revid": "486946", "url": "https://it.wikipedia.org/wiki?curid=1822919", "title": "Stadio do Morumbi", "text": ""}
{"id": "1822920", "revid": "767487", "url": "https://it.wikipedia.org/wiki?curid=1822920", "title": "James Hutchison Stirling", "text": "Stirling ha contribuito alla diffusione in Inghilterra della filosofia tedesca postkantiana, pi\u00f9 che alla elaborazione di un pensiero originale.\nIn polemica con l'interpretazione di Kant, resa popolare in Gran Bretagna da Sir William Hamilton, e soprattutto in opposizione al dominante clima positivistico, Stirling propose un rinnovamento della filosofia inglese nella direzione del neohegelismo. \nAlla diffusione del pensiero hegeliano in Gran Bretagna contribu\u00ec egli stesso in modo decisivo con \"The Secret of Hegel\". Per quanto riguarda la personale interpretazione da lui data del pensatore tedesco, si pu\u00f2 senza dubbio affermare che, per l'accentuazione dei motivi teistici della filosofia di Hegel e per il tentativo di conciliazione di tale filosofia con la tradizione cristiana, Stirling sia da ascrivere alla cosiddetta \"destra hegeliana\"."}
{"id": "1822924", "revid": "767487", "url": "https://it.wikipedia.org/wiki?curid=1822924", "title": "Grattacieli (film)", "text": "Grattacieli \u00e8 un film del 1943 diretto da Guglielmo Giannini.\nTrama.\nNew York. Durante una festa tra amici organizzata nell'attico di un grattacielo, uno degli ospiti nel tentativo di abbracciare una ragazza, sul terrazzo, precipita nel vuoto e muore.\nLa polizia immediatamente intervenuta, svolge le prime indagini. L'ispettore Stoll, dopo i primi interrogatori di tutti i presenti, capisce una prima verit\u00e0: il morto era stato colpito alla testa prima di precipitare dalla terrazza.\nAlla fine il colpevole viene identificato nella persona del padrone di casa, che sconta il delitto rimanendo ucciso a sua volta.\nProduzione.\nLa pellicola venne girata negli studi di Cinecitt\u00e0 nei primi mesi del 1943.\nDistribuzione.\nIl film venne distribuito nel circuito cinematografico italiano il 17 giugno del 1943."}
{"id": "1822925", "revid": "767487", "url": "https://it.wikipedia.org/wiki?curid=1822925", "title": "Undead (film)", "text": "Undead \u00e8 un film del 2003 diretto da Michael e Peter Spierig.\nI fratelli Spierig, oltre alla regia, hanno firmato la sceneggiatura, il montaggio, gli effetti speciali e la produzione di questo film horror australiano.\nTrama.\nDopo la perdita dell'azienda agricola di famiglia, la vincitrice di un concorso di bellezza locale, Rene Chaplin, decide di lasciare la cittadina di Berkeley. Dei meteoriti cadono improvvisamente dal cielo, trasformando gli abitanti in zombi.\nRene ed altri superstiti si nascondono nel rifugio sotterraneo della casa di Marion e tentano di sopravvivere agli attacchi dei numerosissimi \"non morti\". Trovandosi senza cibo ed acqua e vedendo aumentare sempre pi\u00f9 il numero degli zombi, il gruppo \u00e8 costretto a lasciare la costruzione. Entrati nel garage, essi fuggono con il furgone, ma scoprono che una barriera enorme circonda l'intera citt\u00e0.\nUna strana pioggia continua a cadere incessantemente mentre i protagonisti cercano di scavalcare il misterioso enorme muro. L'acqua sembra contaminata e il gruppo comincia a soffrire dei sintomi dell'epidemia. Rene tenta di ripararsi il pi\u00f9 possibile, ma durante la sua fuga si imbatte in alcune figure incappucciate. Questi dimostreranno di essere degli alieni, mentre la pioggia si scoprir\u00e0 essere necessaria a decontaminare l'area della pestilenza. Dopo aver finito di curare Rene, ultima superstite, gli alieni ripartono con le loro astronavi.\nSolo un uomo, per paura della strana pioggia, \u00e8 riuscito a ripararsi da essa nascondendosi. Egli, ancora infetto, diffonder\u00e0 nuovamente il morbo.\nRene, armata fino ai denti, nella casa di Marion (recintata da una rete metallica) si protegge da un'orda di zombi.\nProduzione.\nIl film \u00e8 a basso costo. Per risparmiare sulle spese, dovettero usare il furgoncino di Marion come furgone della troupe. Il mezzo, di seconda mano, era talmente malconcio che si ruppe prima della fine delle riprese."}
{"id": "1822926", "revid": "438678", "url": "https://it.wikipedia.org/wiki?curid=1822926", "title": "San Leo", "text": ""}
{"id": "1822930", "revid": "383359", "url": "https://it.wikipedia.org/wiki?curid=1822930", "title": "Stadio Atanasio Girardot", "text": "Lo stadio Atanasio Girardot () \u00e8 uno stadio di calcio di Medell\u00edn, in Colombia. Ospita le partite casalinghe dell'Atl\u00e9tico Nacional e dell'Deportivo Independiente Medell\u00edn, oltre che, saltuariamente, dell'. Pu\u00f2 contenere 44 739 spettatori.\n\u00c8 il terzo stadio pi\u00f9 capiente di Colombia, dopo lo stadio Deportivo Cali e lo stadio metropolitano Roberto Mel\u00e9ndez, e il pi\u00f9 capiente del dipartimento di Antioquia. \n\u00c8 intitolato ad Atanasio Girardot, rivoluzionario colombiano che combatt\u00e9 al fianco di Sim\u00f3n Bol\u00edvar."}
{"id": "1822931", "revid": "767487", "url": "https://it.wikipedia.org/wiki?curid=1822931", "title": "Bad Reaction", "text": "I Bad Reaction sono un gruppo hardcore punk statunitense, formati a Los Angeles nel luglio 2001. Le loro sonorit\u00e0 sono profondamente influenzate dall'hardcore punk degli anni ottanta, in particolare da gruppi come gli Adolescents, i T.S.O.L. ed i Bad Brains."}
{"id": "1822932", "revid": "1793900", "url": "https://it.wikipedia.org/wiki?curid=1822932", "title": "Commissariato dell'Alto Giuba", "text": "Il commissariato dell'Alto Giuba era uno dei commissariati dell'Africa Orientale Italiana. Faceva parte del governatorato della Somalia. \nResidenze.\nIl commissariato comprendeva le seguenti residenze:"}
{"id": "1822934", "revid": "29244", "url": "https://it.wikipedia.org/wiki?curid=1822934", "title": "Ascidie", "text": ""}
{"id": "1822936", "revid": "287204", "url": "https://it.wikipedia.org/wiki?curid=1822936", "title": "Pierre Webo", "text": ""}
{"id": "1822937", "revid": "287204", "url": "https://it.wikipedia.org/wiki?curid=1822937", "title": "Impero Pala", "text": "LImpero Pala fu una dinastia che controll\u00f2 il subcontinente indiano settentrionale ed orientale, principalmente le regioni di Bihar e Bengala, dal VIII al XII secolo d.C. Il nome Pala (moderno Bengali \u09aa\u09be\u09b2 pal) significa \"protettore\" ed \u00e8 stato utilizzato alla fine di tutti i nomi dei monarchi Pala. Con una superficie di 4,3 milioni di kmq nell'850 fu il pi\u00f9 vasto impero del suo tempo.\nIl fondatore dell'impero fu Gopala. Fu il primo re indipendente buddista del Bengala e sal\u00ec al potere nel 750 a Gaur da elezioni democratiche. Regn\u00f2 dal 750 al 770 e consolid\u00f2 la sua posizione estendendo il suo controllo su tutto il Bengala. I suoi successori Dharmapala (r. 770-810) e Devapala (r. 810-850) estesero l'impero verso le regioni settentrionale e orientale del subcontinente indiano. L'Impero Pala infine si dissolse nel XII secolo sotto l'attacco prima della dinastia Sena e dopo de Muhammad Khilji.\nI Pala furono seguaci delle scuole buddiste di Mahayana e Vajrayana. Crearono numerosi templi e opere d'arte e sostenuto delle Universit\u00e0 di N\u0101land\u0101 e Vikramashila. Il loro proselitismo fu all'origine della creazione del buddismo in Tibet."}
{"id": "1822941", "revid": "1543377", "url": "https://it.wikipedia.org/wiki?curid=1822941", "title": "FtsZ", "text": "FtsZ \u00e8 una proteina strutturale presente nelle cellule procariotiche, \u00e8 definita anche \"similtubulinica\" a causa della somiglianza tridimensionale con la tubulina pur avendo soltanto il 10/18% della struttura primaria corrispondente. \nTradotta dal gene fstZ, viene assemblata per formare un anello (l'anello Z) nel futuro sito dove si former\u00e0 il setto di separazione della cellula.\nL'FtsZ \u00e8 una proteina che fa parte della famiglia di proteine Fts codificate dal gene fts.\nLa sua ultrastruttura e la polimerizzazione in vivo non sono ancora ben chiare, tuttavia in vitro dimeri di FtsZ associati a GTP polimerizzano formando una struttura dinamica simile a quella formata dalla tubulina."}
{"id": "1822948", "revid": "729019", "url": "https://it.wikipedia.org/wiki?curid=1822948", "title": "Gran Premio del Canada 1979", "text": "Il Gran Premio del Canada 1979 \u00e8 stata la quattordicesima prova della stagione 1979 del Campionato mondiale di Formula 1. Si \u00e8 corsa domenica 30 settembre 1979 sul Circuito di Montr\u00e9al. La gara \u00e8 stata vinta dall'australiano Alan Jones su Williams-Ford Cosworth; per il vincitore si tratt\u00f2 del quinto successo nel mondiale. Ha preceduto sul traguardo il canadese Gilles Villeneuve su Ferrari e lo svizzero Clay Regazzoni anch'egli su Williams-Ford Cosworth.\nVigilia.\nSviluppi futuri.\nJackie Stewart declin\u00f2 l'offerta fattagli dalla Brabham di rientrare come pilota nella stagione . Il pilota scozzese si era ritirato dalle competizioni al termine della stagione 1973. Gli organizzatori del Circuito di Zolder confermarono che anche per il 1980 il Gran Premio del Belgio si sarebbe tenuto sul loro tracciato e non sul Circuito di Spa-Francorchamps. Il consorzio Copersucar ribad\u00ec la sua volont\u00e0 di abbandonare la sponsorizzazione della Fittipaldi al termine della stagione. La scuderia brasiliana, a sua volta, annunci\u00f2 di voler rimanere nelle competizioni, correndo col proprio nome.\nIn merito ai movimenti tra i piloti per la stagione 1980 Carlos Reutemann venne ingaggiato dalla Williams, mentre Clay Regazzoni era dato vicino alla firma con l'Alfa Romeo.\nAspetti tecnici.\nIl circuito venne leggermente modificato alle curve 2-3 e 13-14.\nLa Brabham abbandon\u00f2 i motori Alfa Romeo e per gli ultimi due gran premi della stagione si affid\u00f2 ai pi\u00f9 competitivi Cosworth. La scuderia di Bernie Ecclestone fece inoltre esordire il modello BT49. Sul \"rollbar\" della Tyrrell affidata a Daly venne montata una telecamera al fine di consentire le riprese televisive dalla vettura durante la gara. La Wolf impieg\u00f2 il modello WR9.\nAspetti sportivi.\nLa Tyrrell schier\u00f2 tre vetture: oltre ai soliti Didier Pironi e Jean-Pierre Jarier venne iscritta una vettura anche per Derek Daly, che gi\u00e0 aveva corso con la scuderia britannica in Austria. Anche la Fittipaldi iscrisse una nuova vettura, per il brasiliano Alex-Dias Ribeiro, che mancava dal Gran Premio del Giappone 1977, corso con una March, anche se aveva disputato il Gran Premio Dino Ferrari, non valido per il mondiale, il 16 settembre, sempre con la Fittipaldi.\nLa presenza di 30 iscritti costrinse gli organizzatori a prevedere delle prequalifiche, alle quali avrebbero dovuto partecipare anche le due Alfa Romeo. Questa soluzione venne per\u00f2 giudicata non congrua dalla casa milanese, che minacci\u00f2 di non prendervi parte. L'Alfa fece reclamo contro la decisione e chiese anche un risarcimento di 300.000 dollari per danno morale agli organizzatori. Inoltre la scuderia italiana aveva anche il sostegno della FISA.\nQualifiche.\nResoconto.\nDopo la prima sessione di prove libere, dove aveva ottenuto il diciottesimo tempo, Niki Lauda annunci\u00f2 il suo ritiro immediato dalle corse, per dedicarsi alla sua compagnia aerea, la Lauda Air, tanto che abbandon\u00f2 subito il circuito e si trasfer\u00ec in California, presso gli stabilimenti della McDonnell Douglas, una delle pi\u00f9 grandi compagnie statunitensi specializzate nella costruzioni di aeromobili.\nLauda aveva corso 114 gran premi iridati, con 17 successi (pi\u00f9 due vittorie non titolate), 24 \"pole\", 16 giri veloci e si era laureato campione del mondo piloti nel e con la Ferrari. Il pilota austriaco venne sostituito da Ricardo Zunino, pilota argentino all'esordio in F1, presente a Montreal come spettatore. L'argentino era gi\u00e0 stato avvicinato all'ingaggio con la scuderia di Bernie Ecclestone per il 1980, cos\u00ec come ne era stato prospettato l'impiego nel Gran Premio Dino Ferrari, gara non valida per il campionato mondiale, del 16 settembre.\nL'austriaco dichiar\u00f2:\nNella sessione i migliori furono i due piloti della Williams, Alan Jones (in 1'30\"625) e Clay Regazzoni, che precedevano Jacques Laffite e Gilles Villeneuve.\nNon prese parte alle prove l'Alfa Romeo. Successivamente si giunse a un compromesso in cui alla casa venne concesso di partecipare alle prove del sabato ma con una sola vettura. Venne cos\u00ec scelto il solo Bruno Giacomelli, che per\u00f2 declino l'invito adducendo la non perfetta preparazione della vettura, dovuta all'assenza di prove libere. Fu cos\u00ec Vittorio Brambilla a prenderne il posto.\nSi conferm\u00f2 Alan Jones, che ottenne la sua seconda \"pole\", e che precedette Gilles Villeneuve; la seconda fila fu di Clay Regazzoni, con l'altra Williams e Nelson Piquet con la Brabham-Ford Cosworth. Laffite, Pironi e le due Renault, precedevano Scheckter, nono. H\u00e9ctor Rebaque riusc\u00ec a qualificare la vettura che portava il suo nome, per la prima e unica volta, al ventiduesimo posto. Keke Rosberg, per un incidente nelle prove, dovette ritirarsi dalle qualifiche.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nGilles Villeneuve scatt\u00f2 al via molto bene, portandosi in testa davanti a Alan Jones, Clay Regazzoni, Nelson Piquet, Didier Pironi e Jacques Laffite. Nei primi tre giri Didier Pironi venne infilato prima da Laffite poi da Mario Andretti.\nAll'ottavo giro Nelson Piquet super\u00f2 Regazzoni e si port\u00f2 sul podio virtuale dietro Villeneuve e Alan Jones. Laffite si ritir\u00f2 per un guasto al motore al giro 10; nelle retrovie fu autore di una lunga rimonta Jody Scheckter che, dodicesimo al termine del primo giro, si port\u00f2 sino in quinta posizione, dopo soli quattordici giri. Il sudafricano fu per\u00f2 costretto a una sosta ai box per cambiare gli pneumatici che lo fece ripiombare nelle parti arretrate della classifica. Dietro ai primi quattro si trovava cos\u00ec Carlos Reutemann, seguito da Mario Andretti e Didier Pironi. Al 23\u00ba giro Reutemann si ritir\u00f2 per la rottura di una sospensione.\nScheckter, dopo la sosta, inanell\u00f2 un'altra serie di sorpassi e si riport\u00f2 in settima posizione, davanti a Vittorio Brambilla e Jacky Ickx. Al giro 53 ci fu la svolta della gara: Alan Jones sfrutt\u00f2 un piccolo tentennamento di Villeneuve al tornante prima dei box, e pass\u00f2 cos\u00ec in testa.\nNegli ultimi giri il canadese tent\u00f2 di avvicinarsi a Jones, ma senza successo. L'australiano conquist\u00f2 cos\u00ec la quarta vittoria stagionale. Piquet perse invece il terzo posto negli ultimi giri a causa della rottura del cambio. Sal\u00ec cos\u00ec sul podio Clay Regazzoni, per la ventottesima e ultima volta nel mondiale di F1. Anche Andretti, in zona punti fino al giro 66, fu costretto al ritiro per la mancanza di carburante.\nRisultati.\nI risultati del gran premio furono i seguenti:"}
{"id": "1822950", "revid": "276729", "url": "https://it.wikipedia.org/wiki?curid=1822950", "title": "Dinastia Pala", "text": ""}
{"id": "1822952", "revid": "21880", "url": "https://it.wikipedia.org/wiki?curid=1822952", "title": "Ascidia involuta", "text": "Ascidia involuta Heller, 1875 \u00e8 una specie di Ascidiacea della famiglia Ascidiidae.\nHabitat e distribuzione.\nSu fondali duri o sassosi.\nDescrizione.\nFrequentemente ricoperto da piccoli sassi e pezzi di gusci di conchiglia."}
{"id": "1822953", "revid": "262457", "url": "https://it.wikipedia.org/wiki?curid=1822953", "title": "Stati di coscienza", "text": ""}
{"id": "1822954", "revid": "767487", "url": "https://it.wikipedia.org/wiki?curid=1822954", "title": "F\u00e1bio C\u00e9sar Montezine", "text": "Carriera.\nHa militato in Italia con le maglie di , e Avellino.\nCon la maglia dei partenopei in tre stagioni conta un totale di 80 apparizioni con 8 gol tra Serie B e Coppa Italia.\nA seguito d'un infortunio avvenuto il 17 marzo 2004 e del fallimento del Napoli, non si integra con la nuova societ\u00e0 rilevata da De Laurentiis e si accasa all', totalizzando 9 presenze e segnando 1 gol nella stagione 2004-2005.\nNel 2006 si trasferisce in Qatar nell'Al-Arabi Sports Club, e dopo la naturalizzazione diventa un punto fermo della Nazionale. Successivamente passa all'Umm-Salal, dove gioca per quattro stagioni prima di accasarsi all'Al-Rayyan Sports Club."}
{"id": "1822955", "revid": "92723", "url": "https://it.wikipedia.org/wiki?curid=1822955", "title": "De quo", "text": "De quo \u00e8 una locuzione latina dal significato di \"in questione\" oppure \"in esame\" o anche \"di che trattasi\", \"in argomento\".\nLetteralmente vuol dire \"di cui\" in quanto la locuzione \u00e8 formata dalla particella \"de\" che in latino regge l'ablativo. \"Quo\" \u00e8 l'ablativo di \"qui, quae, quod\", pronome relativo latino.\n\u00c8 un'espressione utilizzata correntemente nel linguaggio giuridico, ad esempio \"il caso \"de quo\"\" (il caso di cui trattasi) o \"la sentenza \"de qua\"\" (la sentenza di cui trattasi) e sta ad indicare il caso sottoposto all'esame del giurista relativamente al caso giuridico da risolvere."}
{"id": "1822967", "revid": "401052", "url": "https://it.wikipedia.org/wiki?curid=1822967", "title": "Gr\u00fcnheide", "text": "Gr\u00fcnheide (ufficialmente \"Gr\u00fcnheide\u00a0(Mark)\") \u00e8 un comune di abitanti del Brandeburgo, in Germania.\nAppartiene al circondario dell'Oder-Sprea.\nStoria.\nIl 31 dicembre 2001 vennero aggregati al comune di Gr\u00fcnheide\u00a0(Mark) i comuni di Kagel e Kienbaum.\nNel 2003 vennero aggregati al comune di Gr\u00fcnheide\u00a0(Mark) i soppressi comuni di Hangelsberg, M\u00f6nchwinkel e Spreeau.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl comune di Gr\u00fcnheide\u00a0(Mark) \u00e8 suddiviso in \n6 frazioni (\"Ortsteil\"):\nOgni frazione \u00e8 amministrata da un \u00abconsiglio locale\u00bb (\"Ortsbeirat\")."}
{"id": "1822969", "revid": "767487", "url": "https://it.wikipedia.org/wiki?curid=1822969", "title": "Mai come ieri (singolo)", "text": "Mai come ieri \u00e8 una canzone scritta da Mario Venuti, e cantata dallo stesso Venuti insieme a Carmen Consoli. Il brano \u00e8 il primo singolo ad essere estratto dall'album di Venuti del 1998 \"Mai come ieri\".\nI due artisti in precedenza avevano gi\u00e0 lavorato insieme in occasione dell'album di debutto della Consoli \"Due parole\" del 1996.\nLa canzone ottiene un notevole successo, riuscendo a raggiungere la terza posizione dei cd singoli pi\u00f9 venduti in Italia, uno dei migliori risultati mai ottenuti da entrambi gli artisti."}
{"id": "1822970", "revid": "438678", "url": "https://it.wikipedia.org/wiki?curid=1822970", "title": "Politica europea di vicinato", "text": "La Politica europea di vicinato \u00e8 una delle politiche esterne dell'Unione europea, indirizzata ai paesi collocati in prossimit\u00e0 dell'Unione verso est e verso sud. L'obiettivo \u00e8 quello di costruire rapporti pi\u00f9 stretti con tali paesi a livello economico, politico, strategico e culturale. La politica di vicinato non riguarda i paesi che fanno parte dell'Associazione europea di libero scambio n\u00e9 i paesi che sono candidati all'adesione all'Unione.\nI paesi coinvolti dalla politica europea di vicinato sono:\nPaesi potenzialmente rientranti in tale politica (nel caso cambino i trattati): \nStoria.\nLe radici della politica europea di vicinato vanno individuate nel processo di Barcellona avviato nel 1995 per quanto riguarda i paesi del Mediterraneo e nell'insieme delle politiche comunitarie rivolte ai paesi dell'Europa orientale dopo la fine della guerra fredda.\nIl partenariato euro-mediterraneo creato a Barcellona nel 1995 istituiva un quadro stabile di relazioni politiche, economiche, sociali e culturali tra l'Unione europea e tutti gli altri paesi che si affacciano sul Mediterraneo, con l'eccezione della Libia, ammessa come osservatore nel 1999. L'iniziativa \u00e8 proceduta piuttosto lentamente, senza risultati molto soddisfacenti.\nLa politica europea di vicinato \u00e8 stata delineata nel 2003, in corrispondenza della preparazione del grande allargamento dell'Unione europea verso est e verso sud avvenuto nel 2004. L'obiettivo della politica di vicinato era quello di stringere i rapporti con i paesi vicini all'Unione per i quali non era prevista la possibilit\u00e0 di adesione all'Unione, perlomeno in un futuro vicino.\nNel 2008 la politica di vicinato venne rafforzata dalla creazione dell'Unione per il Mediterraneo, che avrebbe dovuto rilanciare il processo di Barcellona. Tuttavia, gli avvenimenti politici che hanno interessato il Nord Africa ed il Medio Oriente nei primi mesi del 2011 richiedono una revisione profonda delle politiche europee indirizzate a quei paesi.\nContenuti e strumenti.\nI paesi a cui si rivolge la politica di vicinato sono in gran parte paesi emergenti o in via di sviluppo. Essi ricevono dall'Unione europea un'assistenza finanziaria, condizionata per\u00f2 dal rispetto di determinati requisiti di rispetto dei diritti umani e di promozione di riforme economiche e politiche. Oltre a prevedere assistenza tecnica o finanziaria, la politica di vicinato prevede spesso accordi commerciali.\nLa politica di vicinato viene realizzata principalmente mediante accordi bilaterali conclusi tra l'Unione europea e i singoli paesi dell'Europa orientale o del Mediterraneo. Dopo la conclusione di un accordo di associazione l'Unione europea predispone la bozza per un piano di azione da attuare in un periodo che va dai tre ai cinque anni, che viene poi approvato assieme al governo del paese interessato.\nOltre ai piani di azione su base bilaterale, la politica europea di vicinato si realizza anche in due quadri multilaterali fondati su base regionale: il partenariato orientale e l'Unione per il Mediterraneo.\nL'assistenza finanziaria europea viene assicurata dallo \"strumento europeo di vicinato e partenariato\", attivo dal 2007. Si tratta di uno strumento di cooperazione gestito da EuropeAid - Ufficio di cooperazione. Lo strumento di vicinato e partenariato fornisce anche dei finanziamenti alla Russia, che non rientra nella politica europea di vicinato ma in un accordo a parte di partenariato con l'Unione europea.\nMigration compact.\nIl governo italiano ha proposto un nuovo strumento di vicinato, specificamente diretto alla gestione dei rapporti con le nazioni africane di origine o transito del flusso migratorio che passa per il Mediterraneo occidentale: si tratta del \"Migration compact\", che \u00e8 stato oggetto di una lettera di Matteo Renzi il 15 aprile 2016 ai presidenti di Commissione e Consiglio Ue, Jean-Claude Juncker e Donald Tusk.. La diplomazia italiana parte dalla constatazione, diffusa nella comunit\u00e0 accademica ed economica italiana, che \"l\u2019Africa non \u00e8 pi\u00f9 quella del secolo\nscorso: l\u2019influenza cinese \u00e8 molto importante, una classe di\nconsumatori comincia ad emergere, ma su tutto incombe una\ncrescita demografica senza precedenti. Sar\u00e0 banale dirlo, ma\nper impostare in maniera diversa il rapporto con l\u2019Africa\noccorre coinvolgere le multinazionali, aprire maggiormente ai\nprodotti africani, agire sui bassi livelli fiscali e non pensare\nunicamente ad una replica dell\u2019accordo con la Turchia\".\nLa dichiarazione di Malta, approvata dal Consiglio europeo il 2 febbraio 2017, accoglie questa linea di indirizzo, quanto meno nella gestione del flusso migratorio proveniente dalla Libia."}
{"id": "1822973", "revid": "119406912", "url": "https://it.wikipedia.org/wiki?curid=1822973", "title": "Hangelsberg", "text": "Hangelsberg \u00e8 una frazione del comune tedesco di Gr\u00fcnheide (Mark), nel \"Land\" del Brandeburgo.\nStoria.\nNel 2003 il comune di Hangelsberg venne soppresso e aggregato al comune di Gr\u00fcnheide (Mark).\nGeografia antropica.\nAppartengono alla frazione di Hangelsberg le localit\u00e0 di Spreetal e Wulkow."}
{"id": "1822974", "revid": "119406937", "url": "https://it.wikipedia.org/wiki?curid=1822974", "title": "Kagel", "text": "Kagel \u00e8 una frazione del comune tedesco di Gr\u00fcnheide (Mark), nel \"Land\" del Brandeburgo.\nStoria.\nNel 2001 il comune di Kagel venne soppresso e aggregato al comune di Gr\u00fcnheide (Mark).\nGeografia antropica.\nAppartengono alla frazione di Kagel le localit\u00e0 di Kagel-M\u00f6llensee e Kagel-Finkenstein."}
{"id": "1822975", "revid": "119406956", "url": "https://it.wikipedia.org/wiki?curid=1822975", "title": "Kienbaum", "text": "Kienbaum \u00e8 una frazione del comune tedesco di Gr\u00fcnheide (Mark), nel \"Land\" del Brandeburgo.\nStoria.\nNel 2001 il comune di Kienbaum venne soppresso e aggregato al comune di Gr\u00fcnheide (Mark).\nGeografia antropica.\nAppartiene alla frazione di Kienbaum la localit\u00e0 di Kienbaum-Siedlung."}
{"id": "1822976", "revid": "276729", "url": "https://it.wikipedia.org/wiki?curid=1822976", "title": "Politica europea vicinato", "text": ""}
{"id": "1822977", "revid": "119406969", "url": "https://it.wikipedia.org/wiki?curid=1822977", "title": "M\u00f6nchwinkel", "text": "M\u00f6nchwinkel \u00e8 una frazione del comune tedesco di Gr\u00fcnheide (Mark), nel \"Land\" del Brandeburgo.\nStoria.\nNel 2003 il comune di M\u00f6nchwinkel venne soppresso e aggregato al comune di Gr\u00fcnheide (Mark).\nGeografia antropica.\nAlla frazione di M\u00f6nchwinkel appartiene la localit\u00e0 di Neu M\u00f6nchwinkel."}
{"id": "1822978", "revid": "119406997", "url": "https://it.wikipedia.org/wiki?curid=1822978", "title": "Spreeau", "text": "Spreeau \u00e8 una frazione del comune tedesco di Gr\u00fcnheide (Mark), nel \"Land\" del Brandeburgo.\nStoria.\nNel 2003 il comune di Spreeau venne soppresso e aggregato al comune di Gr\u00fcnheide (Mark).\nGeografia antropica.\nAlla frazione di Spreeau appartengono le localit\u00e0 di Freienbrink, Sieverslake, Spreewerder, St\u00f6ritz e Storkowfurt."}
{"id": "1822979", "revid": "287204", "url": "https://it.wikipedia.org/wiki?curid=1822979", "title": "Liguria (disambigua)", "text": ""}
{"id": "1822980", "revid": "179980", "url": "https://it.wikipedia.org/wiki?curid=1822980", "title": "Hugo Leonardo P\u00e9rez", "text": ""}
{"id": "1822983", "revid": "179980", "url": "https://it.wikipedia.org/wiki?curid=1822983", "title": "Luis da Costa", "text": ""}
{"id": "1822984", "revid": "103634402", "url": "https://it.wikipedia.org/wiki?curid=1822984", "title": "Dresscode (BDSM)", "text": "Nell'ambito BDSM, il dresscode \u00e8 un codice di regole che definisce l'abbigliamento appropriato per eventi o luoghi di socializzazione e incontro, come club priv\u00e9 o feste private. Il dresscode deve essere rispettato in maniera molto attenta, e impone in modo piuttosto rigido quali abbigliamenti siano consentiti, e quali invece non siano permessi.\nSpesso la sanzione per l'inosservanza del dresscode consiste nell'esclusione dalla festa o dalla situazione di incontro; il dresscode funge in questo senso come una sorta di parola chiave, che individua i soggetti appartenenti alla comunit\u00e0 distinguendoli da tutti gli altri.\nLa regola basilare riguarda in generale la funzione erotica dell'abbigliamento, che deve in ogni caso risaltare per feticismo o per esibizionismo o appetibilit\u00e0 sessuale. Sono dunque in generale da escludersi abiti come jeans o t-shirt, e in linea di massima tutti gli abbigliamenti di uso quotidiano o domestico, quali tute o pantaloni comodi, scarpe da ginnastica etc.\nGli abbigliamenti che di norma vengono invece inclusi nei dresscode pi\u00f9 usuali, prevedono:"}
{"id": "1822989", "revid": "1543377", "url": "https://it.wikipedia.org/wiki?curid=1822989", "title": "L'ospite (Stephenie Meyer)", "text": "L'ospite (\"The Host\") \u00e8 un romanzo di fantascienza del 2008 della scrittrice statunitense Stephenie Meyer.\nIl romanzo negli Stati Uniti \u00e8 stato per 26 settimane in testa alla classifica dei libri pi\u00f9 venduti secondo il \"New York Times\" e il \"Los Angeles Times\".\n\u00c8 stato pubblicato per la prima volta in Italia nel 2008.\nDal romanzo \u00e8 stato tratto il film \"The Host\" nel 2013.\nTrama.\nIn un futuro non troppo lontano, la Terra viene silenziosamente invasa da esseri chiamati \"Anime\": esse vivono spostandosi nell'universo, per portare la pace nelle esistenze degli abitanti dei vari pianeti. Per riuscire nel loro intento, si inseriscono nel cervello di un essere senziente e ne prendono possesso, assorbendone i ricordi e diventando tutt'uno con esso. Viandante \u00e8 una di queste Anime: prima di giungere sulla terra ha vissuto su altri otto pianeti, ma mai per pi\u00f9 di una vita. Il corpo che la ospita \u00e8 quello di Melanie, una dei ribelli catturata in extremis durante un agguato. Alcuni esseri umani si sono resi conto della silenziosa invasione delle Anime e si nascondono ai margini della societ\u00e0, cercando un modo per liberarsi degli invasori e allo stesso tempo di non finire in mano loro.\nViandante si accorge subito che la coscienza di Melanie \u00e8 ancora viva dentro di s\u00e9: condivide con lei non solo i ricordi, ma anche le sensazioni, le preoccupazioni, gli affetti e i pensieri. Di questo viene a conoscenza la Cercatrice, un'anima che ha il compito di trovare gli esseri umani ancora liberi: vorrebbe sfruttare i ricordi di Melanie per stanare i ribelli che stava cercando di proteggere. La coscienza della ragazza, per\u00f2, \u00e8 molto forte ed \u00e8 riuscita ad alzare una sorta di muro tra s\u00e9 e l'Anima della Viandante, impedendole di accedere ai suoi ricordi pi\u00f9 recenti. La Cercatrice inizia una tattica di logoramento nei confronti di Viandante per carpirle il nascondiglio del fratello Jamie e del fidanzato Jared.\nViandante decide di recarsi dal suo Guaritore per trovare una soluzione alla presenza ancora viva di Malanie dentro di s\u00e9: durante il viaggio, raggiunge un piccolo paesino del deserto, che le provoca un'ondata di ricordi. Da piccola, Melanie andava a trovare lo zio Jeb, maniaco delle teorie del complotto: le raccontava di aver costruito un rifugio che avrebbe messo al sicuro la sua famiglia in caso di una guerra. Per trovare questo nascondiglio, aveva lasciato degli indizi: strani segni che sembravano indicare percorsi da seguire. Nel deserto, Viandante si rende conto che quei segni erano invece il profilo di particolari montagne: cos\u00ec, la determinata Melanie la convince ad andare in cerca di Jamie e Jared, che conoscevano gli stessi segni.\nDopo tre giorni nel deserto, ormai allo stremo, Viandante viene trovata dallo zio Jeb e portata nel suo rifugio: si tratta di un'immensa grotta sotterranea, nei pressi di una sorgente di acqua calda, dove hanno trovato accoglienza pi\u00f9 di venti esseri umani. Viandante \u00e8 accolta con sospetto e pi\u00f9 d'uno vorrebbe ucciderla, credendola un pericolo per la comunit\u00e0. Jeb riesce invece a farla accettare pian piano dagli amici: l'ultimo a cedere \u00e8 kyle dopo che anche l'amico jared la accetta(che vede la Viandante come colei che ha preso il posto della ragazza che amava).\nViandante, chiamata ora Wanda, \u00e8 ancora vista come un pericolo, nonostante faccia il possibile per integrarsi con la sua nuova famiglia. Un evento tragico sblocca la situazione: Jamie, ferito in modo lieve, rischia la setticemia perch\u00e9 non ci sono antibiotici per curarlo. Wanda propone di recarsi alla citt\u00e0 pi\u00f9 vicina per rubare le medicine delle Anime, molto pi\u00f9 forti di quelle tradizionali. Jared, di nascosto dalla comunit\u00e0, porta Wanda in missione: la natura semplice e fiduciosa delle Anime non permette che nascano sospetti verso l'escursionista ferita, in realt\u00e0 Wanda stessa. Nel giro di poche ore, Jamie \u00e8 salvo e la comunit\u00e0 inizia a fidarsi davvero della nuova arrivata. Grazie a Wanda, le provviste iniziano ad essere abbondanti e le missioni nel mondo esterno pi\u00f9 sicure.\nWanda/Melanie \u00e8 combattuta: Jared \u00e8 ancora innamorato della ragazza, mentre Ian impara a conoscere Viandante e se ne affeziona, ricambiato. Wanda prende la decisione di abbandonare definitivamente il corpo di Melanie e permetterle di vivere la sua vita. L'arrivo della Cercatrice le d\u00e0 l'occasione per insegnare a Doc, il dottore del gruppo, ad estrarre un'anima dal corpo che la ospita senza danneggiare n\u00e9 l'una n\u00e9 l'altro. In cambio, gli chiede di non essere ibernata, ma di essere seppellita accanto all'amico Walter (mancato poco tempo prima) e Wes (ucciso dalla Cercatrice) perch\u00e9 si \u00e8 affezionata tanto al mondo degli umani da non volerlo pi\u00f9 abbandonare, nemmeno dopo la morte definitiva.\nJared intuisce le intenzioni di Wanda e costringe Doc a ibernare Viandante, in attesa di un nuovo corpo che possa riportare in vita la ragazza-anima tanto importante per lui.\nDopo settimane di ibernazione Viandante si risveglia nel corpo di una ragazza molto giovane, un corpo senza autocoscienza di s\u00e9 perch\u00e9 \u00e8 stato per troppo tempo controllato da un'Anima, dunque ospite perfetto per lei, che pu\u00f2 ora restare con le persone che ama, sul pianeta che sente suo e con la sua pi\u00f9 cara amica Mel, ora tornata finalmente insieme al suo grande amore, Jared. Alla fine del libro la \"piccola\" comunit\u00e0 di Jeb scopre un altro gruppo di umani che gli dicono di non essere i soli, che ci sono altri insediamenti umani nascosti e che anche loro hanno un'Anima in un corpo umano che li aiuta proprio come Wanda.\nVersione cinematografica.\nLa Chockstone Pictures, che ha acquistato i diritti per la trasposizione cinematografica del romanzo, ha prodotto il film \"The Host\", dove Melanie Stryder \u00e8 interpretata da Saoirse Ronan."}
{"id": "1822991", "revid": "287204", "url": "https://it.wikipedia.org/wiki?curid=1822991", "title": "Veramente", "text": "Veramente \u00e8 una canzone di Mario Venuti, estratta come primo singolo dall'album \"Grandimprese\" del 2003. Il singolo \u00e8 il primo pubblicato con l'etichetta indipendente catanese \"Musica&amp;Suoni\", dopo che Venuti aveva avuto problemi contrattuali con la sua etichetta precedente \"Cyclope/Polydor\".\nIl brano ha un ottimo successo radiofonico e partecipa alla manifestazione televisiva \"Un disco per l'estate\"."}
{"id": "1822993", "revid": "1543377", "url": "https://it.wikipedia.org/wiki?curid=1822993", "title": "Parrocchie della diocesi di Vittorio Veneto", "text": "Le parrocchie della diocesi di Vittorio Veneto sono 162 e sono distribuite in comuni e frazioni appartenenti alla provincia di Treviso, alla provincia di Belluno, alla provincia di Pordenone e alla provincia di Venezia.\nForanie.\nForania di Vittorio Veneto.\nComprende le parrocchie del comune di Vittorio Veneto. La popolazione del territorio ammonta a 30.680 unit\u00e0.\nForania La Colonna.\nComprende le parrocchie dei comuni di Mareno di Piave, Susegana (esclusa la frazione di Collalto, compresa nel vic. Quartier del Piave), San Polo di Piave, Santa Lucia di Piave e Vazzola; comprende inoltre la frazione Tempio di Ormelle (diocesi di Treviso). La popolazione del territorio ammonta a 38.342 unit\u00e0.\nForania di Conegliano.\nComprende le parrocchie dei comuni di Conegliano, San Pietro di Feletto e San Vendemiano. La popolazione del territorio ammonta a 52.859 unit\u00e0.\nForania Mottense.\nComprende le parrocchie dei comuni di Motta di Livenza (esclusa la frazione di Lorenzaga, compresa nella diocesi di Concordia-Pordenone), Gorgo al Monticano, Cessalto, Chiarano e di Arzeri e Campodipietra, frazioni di Salgareda (diocesi di Treviso) La popolazione del territorio ammonta a 20.271 unit\u00e0.\nForania Opitergina.\nComprende le parrocchie dei comuni di Oderzo, Fontanelle, Mansu\u00e8 e Portobuffol\u00e9; vi fa parte, inoltre, la parrocchia di Busco-San Nicol\u00f2 di Ponte di Piave (diocesi di Treviso) La popolazione del territorio ammonta a 29.494 unit\u00e0.\nForania Pedemontana.\nComprende le parrocchie dei comuni di Cordignano, Colle Umberto, Sarmede, Cappella Maggiore e Fregona. La popolazione del territorio ammonta a 21.742 unit\u00e0.\nForania Pontebbana.\nComprende le parrocchie dei comuni di Godega di Sant'Urbano, San Fior, Gaiarine, Orsago e Codogn\u00e8; la frazione Francenigo di Gaiarine \u00e8 parte della for. Sacilese. La popolazione del territorio ammonta a 24.549 unit\u00e0.\nForania Quartier del Piave.\nComprende le parrocchie dei comuni di Pieve di Soligo, Farra di Soligo, Vidor, Sernaglia della Battaglia, Moriago della Battaglia, Refrontolo; vi fa parte anche Collalto di Susegana (comune compreso per il resto nella for. La Colonna). La popolazione del territorio ammonta a 31.867 unit\u00e0.\nForania Sacilese.\nComprende le parrocchie dei comuni di Sacile (esclusa la frazione San Odorico, parte della diocesi di Concordia-Pordenone), Brugnera (escluse la frazioni Tamai e Maron, parte della diocesi di Concordia-Pordenone) e Caneva; vi fanno parte anche Francenigo di Gaiarine (comune compreso per il resto nella for. Pontebbana) e Villanova e Ghirano di Prata di Pordenone (diocesi di Concordia-Pordenone). La popolazione del territorio ammonta a 32.853 unit\u00e0.\nForania di Torre di Mosto.\nComprende le parrocchie dei comuni di Torre di Mosto e Ceggia e quelle delle frazioni Foss\u00e0 e Grassaga di San Don\u00e0 di Piave e San Giorgio di Livenza di Caorle. La popolazione del territorio ammonta a 13.252 unit\u00e0.\nForania La Vallata.\nComprende le parrocchie dei comuni di Cison di Valmarino, Miane, Tarzo, Follina e Revine Lago. La popolazione del territorio ammonta a 15.240 unit\u00e0.\nForania Zumellese.\nComprende le parrocchie del comune di Borgo Valbelluna; alla parrocchia di Lentiai appartiene anche la frazione Marziai di Quero Vas. La popolazione del territorio ammonta a 13.913 unit\u00e0.\nUnit\u00e0 pastorali.\nLe foranie sono ulteriormente suddivise in unit\u00e0 pastorali, in tutto 33, istituite ufficialmente nel 2005 dal vescovo Giuseppe Zenti."}
{"id": "1822996", "revid": "223320", "url": "https://it.wikipedia.org/wiki?curid=1822996", "title": "Fermati o mamma spara", "text": ""}
{"id": "1823005", "revid": "401052", "url": "https://it.wikipedia.org/wiki?curid=1823005", "title": "Rietz-Neuendorf", "text": "Rietz-Neuendorf \u00e8 un comune di abitanti del Brandeburgo, in Germania.\nAppartiene al circondario dell'Oder-Sprea.\nStoria.\nNel 2003 vennero aggregati al comune di Rietz-Neuendorf i soppressi comuni di Alt Golm e Glienicke.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono al comune di Rietz-Neuendorf le frazioni (\"Ortsteil\") di Ahrensdorf, Alt Golm, Behrensdorf, Birkholz, Buckow, Drahendorf, Glienicke, G\u00f6rzig, Gro\u00df Rietz, Herzberg (con le localit\u00e0 Hartensdorf e Krachtsheide), Neubr\u00fcck (con la localit\u00e0 Ra\u00dfmannsdorf), Pfaffendorf (con la localit\u00e0 Kunersdorf), Sauen e Wilmersdorf.\nOgni frazione \u00e8 amministrata da un \"consiglio locale\" (\"Ortsbeirat\") di tre membri e da un \"presidente di frazione\" (\"Ortsvorsteher\").\nAmministrazione.\nGemellaggi.\nRietz-Neuendorf \u00e8 gemellata con:"}
{"id": "1823008", "revid": "287204", "url": "https://it.wikipedia.org/wiki?curid=1823008", "title": "Shinkansen Serie E2", "text": "Lo Shinkansen Serie E2 \u00e8 un elettrotreno giapponese per linee veloci (Shinkansen), in servizio presso la compagnia ferroviaria JR East.\nStoria.\nLo Shinkansen Serie E2 effettua servizio sulle linee T\u014dhoku, J\u014detsu e Nagano Shinkansen. Sono tre le tipologie di convoglio: N, a 8 elementi e J, a 10 elementi.\nI convogli a 8 elementi furono introdotti nell'autunno 1997 sui servizi \"Asama \"sulla Nagano Shinkansen. Su questa linea la velocit\u00e0 di servizio \u00e8 limitata a 260\u00a0km/h.\nI convogli J, della sottoserie E2' furono inizialmente costituiti da 8 elementi, e correvano in servizio \"Yamabiko \"in combinazione con gli Shinkansen Serie E3 in servizio \"Komachi\" fino a Morioka. L'accoppiamento avviene in maniera automatica grazie ad un gancio a scomparsa posto nel muso delle unit\u00e0 di testa. Nel dicembre 1998 poi sono stati introdotti altri quattro convogli per otto corse \"Asahi\" sulla J\u014detsu Shinkansen. Dal settembre 2002 tutti i convogli sono stati incrementati a 10 elementi, per effettuare i nuovi servizi \"Hayate\" (bufera) per Hachinohe a partire dal dicembre 2002.\nI convogli della sottoserie E2-1000 sono entrati in servizio sulla T\u014dhoku Shinkansen dal novembre 2001, dopo vari test. I convogli di questa variante hanno subito alcune migliorie, come i nuovi pantografi monobraccio e nuovi finestrini.\nNell'aprile 2003 il convoglio J56 (quindi non modificato) ha battuto il record giapponese su rotaie di 362\u00a0km/h, in una corsa notturna fra Urasa e Niigata, sulla J\u014detsu Shinkansen.\nSulla base della serie E2-1000, le ferrovie cinesi hanno ordinato dei convogli simili, denominati CRH2, per servizi veloci impostati a 250, 300 o 350\u00a0km/h. Il primo convoglio cinese \u00e8 arrivato nel marzo 2006.\nDescrizione tecnica.\nI convogli sono composti da 8 o 10 elementi, di cui 6 o 8 motorizzati. I motori sono degli MT205 asincroni trifase da 300\u00a0kW l'uno, presenti in quattro esemplari (rodiggio B0' B0') su ogni elemento motorizzato. La velocit\u00e0 massima di progetto \u00e8 di 315\u00a0km/h, ma in esercizio non si superano i 275\u00a0km/h, a causa dei limiti delle linee. I carrelli hanno un passo di 2500 mm, il diametro delle ruote \u00e8 di 860 mm. Gli elementi non motorizzati sono quelli di testa e di coda.\nI pantografi, tradizionali sulle prime due varianti e monobraccio sulla variante E2-1000, sono presenti sulle carrozze 4 e 6, sia nei convogli a 8 che a 10 elementi. La corrente captata \u00e8 monofase 25\u00a0kV 50\u00a0Hz, tranne sulla Nagano Shinkansen fra Karuizawa e Nagano, dove la frequenza \u00e8 di 60\u00a0Hz.\nLe sistemazione dei sedili \u00e8 3+2 nelle carrozze standard e 2+2 nelle Green car (le carrozze di prima classe). Quest'ultima \u00e8 presente solo sulla penultima carrozza, di 51 posti, cio\u00e8 la settima o la nona, a seconda della lunghezza del convoglio. A bordo sono presenti macchine automatiche per al vendita di snack."}
{"id": "1823009", "revid": "96226670", "url": "https://it.wikipedia.org/wiki?curid=1823009", "title": "Ahrensdorf", "text": "Ahrensdorf pu\u00f2 riferirsi a:"}
{"id": "1823011", "revid": "1543377", "url": "https://it.wikipedia.org/wiki?curid=1823011", "title": "Alt Golm", "text": "Alt Golm (letteralmente \"Golm vecchia\", in contrapposizione alla vicina Neu Golm \u2013 \"Golm nuova\") \u00e8 una frazione del comune tedesco di Rietz-Neuendorf, nel Land del Brandeburgo.\nStoria.\nNel 2003 il comune di Alt Golm venne aggregato al comune di Rietz-Neuendorf..\nAmministrazione.\nLa frazione \u00e8 amministrata da un \"consiglio locale\" (\"Ortsbeirat\") di tre membri e da un \"presidente di frazione\" (\"Ortsvorsteher\")."}
{"id": "1823014", "revid": "149727", "url": "https://it.wikipedia.org/wiki?curid=1823014", "title": "Behrensdorf", "text": ""}
{"id": "1823019", "revid": "97994756", "url": "https://it.wikipedia.org/wiki?curid=1823019", "title": "Crudele", "text": "Crudele \u00e8 una canzone scritta da Mario Venuti e Kaball\u00e0 presentata da Venuti al Festival di Sanremo 2004. Il brano segna l'inizio di una collaborazione fra i due artisti che dura ancora oggi.\nLa canzone si piazza solamente al decimo posto, ma ottiene il prestigioso premio della critica \"Mia Martini\"."}
{"id": "1823020", "revid": "767487", "url": "https://it.wikipedia.org/wiki?curid=1823020", "title": "Mysterious Times", "text": "Mysterious Times \u00e8 un singolo dell'anno 2004 del dj italiano Maurizio Braccagni, in arte \"DJ Lhasa\"."}
{"id": "1823021", "revid": "149727", "url": "https://it.wikipedia.org/wiki?curid=1823021", "title": "Drahendorf", "text": ""}
{"id": "1823024", "revid": "104485", "url": "https://it.wikipedia.org/wiki?curid=1823024", "title": "Danza Macabra (Saint-Sa\u00ebns)", "text": "Danza Macabra op. 40 (\"Danse macabre\") \u00e8 un breve poema sinfonico composto nel 1874 da Camille Saint-Sa\u00ebns che nacque come \"Chanson\" (voce e pianoforte) e fu successivamente strumentata.\nStoria della composizione.\nLa \"Danza Macabra\" \u00e8 stata eseguita per la prima volta il 25 gennaio 1874 ai Concerts Colonne di Parigi, dove qualche settimana prima era stato presentato il \"Pha\u00e9ton op. 39\", il secondo lavoro del genere di Camille Saint-Sa\u00ebns.\nTra le numerose fonti d'ispirazione - la danza macabra, amata dall'iconografia medievale, fu gi\u00e0 soggetto ispiratore di musiche (\"Totentanz\" di Liszt, ad esempio) e trasfigurazioni letterarie (come \"La maschera della morte rossa\" di Edgar Allan Poe) - il compositore si rivolse al poemetto grottesco scritto da Henri Cazalis sulla scorta della rinomata ballata di Goethe aveva creato una scena parodistica in cui la morte suonava un violino scordato in un cimitero.\nLa musica di Saint-Sa\u00ebns non accoglie le ordinarie suggestioni demoniache ma prende le mosse dall'originale rilettura per cercare il \"caratteristico\" in una strumentazione ammiccante e spiritosa.\nPer comporre questa musica, come vedremo nel paragrafo dopo, Camille si inspir\u00f2 al poemetto di Henri Cazalis:\nTesto.\nDi seguito la traduzione italiana del poemetto scritto da Henri Cazalis:\nAnalisi della composizione.\nI dodici rintocchi della mezzanotte sono eseguiti pizzicando una corda d'arpa (quella del Re).\nSi odono strani passi nel cimitero, riprodotti da un contrabbasso pizzicato e allora appare la Morte che suona il violino. Il violino della Morte, oltre ad avere la corda pi\u00f9 alta \"scordata\" appositamente, suona anche in tonalit\u00e0 diversa: infatti esegue degli accordi di Mi minore, mentre il brano \u00e8 in Mi maggiore. Questo tema, il \"tema del richiamo\", rappresenta la Morte che accorda il violino ed \u00e8 costituito da tre suoni: Re, Mi\u266d e Sol.\nIl tema A rappresenta i corpi dei defunti che si levano dalle tombe. Tutta la melodia si svolge sulla successione cromatica di sei semitoni: Sol, La\u266d, La, Si\u266d, Si e Do. Inizia con un'introduzione \"spettrale\" del flauto accompagnato dall'arpa per poi passare agli archi. Una terzina di timpani e riappare la Morte che comincia a suonare la sua lamentosa melodia con il suo violino scordato. Gli scheletri escono dalle tombe: sono rappresentati dal flauto e dopo la loro introduzione sulla scena riappare il violino della Morte. Avvolti in bianchi sudari si mettono a ballare forsennatamente: questa scena \u00e8 descritta dal violino e dall'orchestra, sotto i rintocchi cadenzati del triangolo e dei timpani, tutti in \"fortissimo\".\nLa danza vera e propria \u00e8 formata da contrabbassi e violoncelli (sempre in \"fortissimo\") che ripropongono il tema B inframmezzati da suoni \"animaleschi\" degli ottoni: le grida e le risa dei defunti. Nel quadro successivo riappare il tema A suonato dal violino scordato della Morte e a intervalli si presenta lo xilofono, una rappresentazione comica del rumore secco delle ossa degli scheletri che danzano. Il tema B diventa una fuga, una variazione sul famoso tema del \"Dies irae\", suonato da tutta l'orchestra e poi presentato prima dai legni e poi dai tromboni. Un'altra variazione sul tema B: introduzione del violino, passaggio ai legni, ritorno al violino e ripresa da tutti gli archi. Il silenzio \u00e8 rotto dalla Morte che riprende a suonare prima il tema A e poi il tema B, sotto forma di canone, presentato da violino, trombe e xilofoni. A questo segue un breve tema di passaggio eseguito dall'orchestra al completo, poi decrescere in un \"pianissimo\": l'orchestra ripropone frammenti del tema A interrotti dal rullare in crescendo dei timpani. Il tema passa poi alle trombe.\nInizia un folle crescendo: gli archi imitano le folate del vento mentre il violino scordato suona di nuovo il tema A e il tema B (quest'ultimo variato): il crescendo arriva a un \"fortissimo\", fatto dalla sovrapposizione del tema A suonato dagli archi e del tema B, riproposto dagli ottoni, il tutto scandito dall'assordante esplodere degli archi. Persino il vento (rappresentato ancora dagli archi) si unisce al coro degli spiriti (orchestra).\nImprovvisamente si arresta tutto. Si sente solo un oboe, che rappresenta il canto del gallo, ovvero l'alba. Un rabbioso colpo di timpani e il tremolo d'archi segna la fine della ridda e la Morte, vinta dall'arrivo dell'alba, suona il tema conclusivo con il suo scordato violino.\nLa scena (e la composizione) si conclude con un pizzicato d'archi."}
{"id": "1823025", "revid": "344503", "url": "https://it.wikipedia.org/wiki?curid=1823025", "title": "Fermati, o mamma spara", "text": "Fermati, o mamma spara (\"Stop! Or My Mom Will Shoot\") \u00e8 un film del 1992 diretto da Roger Spottiswoode, con protagonisti Sylvester Stallone ed Estelle Getty.\nLa pellicola \u00e8 uscita nelle sale cinematografiche statunitensi il 21 febbraio 1992.\nTrama.\nIl sergente della polizia di Los Angeles Joe Bomowski riceve la visita della madre Tutti. La signora \u00e8 sempre stata molto invadente ed impicciona con il proprio figlio, il quale non fa di certo i salti di gioia nel rivederla. La donna comincia cos\u00ec a sistemare e pulire la casa di Joe, compiendo anche disastri, come quando lava la sua pistola con il detersivo, danneggiandola irreparabilmente. Mentre passeggia, Tutti nota un tizio che vende armi sulla strada dinanzi ad un furgone: pensa cos\u00ec di rimediare al suo sbaglio, comprando una nuova pistola al figlio.\nAppena s'allontana, soddisfatta dell'acquisto, nota un'auto che passa davanti al furgone e che spara alcuni colpi di pistola, uccidendo un uomo; cos\u00ec Tutti riferisce l'accaduto al figlio, il quale comprende, con gran frustrazione, che la madre dovr\u00e0 restare l\u00ec a lungo. Tutti prende conoscenza anche nell'ambiente di lavoro di Joe: stringe amicizia con il tenente Gwen Harper, superiore di Joe ed un tempo sua fidanzata, s'intromette anche nelle indagini del poliziotto Ross, che cos\u00ec litiga con Joe.\nIl caso vuole che proprio Tutti scopra che dietro l'omicidio al quale ha assistito ci sia un traffico clandestino di armi. Si scopre poi che al capo di questa associazione clandestina c'\u00e8 un uomo d'affari tanto affascinante quanto insospettabile, Parnell. Joe cerca cos\u00ec di dare la caccia a questo boss, ma deve fare i conti anche con la madre Tutti, che lo segue in tutti i modi anche nelle situazioni pi\u00f9 critiche e pericolose. Alla fine sar\u00e0 anche grazie alla madre se Joe riuscir\u00e0 a catturare Parnell e la sua banda di criminali e, sempre grazie a Tutti, Joe e Gwen riprendono la loro relazione.\nProduzione.\nLa pellicola \u00e8 stata girata interamente in California, nelle seguenti localit\u00e0: Los Angeles, Long Beach, Downtown e Santa Rosa; per le scene della casa di Joe venne scelta la 1124 W di Kensington Road, Los Angeles.\nBudget e Incassi.\nIl budget per la produzione del film \u00e8 stato di 45 milioni di dollari, nonostante le critiche negative, la pellicola ha avuto un discreto successo, incassando 70.611.210 dollari a livello mondiale. Il film per\u00f2 ha avuto pi\u00f9 successo all'uscita in VHS e DVD.\nCritica.\nIl film ha ricevuto recensioni estremamente negative, sulla base di 23 recensioni ha avuto il 4% di recensioni positive su Rotten Tomatoes.\nSylvester Stallone sostiene che questo \u00e8 \"il film peggiore che lui abbia mai fatto\" e durante un'intervista all'Ain't It Cool News ha detto che questo \u00e8 \"uno dei peggiori film mai realizzato in tutto il sistema solare\" e che \"un Platelminte avrebbe scritto sicuramente un soggetto migliore\"."}
{"id": "1823027", "revid": "767487", "url": "https://it.wikipedia.org/wiki?curid=1823027", "title": "Qualcosa brucia ancora", "text": "Qualcosa brucia ancora \u00e8 una canzone scritta e cantata da Mario Venuti, ed estratta come primo singolo dall'album \"Magneti\", quinto lavoro del cantautore siracusano, pubblicato nel 2006."}
{"id": "1823028", "revid": "486946", "url": "https://it.wikipedia.org/wiki?curid=1823028", "title": "Cartante", "text": ""}
{"id": "1823029", "revid": "287204", "url": "https://it.wikipedia.org/wiki?curid=1823029", "title": "Glienicke", "text": ""}
{"id": "1823041", "revid": "1543377", "url": "https://it.wikipedia.org/wiki?curid=1823041", "title": "Gro\u00df Rietz", "text": "Gro\u00df Rietz (in basso sorabo \"R\u011bc\") \u00e8 una frazione del comune tedesco di Rietz-Neuendorf, nel Land del Brandeburgo.\nMonumenti e luoghi d'interesse.\nGro\u00df Rietz \u00e8 particolarmente nota per il suo castello barocco.\nAmministrazione.\nLa frazione \u00e8 amministrata da un \"consiglio locale\" (\"Ortsbeirat\") di tre membri e da un \"presidente di frazione\" (\"Ortsvorsteher\")."}
{"id": "1823045", "revid": "287204", "url": "https://it.wikipedia.org/wiki?curid=1823045", "title": "Jerome Le Banner", "text": ""}
{"id": "1823046", "revid": "104458", "url": "https://it.wikipedia.org/wiki?curid=1823046", "title": "Neubr\u00fcck", "text": ""}
{"id": "1823047", "revid": "767487", "url": "https://it.wikipedia.org/wiki?curid=1823047", "title": "No Controles (C.Y.T. Remixes)", "text": "No Controles (C.Y.T. Remixes) \u00e8 un singolo dell'anno 2004 del dj Maurizio Braccagni (in arte \"DJ Lhasa\") che include alcuni remix ufficiali di C.Y.T. dell'omonimo brano del 1983."}
{"id": "1823048", "revid": "2138421", "url": "https://it.wikipedia.org/wiki?curid=1823048", "title": "Pfaffendorf", "text": ""}
{"id": "1823049", "revid": "149727", "url": "https://it.wikipedia.org/wiki?curid=1823049", "title": "Sauen", "text": ""}
{"id": "1823051", "revid": "767487", "url": "https://it.wikipedia.org/wiki?curid=1823051", "title": "Fort de Chartres", "text": "Fort de Chartres fu una postazione militare francese eretta nel 1720 lungo il fiume Mississippi e centro amministrativo della regione del \"Pays des Illinois\". Fu intitolato in onore di Louis, duca di Chartres figlio del reggente Filippo di Orl\u00e9ans.\nNel dicembre 1718 un contingente francese part\u00ec da Nuova Orleans sotto il comando di Pierre Dugu\u00e9 de Boisbriand. Avevano il compito di sorvegliare gli Indiani Fox, i quali spesso operavano razzie a danno dei villaggi francesi. Costruirono dunque un forte in legno. Come difesa alla postazione c'era solo una palizzata, con due bastioni agli angoli opposti.\nDopo soli cinque anni, le frequenti inondazioni del fiume lo danneggiarono gravemente. Cos\u00ec si decise di costruire un secondo forte, pi\u00f9 lontano dal letto del fiume, ma ancora in aperta prateria. All'interno c'erano quattro costruzioni. Era dfeso da una cinta in pietra con bastioni in ciascuno dei quattro angoli. All'esterno del forte c'erano una cappella e qualche residenza.\nAnche la seconda costruzione degrad\u00f2 rapidamente; nel 1742 vennero fatte alcune importanti riparazioni. Nel 1747 la guarnigione si spost\u00f2 a Kaskaskia.\nGi\u00e0 negli anni Trenta le autorit\u00e0 francesi si poneva il problema sull'utilit\u00e0 di edificare un forte in pietra, per proteggere i loro interessi in Louisiana. La discussione verteva sul luogo dove venisse eretta la costruzione: gli ufficiali di Nuova Orl\u00e9ans propesero per un luogo vicino a Kaskaska, ma l'ufficiale locale prefer\u00ec nelle vicinanze delle prime due costruzioni. Venne scelta la seconda opzione; i lavori per il nuovo forte in pietra iniziarono nel 1753 e finirono nel 1756.\nFort de Chartres serv\u00ec ai francesi come postazione militare solo una decina di anni, poich\u00e9 con il Trattato di Parigi del 1763 sanciva il passaggio di gran parte delle colonie francesi del Nordamerica alla Gran Bretagna.\nI britannici arrivarono nel 1765, rinominandolo \"Fort Cavendish\", ma gi\u00e0 nel 1771 lo abbandonarono.\nNell'Ottocento il sito militare and\u00f2 in rovina. Nel 1913 lo Stato dell'Illinois autorizz\u00f2 l'acquisto del sito. Nel Novecento il forte venne ricostruito, come testimonianza della cultura franco-indiana."}
{"id": "1823053", "revid": "1573940", "url": "https://it.wikipedia.org/wiki?curid=1823053", "title": "Nebuserra", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\nN5-S12-F12-s\nnbw wsr r\u02c1 - Nebuserra - Divino Ra d'oro\ni-i-O29:D36-n:n:n\ny \u02c13 mw - Yamu\nIl nome di questo sovrano \u00e8 stato rinvenuto su uno scarabeo"}
{"id": "1823054", "revid": "30610", "url": "https://it.wikipedia.org/wiki?curid=1823054", "title": "Un altro posto nel mondo", "text": "Un altro posto nel mondo \u00e8 un brano musicale scritto da Mario Venuti e Kaball\u00e0, e presentato al Festival di Sanremo 2006 nella sezione \"gruppi\", in quanto Venuti si esibiva insieme al suo gruppo Arancia Sonora."}
{"id": "1823055", "revid": "148782", "url": "https://it.wikipedia.org/wiki?curid=1823055", "title": "Costa Balene", "text": ""}
{"id": "1823060", "revid": "401052", "url": "https://it.wikipedia.org/wiki?curid=1823060", "title": "Sch\u00f6neiche bei Berlin", "text": "Sch\u00f6neiche bei Berlin (letteralmente: \u00abSch\u00f6neiche presso Berlino\u00bb) \u00e8 un comune di abitanti del Brandeburgo, in Germania.\nAppartiene al circondario dell'Oder-Sprea.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nInfrastrutture e trasporti.\nStrade.\nIl territorio comunale \u00e8 lambito dalla strada federale B\u00a01/B\u00a05.\nFerrovie.\nSch\u00f6neiche \u00e8 servita dalla \"Sch\u00f6neicher-R\u00fcdersdorfer Stra\u00dfenbahn\", una linea tranviaria interurbana proveniente da R\u00fcdersdorf, che collega il centro abitato alla \"S-Bahn\" berlinese presso Friedrichshagen.\nAmministrazione.\nGemellaggi.\nSch\u00f6neiche \u00e8 gemellata con:"}
{"id": "1823062", "revid": "119323699", "url": "https://it.wikipedia.org/wiki?curid=1823062", "title": "Sch\u00f6neiche", "text": "Sch\u00f6neiche pu\u00f2 riferirsi a:"}
{"id": "1823063", "revid": "1718925", "url": "https://it.wikipedia.org/wiki?curid=1823063", "title": "Teresa Stolz", "text": "Viene solitamente associata alla figura e all'opera di Giuseppe Verdi, avendo cantato molte opere del maestro. \u00c8 stata descritta come \"il soprano verdiano drammatico per eccellenza, potente e appassionata, ma dotata da tono sicuro e da molto autocontrollo\".\nBiografia.\nTeresa Stolz (viene talvolta indicata con la versione ceca del suo nome, \"Terezie\"), nacque a Kostelec nad Labem, nell'Impero austriaco, nel 1834, anche se attualmente la sua citt\u00e0 natale \u00e8 parte della Repubblica Ceca. Ella inizi\u00f2 i propri studi sotto la guida di Josef Neruda, per poi passare al Conservatorio di Praga sotto la guida di Giovanni Battista Gordigiani. Venne espulsa dal conservatorio nell'ottobre del 1851, ma continu\u00f2 i suoi studi con Vojt\u011bch \u010caboun. A questo punto fu Teresa stessa a decidere di recarsi a Trieste, ove raggiunse il fratello e dove studi\u00f2 col compositore Luigi Ricci (che nel 1848 aveva diretto la premi\u00e8re de \"Il corsaro\" di Giuseppe Verdi e che poi divenne suo cognato). Fece il proprio debutto a Tbilisi nel 1857, ed apparizioni ad Odessa, Costantinopoli, Nizza, Granada ed altri luoghi di rilievo. Nel 1864 torn\u00f2 in Italia, a Milano, come pupilla di Francesco Lamperti. Il suo debutto europeo si tenne a Torino nello stesso anno. \nAl Teatro Comunale di Bologna diretta da Angelo Mariani debutta il 5 ottobre 1864 come Elvira in Ernani seguita da Matilde in Guglielmo Tell (opera).\nApparve regolarmente al Teatro alla Scala di Milano tra il 1865 ed il 1877.\nAl Teatro Regio di Parma nel 1866 \u00e8 Rachele ne L'ebrea e nel 1867 Alice in Roberto il diavolo, Amelia in Un ballo in maschera e la protagonista di Norma (opera).\nDivenne nota quando Mariani la volle come Elisabetta di Valois nella prima rappresentazione italiana di \"Don Carlo\", a Bologna con Antonietta Fricci, Giuseppe Capponi (tenore) ed Antonio Cotogni, il 27 ottobre 1867 seguita da Amelia in \"Un ballo in maschera\" con Sofia Scalchi, Capponi e Cotogni.\nNel 1868 alla Scala \u00e8 Elisabetta di Valois in \"Don Carlo\" diretta da Franco Faccio e a Bologna diretta da Mariani \u00e8 Rachele ne \"L'ebrea\" con Capponi.\nPer Teresa Stolz venne creato il ruolo di Leonora nella versione rivisitata de \"La forza del destino\", di Verdi, la cui prima con Mario Tiberini si tenne con successo a Milano il 27 febbraio 1869. Cant\u00f2 nuovamente nella \"premi\u00e8re\" della versione rivisitata del \"Don Carlo\" nel 1869 a Parma.\nAl Teatro La Fenice di Venezia, nel 1870 \u00e8 Elisabetta di Valois, in \"Don Carlo\" con Cotogni e nel 1871 la regina Maria di Spagna in \"Ruy Blas\" di Filippo Marchetti con Cotogni, Valentina ne \"Gli ugonotti\" con Cotogni e \"Linda d'Ispahan\" nella prima assoluta di Francesco Malipiero (compositore) con Achille De Bassini.\nFu la prima inoltre a cantare nel ruolo protagonista nel successo dell\"'Aida\" in Italia (Scala, 8 febbraio 1872 diretta da Faccio con Maria Waldmann ed Ormondo Maini; fu anche la prima rappresentazione europea dell'opera). Verdi non aveva presenziato alla prima mondiale tenutasi al Cairo nel dicembre precedente in quanto considerava l'esibizione alla Scala di Milano l'unica e vera prima teatrale che avrebbe consacrato l'opera al successo, come di fatto fu.\nSempre nel 1872 \u00e8 \"Aida\" a Parma con la Waldmann e Capponi alla presenza del compositore.\nNel 1873 \u00e8 \"Aida\" con la Waldmann al Teatro San Carlo di Napoli.\nLa Stolz fu anche soprano solista nel successo della prima assoluta del \"Requiem\" diretta da Verdi con la Waldmann, Capponi e Maini il 2 maggio 1874 nella Chiesa di San Marco (Milano) e fu presente a tutte le esibizioni che il maestro fece di quest'opera alla Scala, nel successo all'Op\u00e9ra-Comique di Parigi ed in giro per l'Europa, compresa quella alla Royal Albert Hall di Londra nel 1875 con la Waldmann ed Angelo Masini. \nSempre nel 1875 canta il \"Requiem\" diretta da Faccio con la Waldmann e Masini al Teatro Malibran di Venezia.\nFu ancora \"Aida\" sotto la direzione di Verdi a Vienna nel 1875 ed al Th\u00e9\u00e2tre-Italien di Parigi nel 1876 con la Waldmann, Masini ed \u00c9douard de Reszke.\nNel 1878 a Bologna canta il \"Requiem\" diretta da Faccio con Giuseppina Pasqua e Maini.\nTra gli altri suoi ruoli ricordiamo quello di protagonista in \"Lucrezia Borgia\" di Donizetti, la \"Norma\" di Bellini, sempre come protagonista, e ancora una volta quello di prima donna nella \"Giovanna d'Arco\" di Verdi. Inoltre ricopr\u00ec il ruolo di Matilde nel \"Guglielmo Tell\" di Rossini, di Alice nel \"Robert le diable\" di Meyerbeer, di Amelia in \"Un ballo in maschera\", di Gilda nel \"Rigoletto\" e di Desdemona nell\"'Otello\", tutte di Verdi.\nLa sua carriera si svolse tra Mosca, San Pietroburgo, il Cairo, Palermo, Bologna, Milano, Vienna, Parigi e Londra.\nMor\u00ec a Milano nel 1902, un anno dopo Verdi, ed ivi venne sepolta, al cimitero Monumentale di Milano.\nIl rapporto con Verdi.\nTeresa Stolz fu l'amante e poi la fidanzata ufficiale del direttore e compositore Angelo Mariani. Questa relazione termin\u00f2 attorno al 1871, ma molte furono le complicazioni che avevano portato a questa rottura. Mariani era stato un ottimo amico di Verdi, ma il rapporto si era incrinato proprio nel 1871, quando Verdi aveva chiesto a Mariani di dirigere al suo posto la premi\u00e8re internazionale dell'\"Aida\" al Cairo, ben sapendo che Teresa Stolz sarebbe rimasta a Milano per la successiva prima alla Scala con Verdi. La Stolz era stata accusata da molti di avere una relazione con Verdi, ma ad oggi tale tesi non pu\u00f2 essere comprovata. Quel che \u00e8 certo \u00e8 che Verdi dedic\u00f2 molto del suo tempo all'allestimento della prima milanese dell'\"Aida\" nel 1872. Mariani mor\u00ec di cancro nel 1873, ed il 4 settembre 1875 il giornale fiorentino \"Il Pungolo\" pubblic\u00f2 i primi cinque articoli con dettagli intimi della vita privata della Stolz, accusandola di relazioni immorali sia con Mariani che con Verdi."}
{"id": "1823073", "revid": "599013", "url": "https://it.wikipedia.org/wiki?curid=1823073", "title": "Giovanni Bartolucci", "text": "Carriera.\nClub.\nInizi con Fiorentina e Juventus.\nFiglio d'arte (il padre Attilio ha giocato nelle giovanili del ) Giovanni Bartolucci cresce calcisticamente nella fino ad esordire in Serie A contro la il 10 giugno 2001, non ancora maggiorenne, sotto la guida di Roberto Mancini. A seguito delle vicende societarie che portano alla retrocessione la squadra toscana, Bartolucci, insieme ad Andrea Luci e Claudio Scarzanella, si accasa alla . Con la primavera bianconera, allenata da Gian Piero Gasperini, vince il Torneo di Viareggio per due anni consecutivi. Esordisce anche con la prima squadra di Marcello Lippi in finale di Coppa Italia, e sempre contro la Lazio.\nCrotone, Pisa e Sassari Torres.\nNell'estate 2004 viene girato in prestito al Crotone, in Serie B, dove militano altri suoi ex compagni bianconeri e allenata dal suo ex tecnico della primavera bianconera Gasperini. Nel mercato invernale si trasferisce a Pisa, in Serie C1. In seguito gioca un anno nella Sassari Torres arrivando a disputare con i sardi i play-off per la promozione in Serie B, persi contro il .\nSiena e ritorno in Serie C1.\nNella stagione 2006-2007 viene acquistato dal , in Serie A, dove non colleziona neanche una presenza ma 18 presenze e 2 gol nella formazione Primavera.\nCos\u00ec l'anno seguente decide di trasferirsi nuovamente in Serie C1 al e poi nel 2008-2009 nella Pistoiese, riuscendo anche a segnare il suo primo gol tra i professionisti.\nNell'estate del 2009 Bartolucci cambia nuovamente casacca trasferendosi al Lecco, sempre in Serie C1. Qui gioca con continuit\u00e0, segna 2 gol e i blucelesti retrocedono.\nGubbio.\nL'anno successivo inizia cos\u00ec l'avventura nel Gubbio, squadra neopromossa in Serie C1 e allenata da Vincenzo Torrente. Bartolucci \u00e8 titolare fisso nella formazione e contro il , il 27 febbraio 2011 (giorno del suo compleanno), arriva anche la prima marcatura stagionale. Conclude la stagione con la promozione in Serie B collezionando in totale 28 presenze e un gol.\nNella stagione cadetta al Gubbio gioca di meno e conclude la stagione con 21 presenze in campionato, retrocedendo. Rimane nel club eugubino fino al 2014.\nScandicci.\nNel 2014 si accasa allo Scandicci, formazione toscana di Serie D dove gioca per due stagioni. Nell'estate 2016 non rinnova il contratto e rimane svincolato."}
{"id": "1823076", "revid": "1429175", "url": "https://it.wikipedia.org/wiki?curid=1823076", "title": "Morbillivirus", "text": "Morbillivirus \u00e8 un genere di virus appartenente all'ordine \"Mononegavirales\", alla famiglia \"Paramyxoviridae\" e alla sottofamiglia \"Orthoparamyxovirinae\". Sono dei virus a singolo filamento di RNA e provvisti di capside che causano patologie, come morbillo, cimurro del cane (malattia di Carr\u00e8), peste bovina e peste dei piccoli ruminanti, altamente infettive.\nSpecie.\nFino al 1988 erano state identificate 4 specie di \"Morbillivirus\", che causano infezioni a mammiferi terrestri, uomo compreso. Negli ultimi anni, per\u00f2, si sono verificate diverse epidemie che hanno interessato mammiferi marini come focidi e cetacei, che hanno portato alla istituzione di altre specie virali.\nAd oggi, al genere sono ascritte le seguenti specie:\nTutti i virus appartenenti al genere sono antigenicamente correlati."}
{"id": "1823079", "revid": "1933156", "url": "https://it.wikipedia.org/wiki?curid=1823079", "title": "Jayadeva", "text": "Poche le notizie che si hanno sulla vita di Jayadeva. Nel \"G\u012btagovinda\",dichiara che la sua citt\u00e0 natale fu Kindubilva (80), forse l'attuale villaggio bengalese di Kenduli ma, secondo Barbara Stoler Miller il suo rapporto con il culto di Jagann\u0101tha, a Puri , sembra essere meglio fondato.\nSempre lo \"G\u012btagovinda\" avverte che suo padre di chiamava Bhojadeva, mentre sua madre era R\u0101m\u0101dev\u012b (284) , sua moglie fu Padm\u0101vat\u012b (2 e 242).\nLe leggende tradizionali intorno alla sua figura lo indicano di nascita br\u0101hmanica, presto divenuto rinunciante (\"sanny\u0101sa\") e itinerante : non sostava mai sotto lo stesso albero per rifuggire gli attaccamenti verso il posto; questo finch\u00e9 un brahmano di Puri gli comunica che Jagannath\u0101 (\"Signore del mondo\", intende K\u1e5b\u1e63\u1e47a/Vi\u1e63\u1e47u) lo vuole sposo di una figlia di un altro brahmano, Padm\u0101vat\u012b, offerta momentaneamente al tempio come danzatrice sacra. \nL'unione tra Jayadeva e Padm\u0101vat\u012b fu ispirata alla devozione verso Dio, a tanto che mentre Jayadeva compilava lo \"G\u012btagovinda\", Padm\u0101vat\u012b danzava i suoi versi. \n\u00c8 certo che Jayadeva abbia vissuto, con altri poeti, presso la corte del re vi\u1e63\u1e47uita Lak\u1e63ma\u1e47asena (1179-1205).\nSono conosciute altre opere poetiche di Jayadeva: due poesie in hindi antico raccolte nell\u0100di Granth\", che fa collocare Jayadeva tra i bhagat del sikhismo col nome di Bhagat Jaidev\"'."}
{"id": "1823082", "revid": "1833487", "url": "https://it.wikipedia.org/wiki?curid=1823082", "title": "Carte da gioco Most-wanted iraqi", "text": "Most-wanted iraqi \u00e8 un mazzo di carte da poker che i militari statunitensi idearono per aiutare le truppe ad identificare i membri pi\u00f9 ricercati del governo di Saddam Hussein durante l'invasione dell'Iraq nel 2003.\nStoria.\nIl mazzo, composto da 52 carte, raffigurava i 52 dirigenti del regime iracheno che gli statunitensi inserirono nella lista dei ricercati, i quattro assi erano impersonati da Saddam Hussein, dai due figli e dal segretario particolare del rais. Ogni carta conteneva il nome della persona ricercata, una foto (se disponibile) e la carica. Le carte dal valore pi\u00f9 alto, ovvero assi e re, si riferivano alle persone in cima alla lista dei pi\u00f9 ricercati.\nLe carte sono state commercializzate anche in Italia allegate al quotidiano \"Libero\".\nDi seguito l'elenco delle carte con i rispettivi ricercati."}
{"id": "1823091", "revid": "223320", "url": "https://it.wikipedia.org/wiki?curid=1823091", "title": "Intermodalit\u00e0", "text": ""}
{"id": "1823093", "revid": "287204", "url": "https://it.wikipedia.org/wiki?curid=1823093", "title": "Balne\u00e1rio Arroio do Silva", "text": "Balne\u00e1rio Arroio do Silva \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823095", "revid": "287204", "url": "https://it.wikipedia.org/wiki?curid=1823095", "title": "Balne\u00e1rio Gaivota", "text": "Balne\u00e1rio Gaivota \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823096", "revid": "287204", "url": "https://it.wikipedia.org/wiki?curid=1823096", "title": "Ermo (Brasile)", "text": "Ermo \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823098", "revid": "110157", "url": "https://it.wikipedia.org/wiki?curid=1823098", "title": "Jacinto Machado", "text": "Jacinto Machado \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823108", "revid": "110157", "url": "https://it.wikipedia.org/wiki?curid=1823108", "title": "Maracaj\u00e1", "text": "Maracaj\u00e1 \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823109", "revid": "123000709", "url": "https://it.wikipedia.org/wiki?curid=1823109", "title": "Miroglio", "text": "La Miroglio \u00e8 un'azienda italiana di abbigliamento, nata ad Alba in provincia di Cuneo. Oggi gruppo internazionale, \u00e8 presente in 20 Paesi con 35 societ\u00e0. La divisione abbigliamento sviluppa in parallelo la propria rete di negozi, giunta oggi a contare oltre 900 monomarca.\nStoria.\nL'azienda venne fondata ad Alba nel 1947 da Giuseppe Miroglio, figlio di Carlo e Angela, gi\u00e0 commercianti di stoffe sul finire dell'800.\nL'inizio dell'attivit\u00e0 industriale del gruppo risale a quando Giuseppe Miroglio decide di entrare nella produzione di tessuti di seta e installa i primi telai. Nel 1955, con i figli Franco e Carlo che entrano alla guida dell'azienda, viene creata la \"Vestebene\" (oggi \"Miroglio Fashion\"), divisione dedicata alla produzione di confezioni in serie, che sar\u00e0 poi sviluppata negli anni dallo storico manager Roberto Ronchi . Nel 1958 il Gruppo Miroglio amplia la propria attivit\u00e0 nell'area tessile con l'avvio di una moderna fabbrica di tintoria, stamperia e finissaggio di tessuti, completando cos\u00ec la filiera dal tessuto all'abito confezionato.\nNegli anni settanta Vestebene comincia a delocalizzare la produzione, prima in Grecia, poi in altri Paesi del bacino del Mediterraneo, dalla Tunisia all'Egitto, mentre la divisione tessuti entra anche nei settori della carta transfer e delle filature. Nei due decenni successivi prosegue l'ampliamento del gruppo con apertura di nuovi stabilimenti nel Meridione, in particolare nel territorio pugliese. Il 2 giugno del 1973 Giuseppe Miroglio viene nominato Cavaliere del Lavoro. Nel 1973 nasce la Fondazione Opera Elena Miroglio (oggi Fondazione Elena e Gabriella Miroglio), con lo scopo di promuovere attivit\u00e0 di assistenza sociale, sanitaria e culturale. Particolare attenzione viene posta alle attivit\u00e0 rivolte ai dipendenti del Gruppo (assistenza economica e sanitaria), verso i loro figli (asili, colonie, borse di studio) e verso i pensionati (viaggi, attivit\u00e0 motorie e ricreative). Nel 1983 Franco Miroglio viene insignito dell\u2019onorificenza di Cavaliere del Lavoro.\nNel 1984 viene lanciato il marchio Elena Mir\u00f2 e negli stessi anni il Gruppo attiva una collaborazione con grandi stilisti come Moschino e Krizia. La nuova strategia porter\u00e0 alla nascita degli altri brand del gruppo: Caract\u00e8re e Diana Gallesi. Nel 1993 nasce invece il marchio Motivi.\nNel 2001 entra nel mercato bulgaro, con l'acquisizione di uno storico stabilimento a Sliven.\nNell'ottobre del 2002 Carlo Miroglio, presidente del gruppo Miroglio, viene insignito dal Presidente della repubblica dell'onorificenza di cavaliere di gran croce.\nNel 2003 iniziano a diffondersi le voci di un imminente disimpegno della Miroglio dai suoi stabilimenti produttivi di filatura nel sud Italia, partendo da quello di Castellaneta che verr\u00e0 chiuso nella primavera dell'anno successivo.\nNel dicembre 2004 il Gruppo Miroglio sigla un accordo di joint venture con Elegant Prosper, azienda cinese specializzata nell'abbigliamento femminile di medio-alto livello. La joint venture prevede un primo passo in direzione del rafforzamento e dello sviluppo del marchio. Seguiranno progetti specifici, miranti a far conoscere i marchi italiani della Miroglio nel Paese asiatico.\nNel settembre 2005 il brand \"Elena Mir\u00f2\" fa sfilare sulle passerelle di Milano Moda Donna modelle taglia 48 e oltre.\nAlla fine del 2006 il gruppo Miroglio supera la quota di mille negozi con le proprie insegne.\nNel 2007, in occasione della Festa della donna, Elena Miroglio viene insignita del titolo di cavaliere della Repubblica, per il contributo dato dal marchio Elena Mir\u00f2 e dall'azienda al fine di \u201cemancipare le donne da un concetto estetico costrittivo\u201d.\nNel giugno 2008, il gruppo Miroglio entra in \"partnership\" con il gruppo Ayaydin, sul mercato turco. L'accordo prevede il supporto del gruppo Miroglio alla crescita del gruppo Ayaydin sul mercato domestico e sui mercati emergenti (tra i quali Russia, Romania, Ucraina, Bulgaria, Kazakistan, Moldavia). L'accordo prevede un piano di importanti investimenti quinquennali..\nAlla fine del 2008 si \u00e8 concretizzata anche la chiusura dell'altro stabilimento di filatura pugliese del gruppo, quello di Ginosa, e tale fatto \u00e8 stato anche oggetto di una interrogazione parlamentare.\nNel dicembre 2019 cambia il vertice del gruppo Miroglio con Alberto Racca, che assume l'incarico di AD del Gruppo.\nStruttura e marchi.\nIl gruppo Miroglio opera tramite tre distinte societ\u00e0: \"Miroglio Fashion\" (nel settore abbigliamento, presidente Elena Miroglio, CEO Alberto Racca), \"Sublitex\" (specializzata in stampa sublimatica e carta transfer, presidente Giuseppe Miroglio, Ceo Giuseppe Lano) e M2LOG (offerta di servizi specialistici nel sourcing e nella logistica, presidente Mario Mont\u00f9, Ceo Stefano Careglio).\nI marchi di abbigliamento che fanno capo al gruppo sono nove: \"Motivi\", presente nel segmento \"fast fashion\", creato negli anni '90 per un target giovane; \"Oltre\", nato nel 2001 per una donna dal gusto e dallo stile giovanile e \"Fiorella Rubino\" (il \"fast fashion\" \"curvy\"). L'offerta si completa con i marchi \"Elena Mir\u00f2\", \"Luisa Viola\" e \"Diana Gallesi\". Infine i marchi \"Ipekyol\", \"Twist\" e \"Machka\", realizzati in \"partnership\" col Gruppo Ayaydin."}
{"id": "1823110", "revid": "287204", "url": "https://it.wikipedia.org/wiki?curid=1823110", "title": "Meleiro", "text": "Meleiro \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823111", "revid": "57974", "url": "https://it.wikipedia.org/wiki?curid=1823111", "title": "Federico l'olandese volante", "text": ""}
{"id": "1823112", "revid": "180559", "url": "https://it.wikipedia.org/wiki?curid=1823112", "title": "Tuttobasket", "text": "Tuttobasket \u00e8 stata una trasmissione radiofonica di Radio Rai, nata nel 1978 da un'idea di Massimo De Luca, il quale, oltre ad esserne l'ideatore, ne fu il primo conduttore, per poi passare la mano a Massimo Carboni, che dal 1987 ne \u00e8 stato saldamente al timone fino al 2008, anno del suo pensionamento. Dopo un anno di interregno con la conduzione dal campo principale di Gianni Decleva, dal 2009 il testimone \u00e8 stato preso da Alberto Pancrazi che lo ha tenuto fino all'ultima puntata della trasmissione il 5 maggio 2013.\nAndava in onda solitamente la domenica, subito dopo il GR1 delle 19:00, e seguiva in diretta i secondi tempi delle gare del massimo campionato italiano di pallacanestro. Proprio questa sua collocazione, l'ha resa negli anni un programma di successo, testimoniato da indici di ascolto molto alti.\nLa trasmissione \u00e8 nata sulla scia della sorella maggiore \"Tutto il calcio minuto per minuto\" e ne ricalca la formula. Un conduttore dallo studio centrale, coadiuvato dagli inviati sui campi di gioco.\nNel 2013, dopo 35 anni, la trasmissione chiude i battenti per lasciare spazio, a partire dal 13 ottobre, ad un nuovo contenitore dal titolo \"Palasport\" condotto da Simonetta Martellini nel quale vengono raccontate in diretta le partite di basket e di volley."}
{"id": "1823114", "revid": "76964005", "url": "https://it.wikipedia.org/wiki?curid=1823114", "title": "Vicarianza", "text": "La vicarianza in una formula mineralogica \u00e8 quella propriet\u00e0 per la quale si pu\u00f2 sostituire un atomo o uno ione di un elemento in una struttura cristallina, con un altro elemento simile per carica e dimensione.\nNei casi di vicarianza, il minerale \u00e8 o una miscela isomorfa, cio\u00e8 stesso edificio reticolare ma differente composizione chimica dipendente dalle particelle vicarianti.\nOppure pu\u00f2 essere polimorfa, come per esempio nei casi della grafite o del diamante. Questo avviene quando a parit\u00e0 di costituzione chimica l'edificio reticolare \u00e9 differente."}
{"id": "1823115", "revid": "1318658", "url": "https://it.wikipedia.org/wiki?curid=1823115", "title": "Mausoleo di Cecilia Metella", "text": "Il mausoleo di Cecilia Metella \u00e8 un grandioso monumento funerario romano, situato nei pressi della via Appia. Costituisce con il Castrum Caetani un continuum archeologico, che sorge a Roma, poco prima del III miglio della Via Appia Antica, subito dopo il complesso costituito dal circo, dalla villa, e dal sepolcro del figlio dell'imperatore Massenzio, Valerio Romolo.\nNel 2018 il circuito museale della tomba di Cecilia Metella e della villa dei Quintili ha registrato visitatori ed un introito lordo totale di euro.\nIl mausoleo.\nLa collocazione del mausoleo di Cecilia Metella veniva cos\u00ec descritta, nel 1855:\nDi Cecilia Metella non si hanno notizie personali, salvo che era figlia di Quinto Cecilio Metello Cretico, e moglie di un Crasso che si presume essere il figlio di una Venulei e di quel Marco Licinio Crasso (forse il questore di Cesare Marco) che nel 71 a.C. aveva soffocato la rivolta degli schiavi capeggiata da Spartaco e nel 60 a.C. aveva costituito il primo triumvirato con Cesare e Pompeo.\nLa costruzione del mausoleo, come mostrano le scene di guerra che accompagnano l'epigrafe, era finalizzata a celebrare l'importanza della famiglia assai pi\u00f9 che della dedicataria, e viene datata alla seconda met\u00e0 del I secolo a.C.\nIl monumento originario era costituito dall'edificio circolare che ancora si erge, installato su un fondamento quadrangolare di opera cementizia. Il tamburo che conteneva la camera funeraria, del diametro di circa 30 metri e alto 39 metri con la merlatura, era interamente rivestito di blocchi di travertino, terminava presumibilmente in una piccola cupola - non pi\u00f9 esistente ma ancora testimoniata da un anello di blocchi di travertino, e dall'indicazione \"monumentum peczutum\" - cio\u00e8 monumento \"appuntito\" - con cui veniva descritto nell'XI secolo. In alto, al di sopra della \"tabula\" col \"titulus\", correva un fregio di festoni floreali alternati a bucrani, dai quali nacque il toponimo di \"Capo di bove\", che identific\u00f2 la localit\u00e0 a partire dal Medioevo. La stessa merlatura, poi rifatta pi\u00f9 alta nel medioevo, era gi\u00e0 presente nella struttura in travertino e ricordava gli antichi tumuli col perimetro segnato dai cippi. Alla camera sepolcrale - oggi di nuovo visitabile - si accede da un \"dromos\" nel basamento stesso; essa occupa l'intera altezza dell'edificio.\nL'arredo \u00e8 andato completamente disperso, come era inevitabile per un luogo cos\u00ec a lungo frequentato: di un sarcofago trasferito a Palazzo Farnese si disse che era quello di Cecilia Metella, ma il Nibby lo attribuiva pi\u00f9 plausibilmente ad Annia Regilla, moglie di Erode Attico, il quale nel secolo successivo aveva acquisito vasti possedimenti in quella zona.\nNon \u00e8 univoca la scelta della fonte di ispirazione per un monumento funebre circolare come il mausoleo di Cecilia Metella: secondo alcuni studiosi i mausolei ellenistici, secondo altri le \"tholos\" etrusche. In ogni caso \u00e8 interessante appurare il clima di restaurazione antiquaria che esisteva nella Roma del tardo I secolo a.C., tanto che si contano diversi esempi di architetture simili oltre i confini di Roma (a Sepino, Falerii, Gubbio, Pompei, Sarsina,ecc.) per tutta l'epoca giulio-claudia. In seguito il tamburo acquist\u00f2 forme architettoniche sempre pi\u00f9 complesse, fino alla sintesi coi mausolei a \"naiskos\" (tempietto) e a guglia, come nel mausoleo di Augusto (28 a.C.), quelli di Munazio Planco e Sempronio Atratino a Gaeta, quelli dei Plauzi Silvani, dei Servilii, dei Lucilii, ecc.\nIl Castrum.\nIn un documento del IX secolo il mausoleo \u00e8 citato come \"monumentum quod vocatur \"ta canetri capita\"\".\nIl monumento e i terreni circostanti erano gi\u00e0 in possesso della Chiesa, ma la definitiva fortificazione dell'edificio a cavallo della via Appia, e la sua integrazione in un vero e proprio castello fortificato, avvennero alla fine del XIII secolo ad opera dei Caetani, la potente famiglia di Bonifacio VIII. Nel recinto furono inclusi altre torri, un borgo e un'ampia chiesa intitolata a San Nicola di Bari, di cui oggi resta in piedi, ben restaurata, la sola struttura muraria.\nIl castello fu poi occupato dai Savelli, dagli Orsini, dai Colonna, dai Cenci, e infine, con le tenute circostanti, giunse in mano ai Torlonia."}
{"id": "1823123", "revid": "110157", "url": "https://it.wikipedia.org/wiki?curid=1823123", "title": "Morro Grande", "text": "Morro Grande \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823125", "revid": "287204", "url": "https://it.wikipedia.org/wiki?curid=1823125", "title": "Passo de Torres", "text": "Passo de Torres \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823127", "revid": "287204", "url": "https://it.wikipedia.org/wiki?curid=1823127", "title": "Santa Rosa do Sul", "text": "Santa Rosa do Sul \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823129", "revid": "1919059", "url": "https://it.wikipedia.org/wiki?curid=1823129", "title": "Premio Saint-Vincent per il giornalismo", "text": "Il Premio Saint-Vincent per il giornalismo, conosciuto anche semplicemente come Premio Saint-Vincent, \u00e8 un premio giornalistico, attribuito annualmente a partire dal 1948 da una giuria di esperti a diverse categorie di professionisti della carta stampata, del mondo dell'informazione e della divulgazione, che si tiene a Saint-Vincent, in Valle d'Aosta.\nStoria.\nIl premio nacque, attraverso l'organizzazione dell'amministrazione della regione a statuto speciale della Valle d'Aosta, nel 1948. Primo in Italia, ottenne nel 1950 il patrocinio della Federazione Nazionale Stampa Italiana.\nDal 1960 la manifestazione si svolge sotto l'alto patronato della Presidenza della Repubblica, e la consegna dei premi \u00e8 effettuata direttamente dal Presidente in carica. Dal 1984 al 1996 non si \u00e8 disputato.\nDall'edizione del 1997 i premi sono stati suddivisi in sette categorie, con l'aggiunta di un premio speciale dato dalla giuria ed uno dalla regione autonoma della Valle d'Aosta.\nVincitori.\nQuarantatreesima edizione 2008.\nPremio per la Comunicazione\n(Regione Autonoma Valle d'Aosta):\nEdizione 2009.\nNon disputata"}
{"id": "1823131", "revid": "110157", "url": "https://it.wikipedia.org/wiki?curid=1823131", "title": "S\u00e3o Jo\u00e3o do Sul", "text": "S\u00e3o Jo\u00e3o do Sul \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823132", "revid": "339392", "url": "https://it.wikipedia.org/wiki?curid=1823132", "title": "Premio Saint Vincent", "text": ""}
{"id": "1823136", "revid": "287204", "url": "https://it.wikipedia.org/wiki?curid=1823136", "title": "Praia Grande", "text": ""}
{"id": "1823137", "revid": "125790236", "url": "https://it.wikipedia.org/wiki?curid=1823137", "title": "Pietro Nati", "text": "Orfano del padre (Francesco Nati), visse con la madre Felice Garofolini ed il patrigno Giovacchino di Antonio dei Marchesi di Passano; studi\u00f2 a Pisa dove si laure\u00f2 in medicina. Fu coetaneo e compagno di universit\u00e0 di Francesco Redi ed anche coetaneo e collega di Francesco Folli di Poppi.\nPrivato della cittadinanza fiorentina per aver rifiutato l'eredit\u00e0 paterna, inizi\u00f2 la sua attivit\u00e0 professionale come medico di Bibbiena (in provincia d'Arezzo), con paga di ottanta fiorini annui. Nel 1657, avuta nuovamente la cittadinanza fiorentina, lasci\u00f2 l'incarico bibbienese (vi subentr\u00f2 il Folli) e si trasfer\u00ec a Firenze dove spos\u00f2 Antonina di Francesco Conti, nobile di San Miniato.\nNel 1661 Pietro Nati fu \u201csquittinato\u201d per l'Arte dei Medici e Speziali. Nel 1672 venne nominato dal granduca di Toscana Prefetto dell'Orto botanico di Pisa direttore della farmacia e del laboratorio chimico e docente di storia naturale nello Studio Pisano.\nNel 1674 pubblic\u00f2 un opuscolo dal titolo \"Florentina Phitologica Observatio de malo limonia citrata-aurantia Florentiae vulgo \u201cLa Bizzarria\u201d\", descrivendo un singolare tipo di agrume osservato nell'orto dei Panciatichi nel 1630 (secondo alcuni nel 1644): un ibrido d'innesto che aveva suscitato la meraviglia degli studiosi e del popolo (si tratta di citrus aurantium bizzarria). Il testo era corredato da una splendida tavola incisa dal fiammingo Adriaen Haelwegh sulla base di un disegno di Baldassare Franceschini detto \u201cIl Volterrano\u201d. Tale pubblicazione si trova citata anche nel \"The variation of animals and plants under domestication\" di Charles Darwin, al capitolo XI, che riporta \u201c... the description given by the original describer, P. Nato\u201d.\nNegli ultimi anni di attivit\u00e0 Pietro Nati inizi\u00f2 la stesura di un catalogo delle piante coltivate nell'Orto pisano, catalogo di cui rimane solo un volume in folio conservato presso il \u201cFondo Magliabechiano\u201d di Firenze e che raccoglie trentuno incisioni in rame di mano dello stesso Pietro, a soggetto botanico. \nNel 1685, colpito da cecit\u00e0, lasci\u00f2 la direzione dell'Orto Botanico a Michelangelo Tilli.\nNel 1689 Pietro Nati acquist\u00f2 la Villa e la Fattoria di Marena presso Bibbiena. Mor\u00ec nel 1715 all'et\u00e0 di novantuno anni."}
{"id": "1823140", "revid": "110157", "url": "https://it.wikipedia.org/wiki?curid=1823140", "title": "Sombrio", "text": "Sombrio \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823142", "revid": "110157", "url": "https://it.wikipedia.org/wiki?curid=1823142", "title": "Timb\u00e9 do Sul", "text": "Timb\u00e9 do Sul \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823149", "revid": "110157", "url": "https://it.wikipedia.org/wiki?curid=1823149", "title": "Praia Grande (Santa Catarina)", "text": "Praia Grande \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823152", "revid": "110157", "url": "https://it.wikipedia.org/wiki?curid=1823152", "title": "Turvo (Santa Catarina)", "text": "Turvo \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Ararangu\u00e1."}
{"id": "1823155", "revid": "22356", "url": "https://it.wikipedia.org/wiki?curid=1823155", "title": "Hadrocodium wui", "text": "Ladrocodio (Hadrocodium wui) \u00e8 un minuscolo mammifero (o forse mammaliaforme) estinto, vissuto nel Giurassico inferiore (Sinemuriano, circa 195 milioni di anni fa). I suoi resti sono stati rinvenuti in Cina.\nPiccolo mammifero, grande cervello.\nDi dimensioni molto ridotte (l'intero animale non doveva essere pi\u00f9 lungo di una graffetta), l'adrocodio rappresenta uno dei pi\u00f9 probabili antenati dei mammiferi veri e propri. Questo animale possedeva una capacit\u00e0 cranica molto grande rispetto a quella dei suoi contemporanei; inoltre nella mandibola l'unico osso presente era il dentale, al contrario dei precedenti mammaliaformi: questa caratteristica indica la presenza di una separazione delle ossa dell'orecchio medio dalla mandibola.\nIl fossile di adrocodio \u00e8 molto importante, perch\u00e9 indica la presenza di questi fondamentali caratteri mammaliani almeno 45 milioni di anni prima rispetto alla precedente documentazione fossile, e suggerisce che la separazione delle ossa dell'orecchio medio dalla mandibola possa avere giocato un ruolo di primo piano nello sviluppo delle dimensioni cerebrali, ben prima dello sviluppo dei vari gruppi di mammiferi attuali. Queste caratteristiche, in ogni caso, permisero ai primi mammiferi di possedere alte capacit\u00e0 uditive e un notevole controllo della masticazione.\nEcosistema variegato.\nCon un peso corporeo stimato in solo 2 grammi, l'adrocodio coesisteva con mammaliaformi ben pi\u00f9 grandi ma dall'analoga dentatura triconodonte, adatta a una dieta insettivora. La contemporanea presenza di questi animali nella stessa fauna suggerisce una forte diversit\u00e0 trofica tra i mammaliaformi insettivori, in particolare nella disparit\u00e0 della taglia. L'adrocodio \u00e8 stato scoperto nel famoso giacimento di Lufeng nella provincia dello Yunnan, lo stesso giacimento in cui sono stati portati alla luce i resti di molti altri animali, come i dinosauri \"Lufengosaurus\" e \"Dilophosaurus\", crocodilomorfi e rettili - mammiferi erbivori."}
{"id": "1823156", "revid": "767487", "url": "https://it.wikipedia.org/wiki?curid=1823156", "title": "Kalinga (regione storica)", "text": "Il Kalinga \u00e8 stata una regione storica centro-orientale dell'India, che comprendeva la maggior parte del moderno Stato di Orissa, oltre ad alcune zone settentrionali della confinante stato dell'Andhra Pradesh. Era una ricca e fertile terra che si estendeva dal fiume Damodara a Godavari e dal Golfo del Bengala a ai monti Amarkantak a occidente.\nKharavela (IAST: Kh\u0101ravela, Devanagari: \u0916\u093e\u0930\u0935\u0947\u0932) (? 209 - dopo il 170 a.C.) \u00e8 stato il pi\u00f9 grande re guerriero giainista del Kalinga. Fu responsabile della propagazione della religione giainista nell'India orientale. Il suo regno fu un importante impero marittimo e commerciale con rotte che lo collegavano allo Sri Lanka, Birmania, Thailandia, Vietnam, Borneo, Bali, Sumatra e Giava. Colonie di Kalinga vennero fondate in Sri Lanka, Birmania e nell'arcipelago indonesiano.\nIl Kalinga fu teatro di una guerra sanguinosissima (la Guerra di Kalinga) combattuta contro l'Impero Maurya di A\u015boka, circa nel 265 a.C."}
{"id": "1823157", "revid": "767487", "url": "https://it.wikipedia.org/wiki?curid=1823157", "title": "Paolo Agabitini", "text": "La sua carriera si \u00e8 svolta essenzialmente in Serie C, se si esclude una parentesi in Serie A.\nCarriera.\nDopo gli esordi nella con cui disputa 2 incontri in Serie B, intraprende la carriera fra Serie C1 e Serie C2 (\u00e8 fra l'altro uno dei protagonisti del \"miracolo\" Casarano, che giunge dai dilettanti ad un passo dalla Serie B nell'annata 1983-1984).\nNell'estate del 1986 l' neopromosso in Serie A lo preleva dalla Maceratese in Serie C2. Nella 1986-1987 scender\u00e0 in campo solo in un'occasione, mentre l'anno successivo riesce gradualmente a imporsi disputando 20 incontri e fornendo il proprio apporto alla salvezza dei marchigiani allenati da Ilario Castagner.\nNell'estate del 1988 torna in Serie C2 nelle file del Lanciano, per poi passare, sempre in Serie C2, al nell'ottobre 1989 e poi al prima di cessare l'attivit\u00e0."}
{"id": "1823158", "revid": "22475", "url": "https://it.wikipedia.org/wiki?curid=1823158", "title": "Giovanni Migliorini", "text": "Caratteristiche tecniche.\nMigliorini era un'ala, dotata di una buona tecnica individuale.\nCarriera.\nCresciuto nel Maslianico, viene prelevato diciassettenne dal , con cui esordisce in Serie A nel campionato 1948-1949. Nella stagione 1950-1951 diventa stabilmente titolare, segnalandosi come una delle migliori ali del campionato, e in estate passa all'. L'esperienza in nerazzurro \u00e8 condizionata da un grave incidente stradale nella notte tra l'8 ed il 9 settembre 1951 che gli provoca un ematoma sotto la calotta cranica. Disputa un'unica partita, e viene poi ceduto alla ; la sua carriera declina rapidamente con le maglie di Vicenza, in Serie B, e , con cui retrocede dalla Serie C alla IV Serie. Chiude l'attivit\u00e0 agonistica nel 1957 dopo una stagione in prestito alla ."}
{"id": "1823165", "revid": "599013", "url": "https://it.wikipedia.org/wiki?curid=1823165", "title": "Maroantsetra", "text": "Maroantsetra \u00e8 un comune urbano (\"firaisana\") del Madagascar che si affaccia sulla baia di Antongil (provincia di Toamasina).\nMaroantsetra \u00e8 il principale punto di accesso al parco nazionale di Masoala e alla riserva speciale di Nosy Mangabe, nonch\u00e9 sede del quartier generale del parco.\nInfrastrutture e trasporti.\n\u00c8 sede di un porto marittimo e di un aeroporto civile (codice aeroportuale IATA: WMN).\n\u00c8 collegata con voli giornalieri alle citt\u00e0 di Toamasina e Antananarivo. \u00c8 inoltre raggiungibile via mare, mentre l'unico collegamento via terra \u00e8 rappresentato dalla strada nazionale 5 (RN5), che si dirige verso sud in direzione di Mananara Nord e Toamasina, che per gran parte della sua lunghezza \u00e8 poco pi\u00f9 di una pista attraverso la foresta, impraticabile per molti giorni all'anno."}
{"id": "1823170", "revid": "108274", "url": "https://it.wikipedia.org/wiki?curid=1823170", "title": "Regione del Mar di Marmara", "text": ""}
{"id": "1823171", "revid": "125082101", "url": "https://it.wikipedia.org/wiki?curid=1823171", "title": "Wisin &amp; Yandel", "text": "Wisin &amp; Yandel sono un duo musicale portoricano reggaeton composto da Juan Luis Morera Luna (Wisin) (Cayey, 19 dicembre 1978) a e da Llandel Veguilla Malav\u00e9 (Yandel) (Cayey, 14 gennaio 1978). Sono esponenti di un noto genere latino: il reggaeton. Sono chiamati \"W &amp; Y\", \"El D\u00fao de la Historia\" e \"El D\u00fao Din\u00e1mico\". e il sou patrimonio netto \u00e9 $40,000,000 milioni.\nBiografia.\nNella sua citt\u00e0 natale, Yandel lavorava come parrucchiere, mentre Wisin aveva concluso gli studi di teatro e interpretazione. Con gli stessi gusti musicali, iniziarono la loro carriera musicale. Nel 1998 collaborarono in No Fear 3, una produzione di DJ Dicky; l'anno seguente, in La Misi\u00f3n, Vol.1, della casa discografica Fresh Production. Quest'ultimo fu disco d'oro, e la produzione si affrett\u00f2 a produrre il primo album del duo, intitolato \"Los Reyes del Nuevo Milenio\" (2000).\nSuccessivamente pubblicarono vari dischi tutti Dischi d'oro: \"De Nuevos a Viejos\" (2001), \"Mi Vida... My Life\" (2003) e \"De Otra Manera\" (2004). Furono ricompensati anche con il Premio \"Tu M\u00fasica 2002\" nella categoria di miglior duo di rap e reggaet\u00f3n. Nel 2004 si temette il peggio con una separazione del duo, quando vennero pubblicati due album da solisti: Wisin lanci\u00f2 \"El Sobreviviente\", mentre Yandel pubblico \"\u00bfQui\u00e9n contra m\u00ed?\".\nAnche se le vendite furono considerevoli, la possibile separazione di Wisin y Yandel fu smentita. Nel 2005 il duo present\u00f2 \"Pa'l Mundo\", che ebbe un altro folgorante esito, con temi tanto popolari come \"Rakata\" e \"Noche de Sexo\". L'album gli valse una nomination ai Premi Billboard. Nello stesso anno annunciarono la creazione di una loro etichetta discografica, WY Records, con il quale pubblicarono nel 2006 \"Los Vaqueros\" e \"Los Vaqueros Wild Wild Mixes\" (remix del precedente), dove contarono collaborazioni con importanti figure del reggaet\u00f3n. Canzoni come \"El tel\u00e9fono\" e \"Yo te quiero\" diventarono immediatamente popolari.\nIl loro prestigio nell'ambito del reggaeton \u00e8 tale che Wisin &amp; Yandel con Don Omar sono chiamati \"El tri\u00e1ngulo de las Bermudas del reggaet\u00f3n\". Loro stessi hanno iniziato a chiamarsi \"Los Extraterrestres\", che \u00e8 anche il titolo di un album pubblicato nel 2007. Dall'uscita di quest'ultimo album la loro fama inizia ad allargarsi e ad affermarsi negli Stati Uniti, in tutta l'America latina nonch\u00e9 in Europa e Australia. L'album \u00e8 premiato nel 2008 con il Latin Grammy e nel 2009 con il pi\u00f9 prestigioso Grammy Awards come miglior album di musica urbana oltre che con 3 dischi di platino per le oltre 600.000 copie vendute. L'11 novembre 2008 \u00e8 la data di uscita di \"\" prodotto da \"Nesty\" che vede la collaborazione di tutti gli artisti facenti parte della loro \"compagnia discografica\" \"WY records\". Si tratta di Gadiel (fratello di Yandel), Tony Dize, Jayko, Franco el Gorila, El Tico.\nIl 26 maggio 2009 viene lanciato il nuovo album dal titolo \"La Revoluci\u00f3n\". In questo lavoro sono presenti collaborazioni con i maggiori cantanti internazionali come 50 Cent (nel singolo \"Mujeres in The Club\") ma anche con Ednita Nazario, Ivy Queen, Yaviah e Yomo. Il duo inoltre lavora per produrre (cos\u00ec come fecero per l'album di Tony Dize, La melodia de la Calle) l'Album di Franco el Gorila \"Welcome to the Jungle\" e l'album di Jayko. La Revoluci\u00f3n si riconferma un successo e consolida la loro presenza nelle charts statunitensi e del mondo latino. Il singolo \"Abusadora\" \u00e8 premiato il 5 novembre 2009 con il Latin Grammy come miglior singolo di musica urbana dell'anno neanche un mese dopo aver ricevuto i premi come miglior video dello stesso singolo e miglior artista dell'anno agli MTV Los Premios. Il 23 novembre 2009 esce di questo cd la versione Reloaded contenente collaborazioni con T-Pain, Akon e Enrique Iglesias.\nNel corso della loro carriera, Wisin e Yandel hanno collaborato con molti artisti statunitensi dei generi hip hop, rap, pop e R&amp;B, tra i quali David Bisbal, Bone Thugs-N-Harmony, Nelly Furtado, Luis Fonsi, Fat Joe, Ja Rule, Eve, R. Kelly, G-Unit, Akon, Enrique Iglesias, Ricky Martin, Aventura, 50 Cent, RBD, Assia Ahhatt e Jennifer Lopez (\"Follow the Leader\").\nDiscografia.\nAlbum solisti.\nWisin\nYandel"}
{"id": "1823179", "revid": "438678", "url": "https://it.wikipedia.org/wiki?curid=1823179", "title": "Regno dei Franchi Orientali", "text": "Il Regno dei Franchi Orientali (in latino \"Regnum Francorum Orientalium\"), pi\u00f9 tardi chiamato anche regno dei Teutonici (in latino \"Regnum Teotonicorum\") o regno di Germania, nacque nell'843 con il trattato di Verdun, a partire dai territori assegnati a Ludovico II il Germanico. Esso andr\u00e0 a costituire, assieme al Regno d'Italia, il Sacro Romano Impero nel 962.\nOrigine.\nIl trattato di Verdun divise l'Impero carolingio in tre parti:\nNell'870, col trattato di Meerssen, Ludovico II ottenne la maggior parte dei territori della Lotaringia (ad esclusione del regno d'Italia); i confini tra regno occidentale e regno orientale furono portati all'incirca ai fiumi Mosella e Rodano. Ai ducati su menzionati fu aggiunto anche quello di Lotaringia, mentre i regni di Borgogna e di Provenza mantenevano una certa indipendenza dal re dei Franchi orientali.\nQuesta divisione in ducati del territorio dur\u00f2, anche con il Sacro Romano Impero Germanico, sino alla scomparsa della dinastia degli Hohenstaufen.\nComunque con l'incoronazione a Imperatore di Ottone I, che riuniva le corone del regno dei Franchi orientali, di quello delle due Borgogne e di quello d'Italia, il titolo di imperatore del Sacro Romano Impero, prese il sopravvento e poi fu usato il termine re dei Romani, per indicare sia il re d'Italia che il re dei Teutoni o di Germania, prima di essere incoronato imperatore, o l'erede al trono quando l'imperatore era ancora in vita. Re dei Romani era anche il re di Germania eletto dai principi tedeschi prima che fosse incoronato imperatore dal papa.\nStoria del regno.\nDopo che, nell'840, l'imperatore Ludovico il Pio era morto, i tre figli superstiti non riuscirono a mettersi d'accordo sulla spartizione del regno e cominciarono a farsi la guerra, sino a che Lotario I, il maggiore dei tre e erede del titolo di imperatore, fu sconfitto e, nell'842, dovette rifugiarsi a Lione. Allora Lotario I accett\u00f2 di incontrare i suoi due fratelli, Ludovico II il Germanico e Carlo il Calvo, su un'isola della Saona, vicino a M\u00e2con, dove fu stipulata una tregua che port\u00f2, l'anno dopo, al trattato di Verdun, che come abbiamo visto sopra port\u00f2 alla divisione dell'impero in tre regni:\nLudovico il Germanico, nell'870, col Trattato di Meerssen, ampli\u00f2 il regno, dopo che, nell'869, era morto Lotario II (la sua discendenza fu considerata illegittima), che dal padre Lotario I aveva ereditato la parte settentrionale del regno di Lotaringia. A Ludovico and\u00f2 tutta la parte orientale, mentre al fratellastro Carlo il Calvo and\u00f2 la parte occidentale.\nAlla morte di Ludovico il Germanico, nell'876, i suoi tre figli si divisero il regno:\nCarlomanno, nell'877, alla morte dello zio, Carlo il Calvo, ottenne il titolo di re d'Italia.Poco prima della sua morte Carlomanno, nell'879, lasci\u00f2 il regno d'Italia al fratello Carlo il Grosso, mentre la Baviera pass\u00f2 a Ludovico il Giovane, assieme al titolo di re dei Franchi orientali; titolo che, nell'882, alla morte di Ludovico senza eredi diretti, pass\u00f2, unitamente a tutti i territori, al pi\u00f9 giovane dei figli di Ludovico il Germanico, Carlo il Grosso, che nell'881 era stato incoronato imperatore e che nell'884, alla morte di Carlomanno II di Francia, fu eletto anche re dei Franchi Occidentali, per cui per circa tre anni, sino all'887, l'impero carolingio fu riunito in un'unica entit\u00e0, sotto la guida del re dei Franchi orientali, Carlo il Grosso.\nQuando, nell'887, Carlo il Grosso fu esautorato, divenne re dei Franchi orientali un figlio illegittimo di Carlomanno di Baviera, Arnolfo di Carinzia, che agli occhi degli altri re di quello che fu l'impero carolingio manteneva una certa supremazia e che nell'896 fu incoronato imperatore.Alla sua morte, nell'899, gli successe come re dei Franchi orientali il figlio, un bambino, Ludovico IV il Fanciullo, che fu l'ultimo dei carolingi sul trono dei Franchi orientali.\nAlla morte di Ludovico il Fanciullo, nel 911, quando venne eletto re dei Franchi Orientali da un'assemblea di nobili il duca di Franconia Corrado, si inizi\u00f2 a usare il termine di \"rex teutonorum\" per indicare il re dei Franchi orientali.\nDopo di lui, segu\u00ec la dinastia ottoniana, il cui regno \u00e8 comunemente considerato l'inizio del Sacro Romano Impero. Enrico I di Sassonia regn\u00f2 dal 919 al 936 e gli successe il figlio, Ottone I di Sassonia, che regn\u00f2 dal 936 al 962, anno in cui fu coronato imperatore, e continu\u00f2 a regnare sino al 973. "}
{"id": "1823184", "revid": "1573940", "url": "https://it.wikipedia.org/wiki?curid=1823184", "title": "Nikara", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\nn k3 r\u02c1 - Nikara, Colui che appartiene al Ka di Ra\nIl nome di questo sovrano \u00e8 stato rinvenuto su uno scarabeo"}
{"id": "1823187", "revid": "239439", "url": "https://it.wikipedia.org/wiki?curid=1823187", "title": "To Those Who Wait", "text": ""}
{"id": "1823191", "revid": "1605525", "url": "https://it.wikipedia.org/wiki?curid=1823191", "title": "Rosa Matteucci", "text": "Biografia.\nIl suo romanzo d'esordio \u00e8 \"Lourdes,\" pubblicato nel 1998, vincitore nel 1999 del Premio Bagutta nella sezione Opera Prima, e del Premio Grinzane Cavour nella sezione Giovane Autore Esordiente. Il libro \u00e8 stato anche finalista al Premio Bergamo\nNel 2003 pubblica il romanzo \"Libera la Karenina che \u00e8 in te\", finalista al Premio Viareggio.\nNel 2007 esce \"Cuore di mamma\", vincitore del Premio Grinzane Cavour nella sezione Narrativa Italiana e del Premio Napoli .\nNel 2007 vince il premio indetto dalla rivista \"Lo Straniero\" curata da Goffredo Toti con la seguente motivazione: \u00e9 una delle voci pi\u00f9 sicure, originali e necessarie del romanzo italiano, evocatrice di un mondo provinciale, di un'Umbria per\u00f2 universale per le sue solitudini e miserie, con una lingua di originale sottofondo dialettale, e dal punto di vista di un'alienazione senza riscatto, di tragicomica sofferenza.\nNel 2008 pubblica \"India per signorine\", un romanzo sull'esperienza indiana della scrittrice.\nNel 2010 pubblica il romanzo \"Tutta mio padre\" col quale \u00e8 finalista del Premio Strega e vince il Premio Brancati.\nNel 2012 pubblica il romanzo \"Le donne perdonano tutto tranne il silenzio\".\nNel 2016 pubblica il romanzo \"Costellazione familiare,\" \"un teatrino degli affetti al tempo stesso struggente e grottesco, dove allo strazio si alterna continuamente il riso\".\nHa recitato nei film \"Mi piace lavorare (Mobbing)\" (2004), diretto da Francesca Comencini, e \"La tigre e la neve\" (2005), diretto da Roberto Benigni."}
{"id": "1823196", "revid": "436907", "url": "https://it.wikipedia.org/wiki?curid=1823196", "title": "Ognuno ha quel che si merita", "text": "Ognuno ha quel che si merita \u00e8 il secondo album in studio del cantautore italiano Fabrizio Moro, pubblicato nel 2005 dalla Don't Worry Records.\nDescrizione.\nIl primo singolo dell'album \u00e8 stato \"Eppure pretendevi di essere chiamata amore\" ed \u00e8 uscito nel 2004. L'album \u00e8 stato pubblicato dopo l'uscita del secondo singolo \"Ci vuole un business\".\nNella versione di iTunes \u00e8 presente il brano \"Non importa\", inciso nuovamente ed inserito quattro anni pi\u00f9 tardi in \"Domani\"."}
{"id": "1823204", "revid": "136053", "url": "https://it.wikipedia.org/wiki?curid=1823204", "title": "Menadismo", "text": ""}
{"id": "1823206", "revid": "287204", "url": "https://it.wikipedia.org/wiki?curid=1823206", "title": "Chelsea Pitch Owners", "text": "Chelsea Pitch Owners plc (it. \"Possessori del Campo del Chelsea\") \u00e8 un'organizzazione non-profit che possiede la propriet\u00e0 fondiaria assoluta dello stadio Stamford Bridge e i diritti di denominazione del Chelsea Football Club.\nOrganizzazione e propriet\u00e0.\nLa company \u00e8 una organizzazione senza scopo di lucro e non \u00e8 quotata sul Stock Exchange.\nLo scopo \u00e8 quello di raccogliere i soldi necessari per pagare il prestito e poi affittare la propriet\u00e0 assoluta di nuovo al club, sulla condizione rigorosamente definito che il terreno pu\u00f2 essere utilizzato solo per scopi di calcio. A partire dal 2011, circa 15.000 azioni sono state vendute, e circa \u00a3 1,5 milioni del debito \u00e8 stato pagato.\nIl capitano del Club John Terry \u00e8 l'attuale Presidente del CPO."}
{"id": "1823208", "revid": "767487", "url": "https://it.wikipedia.org/wiki?curid=1823208", "title": "Luis Mir\u00f3", "text": "Carriera.\nAllen\u00f2 squadre come , , , Valencia CF e Olympique Marsiglia."}
{"id": "1823217", "revid": "73843", "url": "https://it.wikipedia.org/wiki?curid=1823217", "title": "War of the Worlds (Bad Astronaut e Armchair Martian)", "text": "War of The Worlds \u00e8 un album in studio split dei gruppi musicali statunitensi Bad Astronaut e Armchair Martian, pubblicato nel 2001.\nDescrizione.\nL'album \u00e8 stato registrato in 4 giorni dagli 8 componenti delle band, usando gli stessi amplificatori e batteria, e comprende tre tracce di ognuna delle band, arrangiate e suonate dall'altra band e una traccia dove i membri collaborano: si tratta di \"17 Years\", pezzo del bassista degli Armchair Martian Zack Boddicker, registrato con la sua vecchia band, i Reminders. Cape partecipa attivamente ai cori dei brani suonati dagli Armchair Martian, specialmente sul bridge di \"Not a Dull Moment\" e \"Grey Suits\". \"Jessica's Suicide\" invece \u00e8 cantata in coppia da Joey Cape e Jon Snodgrass. Una particolarit\u00e0 dei brani \u00e8 che due dei brani eseguiti dagli Armchair non erano ancora stati pubblicati dai Bad Astronaut, ma verranno pubblicati solo l'anno seguente nell'album \"\". Esiste anche una versione demo del brano \"Jessica's Suicide\", con un'introduzione molto simile alla versione originale."}
{"id": "1823218", "revid": "6923", "url": "https://it.wikipedia.org/wiki?curid=1823218", "title": "Match of the Day", "text": "Match of the Day (spesso abbreviato come MOTD) \u00e8 il principale programma calcistico prodotto dalla BBC.\nFu condotto per 32 anni consecutivi (dal 1966 al 1998) da Jimmy Hill."}
{"id": "1823220", "revid": "486946", "url": "https://it.wikipedia.org/wiki?curid=1823220", "title": "Mignolo e Prof", "text": ""}
{"id": "1823224", "revid": "1793900", "url": "https://it.wikipedia.org/wiki?curid=1823224", "title": "Commissariato del Mudugh", "text": "Il commissariato del Mudugh era uno dei commissariati dell'Africa Orientale Italiana. Faceva parte del governatorato della Somalia. \nResidenze.\nIl commissariato comprendeva le seguenti residenze:"}
{"id": "1823231", "revid": "149587", "url": "https://it.wikipedia.org/wiki?curid=1823231", "title": "Gaalkacyo", "text": ""}
{"id": "1823234", "revid": "104485", "url": "https://it.wikipedia.org/wiki?curid=1823234", "title": "Siegfried Sassoon", "text": "La sua fama \u00e8 principalmente legata alla sua produzione poetica dai toni satirici contro la Prima guerra mondiale.\nBiografia.\nInfanzia.\nSassoon nacque in una casa tuttora esistente chiamata Weirleigh nel villaggio di Matfield nel Kent, da padre ebreo e madre anglicana. Il padre, Alfred, membro di una ricca famiglia di commercianti indiani ebrei, era stato diseredato per aver sposato una donna non ebrea. La madre, Theresa, apparteneva ai Thornycroft, una famiglia di scultori molto rinomata a Londra; Sir William Hamo Thornycroft fu suo zio materno. Il nome Siegfried deriva dalla passione della madre per la musica di Wagner.\nSassoon si form\u00f2 alla New Beacon Preparatory School, nel Kent; poi al Marlborough College nel Wiltshire; successivamente al Clare College di Cambridge dove studi\u00f2 legge e storia dal 1905 al 1907. Tuttavia, abbandon\u00f2 l'Universit\u00e0 senza aver conseguito la laurea e trascorse gli anni successivi dedicandosi alla caccia e al cricket; pubblic\u00f2 privatamente alcuni volumi di poesia che per\u00f2 non riscossero particolare successo: le sue rendite gli consentivano di vivere senza lavorare, ma non con un elevato tenore di vita. Con lo pseudonimo di \"Saul Kain\" diede alle stampe nel 1913 un'opera dal titolo \"The Daffodil Murderer\", una parodia di \"The Everlasting Mercy\" di John Masefield.\nServizio militare.\nSpinto dal patriottismo, Sassoon si arruol\u00f2 nell'esercito sin dalle prime avvisaglie della Prima guerra mondiale ed era in servizio nella \"Sussex Yeomanry\" il 4 agosto 1914, quando la Gran Bretagna entr\u00f2 in guerra. Tuttavia, a causa di un incidente si ruppe un braccio prima ancora di lasciare l'Inghilterra e trascorse la primavera del 1915 in convalescenza. In questo periodo il fratello Hamo fu ucciso a Gallipoli: l'evento segn\u00f2 profondamente il giovane Siegfried. Nel maggio 1915 si un\u00ec al corpo dei fucilieri (\"Royal Welch Fusiliers\") in qualit\u00e0 di ufficiale, e a novembre part\u00ec per il fronte francese. Qui venne a contatto con il poeta Robert Graves, e i due intrapresero una profonda amicizia, fondata sulla comune passione per la poesia.\nLa traccia di questa relazione non \u00e8 ben percettibile nella poesia di Graves, ma influenz\u00f2 l'idea di poesia in Sassoon. Emerge una viva ripugnanza per il realismo della guerra e il tono della sua poesia mut\u00f2 profondamente: nella sua produzione precedente vi era una dolcezza romantica alquanto dilettantesca, mentre nella poesia di guerra si avvertono toni dissonanti, che intendevano veicolare le crude verit\u00e0 del conflitto ad un pubblico vezzeggiato dalla propaganda patriottica. Impronta distintiva della poesia di questo periodo \u00e8 l'esibizione di corpi e arti mutilati, codardia e suicidio.\nImprese singolarmente coraggiose furono compiute da Sassoon sul fronte occidentale: dimostr\u00f2 una particolare efficienza come comandante di compagnia. Man mano che sprofondava nella depressione per l'orrore e la miseria che i soldati dovevano affrontare, Sassoon sviluppava paradossalmente un folle coraggio e venne perci\u00f2 soprannominato dai suoi uomini \"Mad Jack\" per le sue imprese che sfioravano il suicidio.\nSebbene fosse stato decorato per eroismo, nel 1917 decise di compiere una pubblica denuncia contro la guerra. Una delle ragioni per questo sentimento violentemente ostile alla guerra fu la morte del suo amico David Cuthbert Thomas (chiamato Dick Tiltwood nella trilogia di Sherston). Avrebbe trascorso anni prima di riuscire a superare il lutto di tale perdita.\nAlla fine di un periodo di convalescenza, Sassoon rifiut\u00f2 di tornare al fronte; anzi, incoraggiato da alcuni amici pacifisti come Bertrand Russell e Lady Ottoline Morrell, scrisse una lettera intitolata \"A Soldier's Declaration\" (\"La dichiarazione di un soldato\") al suo superiore. La lettera fu poi trasmessa alla stampa e perfino letta in Parlamento. Invece di processarlo, le autorit\u00e0 militari preferirono dichiarare Sassoon inabile alla leva, ricoverandolo in un ospedale militare di Edimburgo (il \"Craiglockhart War Hospital\") con la diagnosi di nevrastenia. Prima di questo evento, Sassoon aveva gettato il nastro della propria Croce al Valor Militar nel fiume Mersey (oggi la medaglia \u00e8 esposta al museo dei \"Royal Welch Fusiliers\" a Caernarfon). Questo periodo della vita di Sassoon \u00e8 stato raccontato nel romanzo \"Regeneration\" di Pat Barker.\nA Craiglockhart Sassoon incontr\u00f2 il poeta Wilfred Owen, che proprio grazie a Sassoon scelse di perseverare lungo la strada della poesia. Il loro rapporto fu molto intenso e l'influenza di Sassoon sulla poesia di Owen \u00e8 ben percettibile e documentata dai manoscritti di quest'ultimo. Entrambi poi tornarono al fronte, ma Owen fu ucciso nel 1918. L'amicizia tra i due poeti \u00e8 raccontata nel testo teatrale \"Not About Heroes\" di Stephen MacDonald. Sempre a Craiglockhart, Sassoon fu paziente di William Rivers, all'epoca ivi operante come psichiatra militare e di cui divenne poi amico.\nSassoon, dopo aver trascorso del tempo in Palestina, torn\u00f2 infine al fronte; quasi immediatamente fu di nuovo ferito, da fuoco amico, alla testa.\nDopoguerra.\nDurante la guerra, per via del contatto con uomini di diversi ceti sociali, Sassoon svilupp\u00f2 simpatie socialiste. Dopo un breve periodo a Oxford, dove pass\u00f2 pi\u00f9 tempo con gli amici che studiando, si dedic\u00f2 per un certo tempo alla politica nel movimento laburista. Nel 1919 ebbe un posto come redattore della pagina letteraria per il socialista \"Daily Herald\": ebbe perci\u00f2 l'occasione di trattare con recensori come E.M. Forster e Charlotte Mew e commission\u00f2 testi a Arnold Bennett e Osbert Sitwell. Inoltre si interess\u00f2 alla musica: ebbe contatti con il giovane William Walton di cui divenne amico e protettore. Walton, in seguito, avrebbe dedicato l'ouverture del suo \"Portsmouth Point\" a Sassoon per riconoscenza verso il suo sostegno finanziario e morale.\nSassoon viaggi\u00f2 largamente per gli Stati Uniti e l'Europa. Cominci\u00f2 a esibire la sua omosessualit\u00e0 pi\u00f9 apertamente, intraprendendo una relazione con l'artista Gabriel Atkin che gli era stato presentato da amici comuni.&lt;br&gt;\nLa morte di tre dei suoi pi\u00f9 intimi amici, Edmund Gosse, Thomas Hardy e Frankie Schuster, in un breve spazio di tempo, gli caus\u00f2 un profondo turbamento emotivo.\nNello stesso periodo, Sassoon tentava nuove direzioni. Nel 1928, con i \"Memoirs of a Fox-Hunting Man\", diede alle stampe, anonimamente, il primo volume di una autobiografia romanzata che fu quasi immediatamente assunta come un classico di scrittura umoristica. I \"Memoirs of an Infantry Officer\" (1930) e \"Sherston's Progress\" (1936) ne rappresentano idealmente il seguito. Negli anni successivi ripercorse la propria giovinezza con tre volumi genuinamente autobiografici: \"The Old Century\", \"The Weald of Youth\" e \"Siegfried's Journey\".\nSassoon continu\u00f2 a cercare appagamento emotivo nelle relazioni con diversi amanti: l'attore Ivor Novello, l'attore Glen Byam Shaw (che era stato precedentemente l'amante di Novello), il nobile tedesco Filippo d'Assia, lo scrittore Beverley Nichols, il nobile Stephen Tennant. Solo l'ultimo lasci\u00f2 una permanente impronta sulla vita di Sassoon.\nNel dicembre 1933, fra la sorpresa di molti, Sassoon spos\u00f2 Hester Gatty, di molti anni pi\u00f9 giovane. Il matrimonio port\u00f2 alla nascita di un figlio, George (1936-2006), che fu un noto studioso e scrittore. Il matrimonio si ruppe dopo la Seconda guerra mondiale, nel 1945. Nel 1957 si converte al cattolicesimo.\nDopo il divorzio, Sassoon visse in isolamento a Heytesbury, nel Wiltshire. Alla fine della sua vita, si convert\u00ec al cattolicesimo presso la Downside Abbey. Mor\u00ec sette giorni prima del suo 81\u00ba compleanno, nel 1967."}
{"id": "1823235", "revid": "580", "url": "https://it.wikipedia.org/wiki?curid=1823235", "title": "Beast Man", "text": "Beast Man \u00e8 un personaggio immaginario creato nel 1981 da Mattel per la linea di giocattoli dei Masters of the Universe.\nSerie del 1983.\nBeast Man \u00e8 uno dei pi\u00f9 fedeli servitori di Skeletor, ed \u00e8 anche uno dei personaggi ad essere introdotti per primi nella linea di giocattoli dei \"Masters\". Dotato di grande forza fisica, ma di scarsissima intelligenza, Beast Man \u00e8 spesso vittima di soprusi o di prese in giro da parte di Skeletor e dei suoi compagni, e segretamente desidera di diventare lui il leader dei guerrieri diabolici. Per il resto degli episodi, la stupidit\u00e0 di Beast Man funge da elemento comico fra le file nemiche nella serie. Il suo potere maggiore \u00e8 quello di controllare telepaticamente gli animali, e utilizzarli per attaccare i propri avversari. Tuttavia anche questo potere non \u00e8 impeccabile, dato che, per esempio, Battle-Cat ne \u00e8 immune. Un retroscena inaspettato sul passato di Beast Man viene menzionato nella guida della serie (anche se non viene mai citato nel cartone animato): Beast Man, un tempo, era un umano, di nome Biff Beastman, che fu assunto come tecnico nella spedizione spaziale, capitanata da Marlena, ma giunti su Eternia fu trasformato nel mostro che \u00e8 da Skeletor. Si tratta di uno dei pochissimi antagonisti secondari della serie ad avere un ruolo consistente, a differenza degli altri personaggi che spariscono dopo poche apparizioni per permettere la promozione di quelli legati a nuove action figure.\nSerie del 2002.\nNella serie del 2002, il personaggio di Beast Man \u00e8 rimasto praticamente invariato. Il suo design \u00e8 molto simile a quello del personaggio originale, aumentato soltanto di stazza (\u00e8 uno dei personaggi pi\u00f9 massicci). Anche la sua personalit\u00e0 \u00e8 pressoch\u00e9 identica, possibilmente ancora pi\u00f9 servile nei confronti di Skeletor. Bench\u00e9 nel cartone animato non venga rivelato nulla sul suo passato, nei fumetti pubblicati in concomitanza alla trasmissione dello show viene detto che Beast Man proviene dalle isole Berserker. Proprio l\u00ec, Beast Man ha incontrato per la prima volta Keldor (ovvero Skeletor prima che divenisse tale), che aveva sentito parlare di lui e aveva deciso di reclutarlo. Dopo essere fuggiti insieme da una trib\u00f9 ostile, Beast-Man decise di lasciare la sua terra e di restare al servizio di Keldor, intimorito dai suoi poteri magici.\nAltre apparizioni.\nNel film \"I dominatori dell'universo\" il suo ruolo \u00e8 interpretato dall'attore statunitense Tony Carroll."}
{"id": "1823238", "revid": "117867238", "url": "https://it.wikipedia.org/wiki?curid=1823238", "title": "Gallacaio", "text": "Gallacaio (talvolta anche Galcaio, in somalo \"Gaalkacyo\" o \"Galkacyo\"), gi\u00e0 Rocca Littorio ai tempi del colonialismo italiano, \u00e8 una citt\u00e0 della Somalia centrosettentrionale, capoluogo della provincia omonima e della regione del Mudugh. La citt\u00e0 \u00e8 divisa in due parti, di cui la meridionale \u00e8 controllata dallo stato autonomo del Galmudugh, di cui \u00e8 la capitale, mentre quella settentrionale appartiene al Puntland, altro stato autonomo della Somalia.\nGallacaio si trova in una regione desertica a 290 metri s.l.m. La popolazione stimata \u00e8 di 545.000 abitanti, il che fa di Gallacaio la quarta citt\u00e0 somala per numero di abitanti, dopo Mogadiscio, Hargheisa e Bosaso. La citt\u00e0 negli ultimi anni \u00e8 cresciuta considerevolmente, fino a diventare un importante polo commerciale.\nAmministrazione.\nLa citt\u00e0 \u00e8 suddivisa in due zone, la porzione sud governata dalle forze del Galmudug, stato autonomo di cui \u00e8 capitale, e la porzione nord che \u00e8 parte del Puntland. Comunque la maggior parte della citt\u00e0 \u00e8 amministrata dal Puntland, nella cui zona rientra tra l'altro l'aeroporto.\nGallacaio \u00e8 un centro urbano relativamente tranquillo se paragonato alle citt\u00e0 della Somalia meridionale, anche se tra il 2010 ed il 2011 alcuni tentativi di assassinio organizzati dai terroristi islamici di Al-Shabaab contro funzionari del governo del Puntland hanno portato ad una complessiva e decisa riforma della polizia e dell'amministrazione in generale. Nel febbraio 2011 i governi di Galmudug e Puntland hanno stipulato un accordo a Garoe finalizzato alla cooperazione sulla sicurezza e su materie economiche e sociali, cos\u00ec come a rafforzare e stringere ulteriormente i propri rapporti.\nInoltre la autorit\u00e0 del Puntland hanno schierato pi\u00f9 unit\u00e0 di polizia a Gallacaio, rifornendone e migliorandone l'equipaggiamento, i mezzi di comunicazione ed i veicoli. Questi sforzi hanno permesso di riportare gi\u00e0 a settembre 2012 una notevole riduzione del crimine.\nL'attuale sindaco della citt\u00e0 \u00e8 Said Abdi Farah, nominato nell'agosto 2011 dal governo del Puntland.\nCultura.\nIstruzione.\nGallacaio ha un buon numero di scuole di tutti i livelli ed il sistema di istruzione \u00e8 in via di potenziamento: molte scuole sono state aperte nel 2012.\nSono presenti in citt\u00e0 anche diverse sedi universitarie, tra cui quelle dell'Universit\u00e0 del Puntland, dell'Universit\u00e0 dell'Africa Orientale, dell'Universit\u00e0 del Puntland di Scienza e Tecnologia e dell'Universit\u00e0 del Mudugh.\nSociet\u00e0.\nEvoluzione demografica.\nGallacaio ha circa 545.000 abitanti, la cui composizione etnica varia tra le due zone della citt\u00e0: in quella controllata dal Puntland prevalgono i Migiurtini, appartenenti al clan Darod, in quella amministrata da Galmudugh gli Habr Ghedir, sottoclan degli Hauia.\nEconomia.\nGallacaio \u00e8 una delle citt\u00e0 pi\u00f9 progredite della Somalia centrosettentrionale. Il suo sviluppo economico si \u00e8 concentrato negli ultimi anni soprattutto nel settore del commercio: la citt\u00e0 ospita numerosi ristoranti, alberghi, supermercati, guest house. Inoltre Gallacaio offre molti servizi:ospedali, stazioni di rifornimento carburante, stazioni di polizia; le vecchie caserme dell'Esercito Nazionale Somalo sono state ristrutturate e mantenute in buone condizioni.\nTrasporti.\nLa citt\u00e0 \u00e8 servita dall'Aeroporto di Gallacaio, intitolato il 25 marzo 2012 all'ex Presidente della Somalia Abdullahi Yusuf Ahmed, morto due giorni prima e nato a Gallacaio. Dalla'aeroporto partono voli per varie destinazioni, tra cui Bosaso, Mogadiscio e Gibuti. Come gi\u00e0 detto l'aeroporto rientra nell'amministrazione del Puntland, ma costituisce una sorta di zona cuscinetto tra Puntland e Galmudugh, infatti i taxi autorizzati dall'autorit\u00e0 aeroportuale sono equamente divisi tra le due amministrazioni, al fine di migliorarne le relazioni reciproche.\nGallacaio \u00e8 attraversata dall'autostrada di 750\u00a0km che percorre la Somalia da nord a sud, collegando le principali citt\u00e0 settentrionali, come Bosaso e Garoe, con i centri urbani meridionali. Nel 2012 l'Autorit\u00e0 Autostradale del Puntland ha completato i lavori di ristrutturazione dell'arteria centrale che collega Gallacaio e Garoe. Inoltre, la strada che porta all'aeroporto \u00e8 stata migliorata."}
{"id": "1823241", "revid": "149587", "url": "https://it.wikipedia.org/wiki?curid=1823241", "title": "Galkacyo", "text": ""}
{"id": "1823242", "revid": "149587", "url": "https://it.wikipedia.org/wiki?curid=1823242", "title": "Rocca Littorio", "text": ""}
{"id": "1823244", "revid": "742538", "url": "https://it.wikipedia.org/wiki?curid=1823244", "title": "ParM", "text": "ParM \u00e8 un proteina procariotica omologa all'actina (\"similactinica\") che promuove la segregazione attiva dei plasmidi-R1 verso i poli opposti dei batteri bastoncellari prima della mitosi. \nParM \u00e8 un monomero codificato dal DNA del plasmide R1 e tradotto in proteina dai ribosomi della cellula ospite. Nel citoplasma, i monomeri polimerizzano spontaneamente, formando corti filamenti che possono legare ParR o andare incontro ad idrolisi. ParR stabilizza ParM e la protegge dall'idrolisi."}
{"id": "1823246", "revid": "767487", "url": "https://it.wikipedia.org/wiki?curid=1823246", "title": "Biagio Grasso", "text": "Carriera.\nCalciatore.\nLa sua quasi ventennale carriera si \u00e8 svolta essenzialmente in Serie C in svariate formazioni (prevalentemente campane) tranne alcune apparizioni in Serie A e Serie B agli esordi: 8 presenze fra i cadetti col Cagliari nel 1986-1987 e altrettante in massima serie con l' nel 1987-88, entrambe le stagioni concluse con la retrocessione.\nVanta la vittoria del Torneo Estivo del 1986 con l'.\nDopo il ritiro.\nHa ricoperto il ruolo di direttore sportivo della , nel periodo in cui la squadra militava nel campionato di serie D, dimettendosi nel 2008 dopo il cambio di societ\u00e0 nella squadra corallina.\nNel settembre 2008 diventa direttore sportivo del , societ\u00e0 militante nel campionato di Eccellenza."}
{"id": "1823247", "revid": "175944", "url": "https://it.wikipedia.org/wiki?curid=1823247", "title": "Marziale", "text": ""}
{"id": "1823248", "revid": "486946", "url": "https://it.wikipedia.org/wiki?curid=1823248", "title": "Mignolo e prof.", "text": ""}
{"id": "1823249", "revid": "580", "url": "https://it.wikipedia.org/wiki?curid=1823249", "title": "Mer-Man", "text": "Mer-Man \u00e8 un personaggio immaginario creato nel 1981 da Mattel per la linea di giocattoli dei Masters of the universe (accorciato spesso in M.O.T.U., in italiano \"i dominatori dell'universo\").\nSerie del 1983.\nMer-Man \u00e8 una creatura umanoide dalla pelle blu, teoricamente un uomo-pesce, ma in alcune occasioni dipinto come una specie di uomo-rana, o uomo-salamandra. La sua action figure fa parte della prima ondata di giocattoli lanciati sul mercato nella linea dei Masters. \u00c8 uno dei principali personaggi fra le file dei guerrieri diabolici. \u00c8 il re di una razza di uomini-anfibi che abitano nell'oceano di Eternia. In alcune circostanze il concetto viene esteso e Mer-man \u00e8 rappresentato come re di qualunque creatura marina.\nConsiderando la sua peculiare natura, Mer-Man \u00e8 particolarmente potente sott'acqua, dove \u00e8 in grado di comandare telepaticamente le creature marine. In ogni caso la sua forza fisica, bench\u00e9 non sia paragonabile a quella di He-Man \u00e8 comunque al di sopra di un qualunque essere umano. \u00c8 inoltre in grado di usare un laser in grado di congelare, anche se non \u00e8 chiaro se si tratti di un'arma costruita con la tecnologia di Eternia, o un potere che fa parte della sua natura."}
{"id": "1823250", "revid": "486946", "url": "https://it.wikipedia.org/wiki?curid=1823250", "title": "Mignolo e prof", "text": ""}
{"id": "1823260", "revid": "136978", "url": "https://it.wikipedia.org/wiki?curid=1823260", "title": "Planet Express", "text": ""}
{"id": "1823263", "revid": "1543377", "url": "https://it.wikipedia.org/wiki?curid=1823263", "title": "Fiat ESV", "text": "Le Fiat ESV sono una limitata serie di automobili costruite dalla Fiat agli inizi degli anni settanta e destinate alla sperimentazione. In pratica erano prototipi, o \"concept car\".\nSi tratt\u00f2 di 3 modelli, caratterizzati dal vistoso frontale in plastica nera e contrassegnati dalla sigla ESV (dall'inglese \"Experimental Safety Vehicle\", \"veicolo di sicurezza sperimentale\") e da una cifra numerica intendente il peso in libbre della vettura.\nESV 1500.\nLa ESV 1500, motore e trazione posteriori, derivava dalla 500 (anche se mutuava molte parti della carrozzeria dalla neonata 126). Fu prodotta tra il 1972 e il 1973 in 13 esemplari.\nESV 2000.\nLa ESV 2000 derivava invece dalla 128, avendo cos\u00ec 5 porte e la meccanica anteriore. La cilindrata era la stessa della 128 (1290 cm\u00b3) ma il peso risultava superiore di ben 360\u00a0kg.\nESV 2500.\nLa ESV 2500 era figlia della 124 e presentava motore anteriore e trazione posteriore. Era quasi il doppio della 124, in termini di peso, e sarebbe costata molto di pi\u00f9, risultando cos\u00ec improponibile sul mercato. Aveva una forma che richiamava molto la Peugeot 304.\nIn tutto i mezzi ESV prodotti, fino al 1974, furono 47.\nLa particolarit\u00e0 di queste vetture era la struttura protettiva, che riguardava il tetto, il pianale e il contorno.\n\u00c8 da tener presente che la FIAT non fu la sola costruttrice di ESV. Anche altre aziende del settore fecero sperimentazioni nel campo della sicurezza automobilistica. Nessuno dei modelli ideati fu prodotto in serie."}
{"id": "1823270", "revid": "1409041", "url": "https://it.wikipedia.org/wiki?curid=1823270", "title": "Bologna Football Club 1909 1997-1998", "text": "Questa voce raccoglie le informazioni riguardanti il Bologna Football Club 1909 nelle competizioni ufficiali della stagione 1997-1998.\nStagione.\nIn questa stagione il Bologna acquista Roberto Baggio dal , portando il numero di abbonati ad un record societario, e gli spettatori abituali a valori molti alti. Anche il rendimento in campo fu perfetto: 23 gol totali segnati in stagione, di cui 22 in Serie A e una in Coppa Italia.\nLa squadra raggiunse l'ottavo posto in classifica, sufficiente per qualificarsi in Coppa Intertoto della stagione successiva, dalla quale usc\u00ec vincitrice, assicurandosi di conseguenza un posizionamento nel tabellone di Coppa UEFA 1998-1999.\nMaglie e sponsor.\nLo sponsor tecnico per la stagione 1997-1998 \u00e8 Diadora, mentre lo sponsor ufficiale \u00e8 Granarolo.\nLa prima maglia \u00e8 come da tradizione a quarti rossobl\u00f9, abbinata a pantaloncini bianchi e calzettoni blu con risvolto rosso. La seconda divisa \u00e8 bianca con sbarra rossobl\u00f9, questa sfumata alle estremit\u00e0. La terza invece si presenta di colore giallo acceso.\nStatistiche.\nStatistiche di squadra.\nStatistiche aggiornate al 16 maggio 1998."}
{"id": "1823283", "revid": "287204", "url": "https://it.wikipedia.org/wiki?curid=1823283", "title": "Albino Longhi", "text": "Biografia.\nGiornalista professionista dal 1954, intraprende l'attivit\u00e0 alla \"Gazzetta di Mantova\", susseguendosi a diversi incarichi in pi\u00f9 testate giornalistiche nazionali. Nel 1969 si trasferisce in Rai, diventando direttore prima della sede siciliana e poi di quella friulana. il 13 settembre 1982 viene nominato direttore del TG1, succedendo ad Emilio Fede. Mantiene la carica fino al 12 giugno 1987, diventando poi responsabile delle tribune politiche e successivamente vice direttore generale.\nil 12 aprile 1993 rientra come direttore del telegiornale, prendendo il posto di Bruno Vespa, per breve tempo. Dopo pochi mesi abbandona la carica, lascia la Rai e assume la direzione dell\"Arena\", quotidiano di Verona. Nel 1996 rientra a Roma, occupandosi dell'immagine del Presidente del Consiglio in carica, Romano Prodi. il 2 ottobre 2000 \u00e8 ancora alla direzione del TG1, succedendo a Gad Lerner, e mantenendo la carica fino al 5 maggio 2002. Presiede la giuria del Premio Giornalistico intitolato a Roberto Morrione e nel 2012 gli viene assegnato dall'Associazione Articolo 21 il premio alla carriera. \u00c8 morto a Roma all'et\u00e0 di 88 anni dopo una lunga malattia a inizio 2018."}
{"id": "1823284", "revid": "1573940", "url": "https://it.wikipedia.org/wiki?curid=1823284", "title": "Nebuankhra", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\nnbw \u02c1n\u1e2b r\u02c1 - Nebuankhra Ra d'oro vivente\nIl nome di questo sovrano \u00e8 stato rinvenuto su uno scarabeo."}
{"id": "1823285", "revid": "1305772", "url": "https://it.wikipedia.org/wiki?curid=1823285", "title": "Motore Cl\u00e9on-Fonte", "text": "I motori Cl\u00e9on-Fonte costituiscono una famiglia di motori a scoppio prodotti dal 1962 al 2004 dalla Casa automobilistica francese Renault.\nNascita e diffusione.\nLa storia di questa vasta, complessa ed articolata famiglia di motori ha inizio alla fine degli anni cinquanta, quando l'\u00e9quipe di ingegneri e tecnici Renault ricevettero l'ordine di realizzare un nuovo motore pi\u00f9 moderno, di fascia medio-bassa, per i nuovi modelli che avrebbero debuttato di l\u00ec a poco. Come base di partenza per la futura famiglia di motori, si scelse quella comune a tutti i motori della precedente famiglia Billancourt.\nIl primo di questi nuovi motori esord\u00ec al Salone di Ginevra del 1962 sotto il cofano della Renault Floride S.\nIl motore Cl\u00e9on-Fonte, il cui vero nome \u00e8 \"motore Sierra\", conosciuto anche come \"motore C\" o \"blocco C\" (C per Cl\u00e9on), prende il nome dalla piccola citt\u00e0 di Cl\u00e9on, nel nord della Francia, in cui sorgeva la fabbrica atta all'assemblaggio di tali motori. Si tratta di motori di cilindrata medio-bassa, ma che nel corso degli anni hanno raggiunto alti livelli prestazionali, a tal punto da essere stati utilizzati anche su vetture sportive. L'ideatore fu l'ingegnere Ren\u00e9 Vuaillat.\nI motori Cl\u00e9on-Fonte rappresentano una delle pi\u00f9 importanti famiglie di motori della Renault, essendo state prodotti per diversi decenni, su vetture dalle caratteristiche spesso diversissime tra loro e per gli scopi pi\u00f9 disparati. La loro flessibilit\u00e0 d'utilizzo \u00e8 diventata uno dei motivi di successo di tali motori. Anche altre Case automobilistiche, tra cui la svedese Volvo e la rumena ARO, hanno usufruito di tali motori per alcuni loro modelli. Oltre che in numerosi livelli di cilindrata, la famiglia dei motori \"Cl\u00e9on-Fonte\" \u00e8 stata prodotta anche con alimentazione atmosferica oppure con sovralimentazione mediante turbocompressore, a carburatore o ad iniezione, in posizione anteriore o posteriore, longitudinale o trasversale, accoppiato con cambi manuali (a 4 o 5 marce) oppure automatici.\nCaratteristiche.\nLe caratteristiche salienti dei motori Cl\u00e9on-Fonte sono:\nL'alimentazione, nella stragrande maggioranza dei casi, era a carburatore, solo le ultimissime versioni erano ad iniezione elettronica. I motori \"Cl\u00e9on-Fonte\" hanno ricoperto una gamma di cilindrate comprese tra 1 ed 1.4 litri, per un totale di 5 livelli di cilindrata in tutto.\nOltre che in diversi livelli di cilindrata, i motori \"Cl\u00e9on-Fonte\" furono prodotti anche in svariate altre configurazioni. Si sono avuti motori aspirati o sovralimentati mediante turbocompressore, a carburatore (monocorpo o doppio corpo) oppure ad iniezione, disposti longitudinalmente o trasversalmente, accoppiati con cambi manuali (a 4 o 5 marce) oppure automatici.\nDiversificazione ed espansione nel mondo.\nA partire dal 1969 i motori \"Cl\u00e9on-Fonte\", fino a quel momento utilizzati quasi esclusivamente in posizione posteriore (faceva eccezione solo il furgoncino Estafette), cominciarono a diffondersi anche all'interno dei cofani anteriori, quando fece il suo debutto la Renault 12. La stragrande maggioranza dei motori \"Cl\u00e9on-Fonte\" fu alimentata a carburatore, solo gli ultimissimi esemplari ricevettero l'iniezione elettronica. A partire dal 1971 la produzione fu estesa anche allo stabilimento rumeno di Pite\u0219ti, dove gi\u00e0 all'epoca era attiva la storica consociata europea della Renault, ossia la Dacia. In seguito, nel corso degli anni successivi, la produzione fu ulteriormente estesa anche ad altri Paesi nel mondo, e cio\u00e8: Spagna, Argentina, Brasile e persino Australia. \nNel 1976, con l'arrivo della Renault 14, equipaggiata tra l'altro con motori progettati in collaborazione con la Peugeot, fece pensare ad un possibile pensionamento dei motori \"Cl\u00e9on-Fonte\". La \"R14\", che non riscosse il successo sperato, fu mal percepita dal pubblico a causa di tutta una serie di errori di marketing e di progettazione. Tra questi ultimi, proprio quello di scegliere dei motori progettati in collaborazione con la storica rivale di Sochaux. Per questo, i due modelli che avrebbero raccolto l'eredit\u00e0 della \"R14\" avrebbero sancito il ritorno in gran carriera dei motori \"Cl\u00e9on-Fonte\", ma con in pi\u00f9 una novit\u00e0 significativa. Nel 1981 fecero infatti la loro comparsa i primi \"Cl\u00e9on-Fonte\" disposti trasversalmente, montati sotto il cofano dei modelli Renault 9 ed Renault 11. Rapidamente la soluzione trasversale si estese anche ad altri modelli della Casa francese e soppiant\u00f2 la disposizione longitudinale.\nA partire dal 1996, la produzione del motore \"Cl\u00e9on-Fonte\" cess\u00f2 in Francia ma continu\u00f2 in Romania. Nel Paese transalpino furono prodotti fino al 1996 quasi 15 milioni di motori \"Cl\u00e9on-Fonte\". Qui il motore Cl\u00e9on-Fonte fu prodotto anche in una variante di cilindrata mai visto invece nei mercati dell'Europa Occidentale. Tale variante aveva una cilindrata di 1557 cm\u00b3. Fu proprio un 1.6 rumeno l'ultimo dei motori Cl\u00e9on prodotti: esso usc\u00ec dalle linee di assemblaggio luned\u00ec 29 novembre 2004 e fu appunto un 1.6 da 68 CV con numero di serie \"2.527.155\". Alla fine della loro pluridecennale carriera i motori \"Cl\u00e9on-Fonte\" furono prodotti in ben 27.277.306 esemplari, fatto che rese tali motori tra i pi\u00f9 famosi dell'intera produzione Renault.\nVersioni ed applicazioni.\nCome gi\u00e0 detto pi\u00f9 volte, sono state quindi prodotte nel corso degli anni svariate versioni e varianti di questi motori. Le tabelle proposte riportano il codice motore per ogni applicazione. Infatti, specialmente presso la Renault (ma anche presso altre Case) il codice motore \u00e8 spesso differente da un'applicazione ad un'altra anche se possiede caratteristiche pressoch\u00e9 identiche. Per le applicazioni risalenti agli anni sessanta e settanta, la codifica seguiva un formato del tipo xxx.yy, dove le prime tre cifre indicavano il codice di una certa cilindrata (per esempio, il motore Cl\u00e9on-Fonte da 956 cm\u00b3 era \"689\", mentre le ultime due cifre variavano da una applicazione ad un'altra. A volte, tra il punto e le ultime due cifre veniva interposto un \"7\", ma il significato era praticamente lo stesso. Tra la fine degli anni '70 e l'inizio degli anni ottanta, la codifica \u00e8 stata mutata secondo i canoni ancora in vigore oggigiorno, vale a dire con una lettera una cifra numerica ed un'altra lettera.\nType 689 (o C1C): 956 cc.\nIl primo motore Cl\u00e9on-Fonte in ordine cronologico ha debuttato nel 1962 ed era caratterizzato da misure di alesaggio e corsa pari a 65x72 mm, per una cilindrata totale di 956cc. L'alimentazione era a carburatore monocorpo Zenith o Solex. \nDi seguito vengono mostrate le varie applicazioni:\nUna sotto-variante con rapporto di compressione ridotto ad 8:1 erogava una coppia massima di 58 N\u00a0m a 2500 giri/min ed \u00e8 stata montata sulle \"Renault 5 Van 950\" prodotte dal 1976 al 1979. Inoltre, altre varianti di questo motore hanno trovato applicazione su:\nType 688 (o C1E): 1108 cc.\nPoco tempo dopo il Type 689 arriv\u00f2 il \"Type 688\", che si differenziava dal precedente per l'alesaggio, aumentato da 65 a 70\u00a0mm, con conseguente aumento della cilindrata a 1108 cc. Questo motore \u00e8 stato proposto in pi\u00f9 varianti ognuna contraddistinta da sigle nel formato \"688.xx\" per le applicazioni meno recenti e \"C1E-xxx\" per quelle temporalmente pi\u00f9 vicine. In generale tali motori erano caratterizzati come segue.\nAltre varianti.\nSono esistite anche alcune varianti utilizzate negli anni '60 prevalentemente in ambito sportivo. Una di queste varianti, della potenza massima di 70\u00a0CV, \u00e8 stata montata sulle \"Djet II\" della scuderia Renault d'inizio decennio, capitanata da Ren\u00e9 Bonnet. \nUn'altra variante erogava 66\u00a0CV SAE (60\u00a0CV DIN) ed ha equipaggiato le prime Alpine-Renault A110 dotate di motore 1.1 e prodotte dal 1964 al 1969.\nType 804.\nI motori \"804\" erano due: uno \u00e8 un'evoluzione del 1.1 visto in precedenza, mentre l'altro \u00e8 una rielaborazione pi\u00f9 profonda.\nLa versione da 1.1 litri, come appena accennato, era un'evoluzione del pi\u00f9 tranquillo 1.1 \"688\" (che per\u00f2 \u00e8 stato rivisto molto in profondit\u00e0, tanto da essere stato considerato come un motore a parte).\nInnanzitutto \u00e8 stato aumentato il rapporto di compressione, portandolo a 10.4:1. In secondo luogo sono stati utilizzati due carburatori doppio corpo Solex \"40PHH2\" (che negli ultimi mesi di produzione sono stati sostituiti da due Weber \"40DCOE\").\nLa potenza massima era di 90\u00a0CV SAE (78\u00a0CV DIN) a 6500 giri/min, mentre la coppia massima raggiungeva 87 N\u00a0m a 5500 giri/min. Questo motore \u00e8 stato utilizzato su:\nUna versione leggermente pi\u00f9 potente, in grado di eorgare 95\u00a0CV SAE, \u00e8 stata montata sulle \"Alpine-Renault A110 \"100\"\", prodotte dal 1965 al 1969.\nMa la vera e propria seconda variante siglata \"804\" era un motore utilizzato praticamente solo sulle \"Alpine-Renault A110 1300 S\", prodotte dal 1965 al 1971. Questo motore deriva dal 1.1 \"804\", ma \u00e8 stato rivisto molto a fondo, ed arrivava a 1296 cc di cilindrata, con una potenza massima di 120\u00a0CV SAE.\nType 812: 1255 cc.\nQuesto motore \u00e8 una delle poche versioni superquadre dei motori Cl\u00e9on-Fonte: \u00e8 infatti basata sull'unit\u00e0 \"688\" da 1.1 litri, rispetto alla quale si differenzia per l'alesaggio, aumentato fino a 74.5\u00a0mm, mentre la corsa \u00e8 rimasta ferma a 72\u00a0mm. La cilindrata ha potuto cos\u00ec raggiungere 1255 cc. Questo motore \u00e8 stato utilizzato su modelli spinti, spesso destinata alle competizioni, o comunque ad un utilizzo tutt'altro che tranquillo: era caratterizzato perci\u00f2 da un rapporto di compressione aumentato a 10.5:1 e dall'alimentazione affidata a due carburatori doppio corpo Weber 40DCOE. La potenza massima raggiungeva 103\u00a0CV SAE (88\u00a0CV DIN) a 6750 giri/min, con un picco di coppia pari a 117 N\u00a0m a 5000 giri/min, un regime piuttosto alto, caratteristico proprio dei motori spinti.\nQuesto motore \u00e8 stato montato su:\nNella \"Matra Jet 6\" la potenza crebbe leggermente, fino a 105 CV, mentre la coppia sub\u00ec invece un decremento, scendendo a 98 Nm a 4000 giri/min.\nType 810: 1289 cc.\nIl motore \"Type 810\" \u00e8 una nuova versione della grande famiglia di motori Cl\u00e9on-Fonte. Rispetto alle versioni precedenti cambiano sia la misura dell'alesaggio che quella della corsa, portate rispettivamente a 73x77\u00a0mm. La cilindrata totale \u00e8 salita perci\u00f2 a 1289 cc. Questo motore \u00e8 stato proposto in alcune varianti, non molto dissimili tra loro, e le cui caratteristiche sono riportate nella tabella che segue.\nType C1G: 1237 cc.\nQuesto motore costituiva negli anni ottanta il gradino superiore rispetto al motore da 1108 cc visto in precedenza. Il motore C1G \u00e8 andato a sostituire in parte le unit\u00e0 Type 810 da 1289 cc, rispetto alle quali si differenziava per cilindrata leggermente inferiore e pari a 1237 cc, ottenuta tramite una leggera riduzione del diametro dei cilindri, passato da 73 a 71.5\u00a0mm. Invariata invece la misura della corsa. L'alimentazione era a carburatore, mentre il rapporto di compressione era di 9.25:1. La potenza massima raggiungeva 55\u00a0CV a 5250 giri/min, con una coppia massima di 88 N\u00a0m a 3000 giri/min.\nTale motore ha trovato applicazione su:\nType C6J/C1J/C2J: 1397 cc.\nQuesto motore \u00e8 stato introdotto per sostituire le versioni pi\u00f9 potenti dell'unit\u00e0 \"810\" da 1289 cc. \u00c8 nato dalla rialesatura di quest'ultima unit\u00e0 motrice, le cui misure di alesaggio sono state portate da 73 a 76\u00a0mm, mantenendo cos\u00ec anche le caratteristiche sottoquadre di quasi tutti i motori Cl\u00e9on-Fonte. La cilindrata totale raggiungeva 1397 cc, un numero rimasto nel cuore di molti appassionati Renault, per le prestazioni superlative delle vetture pi\u00f9 spinte equipaggiate con le evoluzioni pi\u00f9 estreme di tale propulsore. Questa \u00e8 stata la versione pi\u00f9 articolata in assoluto tra quelle appartenenti alla famiglia di motori Cl\u00e9on-Fonte. Ne sono esistite quindi svariate varianti, ma l'intera gamma di applicazioni \u00e8 sostanzialmente suddivisa in tre sottofamiglie:\nDi seguito vengono riassunte le applicazioni dei motori Cl\u00e9on-Fonte da 1397 cc:\nType C3G: 1239 cc.\nQuesto motore a iniezione ha sostituito l'unit\u00e0 \"C1G\", vista precedentemente, ma, a dispetto di quanto possa apparire a prima vista, non si tratta di una leggerissima, impercettibile rialesatura della pi\u00f9 vecchia unit\u00e0 a carburatore. Infatti, mentre il motore \"C1G\" nasce dalla dealesatura del 1.3 litri \"810\", l'unit\u00e0 \"C3G\" deriva piuttosto dalla rialesatura dell'unit\u00e0 \"C1E-715\" da 1.1 litri, anch'essa appartenente alla famiglia \"Cl\u00e9on-Fonte\". Nel nuovo motore \"C3G\", il diametro dei cilindri \u00e8 stato aumentato da 70 a 74\u00a0mm, mentre la corsa \u00e8 rimasta invariata a quota 72\u00a0mm. Ci\u00f2 fa del motore \"C3G\" uno dei pochi esempi di motore Cl\u00e9on-Fonte superquadro. La cilindrata totale raggiungeva quindi 1239 cc. Un'altra grossa novit\u00e0 stava nell'introduzione dell'iniezione elettronica single-point, in questo caso gestita da una centralina Marelli 32B. Il rapporto di compressione era di 8.8:1, la potenza massima era d 54\u00a0CV CEE a 5300 giri/min e la coppia massima era di 90 N\u00a0m a 2800 giri/min. Tale motore era provvisto di catalizzatore a tre vie e soddisfaceva le normative Euro 1, in vigore dal 1\u00ba gennaio 1993.\nIl motore \"C3G\" \u00e8 stato montato su:\nType C3J: 1390 cc.\nQuest'unit\u00e0 motrice, introdotta nel 1986, ha sostituito il glorioso \"C1J\" e la sua derivata, il \"C2J\", che di l\u00ec a pochi anni sarebbero stati pensionati dopo un lungo periodo di onorato servizio, costellato anche di non pochi successi in campo sportivo.\nL'unit\u00e0 \"C3J\" \u00e8 caratterizzata da un alesaggio quasi impercettibilmente ridotto, e che passa dai 76\u00a0mm del vecchio 1.4 a 75.8\u00a0mm, facendo cos\u00ec in modo che la cilindrata scendesse da 1397 a 1390 cc. \nCon un rapporto di compressione pari a 9:1 e l'introduzione dell'iniezione elettronica, la potenza massima di questo motore raggiungeva 60\u00a0CV a 4750 giri/min, con un picco di coppia pari a 100 N\u00a0m a 3000 giri/min. Il motore C3J non va confuso con l'equivalente unit\u00e0 della famiglia Energy, della stessa cilindrata, ma da 78\u00a0CV di potenza massima. \u00c8 stato in pratica l'anello di congiunzione tra la famiglia Cl\u00e9on-Fonte e la stessa famiglia \"Energy\". Grazie all'introduzione del catalizzatore, tale unit\u00e0 motrice soddisfaceva le normative \"Euro 1\". Il motore \"C3J\" \u00e8 stato montato su:\nUna variante da 65\u00a0CV \u00e8 stata montata su alcune serie di \"Renault Clio 1.4 RN\" ed \"RT\" non importate in Italia.\nAltre varianti.\nIn Sudamerica il motore Cl\u00e9on-Fonte \u00e8 stato prodotto anche in una versione che per cilindrata e misure di alesaggio e corsa ricordava invece uno dei motori della famiglia A. Tale motore aveva infatti una cilindrata di 1565 cm\u00b3 ed alesaggio e corsa pari a 77x84 mm, esattamente come il motore montato sulla R12 Gordini. La sua sigla era C2L se alimentato a carburatore e C3L se alimentato ad iniezione single-point, con potenze rispettivamente di 78 e 74 CV a 5000 giri/min. Tra le applicazioni cui era destinato questo motore va ricordata la \"Renault 19 1.6\" prevista per i mercati dell'America Latina.\nL'eredit\u00e0 del motore Cl\u00e9on-Fonte.\nIl motore \"Cl\u00e9on-Fonte\" si evolse alla fine degli anni ottanta per diventare il Motore Energy, debuttando sulla Renault 19. La base era la stessa, ma il propulsore in questo caso adottava un albero a camme testa azionato da una cinghia dentata.\nSuccessivamente, il motore \"Energy\" evolver\u00e0 a sua volta per diventare il motore K, il quale apparir\u00e0 sotto il cofano della M\u00e9gane I. Questi motori non possiedono pi\u00f9 soluzioni come le camicie amovibili. Le versioni monoalbero conserveranno la testata dei motori \"Energy\", ma ne esisteranno anche versioni bialbero a 16 valvole e persino a gasolio. In tempi ancor pi\u00f9 recenti, la collaborazione con la Nissan ha portato alla realizzazione di un nuovo motore 1.4 con cilindrata di 1397 cm\u00b3, per commemorare l'indimenticato 1.4 \"Cl\u00e9on-Fonte\" di cilindrata identica."}
{"id": "1823288", "revid": "1573940", "url": "https://it.wikipedia.org/wiki?curid=1823288", "title": "Galago", "text": "Galago \u00e8 un genere di primati strepsirrini appartenente alla famiglia dei Galagidi.\nDescrizione.\nSi tratta di animali lunghi al massimo una quarantina di centimetri, almeno met\u00e0 dei quali rappresentata dalla coda, che pu\u00f2 essere ricoperta di pelo sia totalmente che solo nella parte distale, a seconda della specie.\nIl colore del pelo pu\u00f2 andare dal rossiccio, al grigio, al nerastro. Gli occhi sono grandi e vispi, le zampe possiedono mani dai polpastrelli rigonfi che permettono a questi animali movimenti agilissimi e silenziosi al tempo stesso.\nBiologia.\nI galagoni sono abitatori della foresta e delle aree cespugliose, dove si muovono al calar delle tenebre con agilit\u00e0 paragonabile a quella degli scoiattoli, a differenza dei pi\u00f9 cauti parenti lorisidi, coi quali per\u00f2 condividono la dieta insettivora.\nTassonomia.\nIl genere comprende le seguenti specie:\nAltre specie che in passato erano ascritte a questo genere sono:"}
{"id": "1823301", "revid": "123883399", "url": "https://it.wikipedia.org/wiki?curid=1823301", "title": "Kung Fu Fighting", "text": "Kung Fu Fighting \u00e8 una canzone scritta ed eseguita da Carl Douglas e pubblicata come singolo nel 1974. \nIl brano ebbe un grande successo internazionale, raggiungendo la prima posizione nella Billboard Hot 100 ed in Irlanda per due settimane, nel Regno Unito, in Australia ( Official Singles Chart), Canada e Francia per tre settimane; in Sud Africa e Germania per sette settimane, nei Paesi Bassi ed Austria per cinque settimane; seconda in Svizzera e terza in Italia e Norvegia, arrivando, addirittura, a vendere 10 milioni di dischi in tutto il mondo. Inoltre la canzone \u00e8 divenuta famosa anche per l'utilizzo del tipico riff orientale, usato per rappresentare la cultura asiatica in generale. \u00c8 uno dei singoli pi\u00f9 venduti nel mondo.\nInizialmente il brano doveva essere il lato B di \"I Want to Give You My Everything\" di Larry Weiss. La canzone \u00e8 popolare anche per essere uno dei pi\u00f9 ricordati \"one-hit wonder\" nella storia della musica.\n\u00c8 stata inserita nella colonna sonora dei film \"Mai dire ninja\", \"City of God\", \"Shaolin Soccer\", \"Nessuna notizia da Dio\" e \"Kung Fu Panda\"."}
{"id": "1823302", "revid": "396099", "url": "https://it.wikipedia.org/wiki?curid=1823302", "title": "Bacino di espansione", "text": "Un bacino di espansione, o cassa di espansione, \u00e8 un'opera idraulica che viene realizzata per ridurre la portata durante le piene di un corso d'acqua tramite lo stoccaggio temporaneo di parte del volume dell'onda di piena.\nStruttura generale.\nLa cassa di espansione \u00e8 costituita da un'opera di presa, un bacino artificiale di espansione ed un'opera di scarico.\nL'opera di presa \u00e8 progettata in modo tale che al raggiungimento di un determinato livello del corso d'acqua, parte della portata venga fatta fluire all'interno del bacino artificiale di espansione, cos\u00ec che la portata del corso d'acqua sia ridotta della quantit\u00e0 che invece inonda il bacino di espansione. Il bacino artificiale di espansione \u00e8 solitamente costruito in un territorio che presenta una conformazione tale dal ridurre al minimo le spese per la costruzione di opere di contenimento (argine).\nL'opera di scarico \u00e8 posizionata nella parte a livello pi\u00f9 basso della cassa, in modo da consentire il totale deflusso dell'acqua che viene accumulata durante gli eventi di piena.\nTipologie.\nI bacini di espansione si suddividono nelle seguenti tipologie:\nNei luoghi in cui non \u00e8 possibile realizzare bacini di espansione per la riduzione del rischio alluvionale vengono a volte costruiti uno o pi\u00f9 canali artificiali detti fossi scolmatori (o semplicemente scolmatori). Le acque di piena vengono fatte in questo caso defluire pi\u00f9 a valle nello stesso corso d'acqua o in serbatoi naturali o artificiali che continuino ad avere capacit\u00e0 d'invaso anche se perdurano piogge intense.\nFunzionamento.\nPer evitare straripamenti quando le acque dei fiumi superano il livello di guardia i bacini di espansione devono essere aperti mediante la manovra di paratoie mobili situate a monte dei tratti dei fiumi confinanti con aree abitate che si vogliono salvaguardare.\nIn Italia.\nIn Italia, sia la realizzazione dei bacini d'espansione che l'apertura delle paratie mobili devono essere realizzati sotto la sorveglianza dei tecnici dei Consorzi di bonifica o delle Autorit\u00e0 di bacino.\nEsempi.\nUn esempio di bacino di espansione \u00e8 quello, realizzato decenni fa, fra tre anse del fiume Tevere situate a monte della citt\u00e0 di Roma in localit\u00e0 Magliano Sabina dai tecnici del Consorzio di Bonifica dell'Agro Romano. Quando le acque a monte di Roma superano il livello di guardia vengono deviate in quantit\u00e0 notevole nel bacino di espansione di Magliano Sabina, confinante col fiume e situato qualche chilometro prima che le acque del Tevere attraversino la citt\u00e0. Questo di conseguenza abbassa il livello delle acque fluviali e impedisce straripamenti nei tratti che attraversano la citt\u00e0 ed i suoi dintorni.\nAltre importanti opere di laminazione delle piene, in questo caso nel bacino padano, sono quelle che controllano le piene della Parma e che sono state inaugurate a Marano il 26 novembre del 2005. L'opera, realizzata dall'AIPO (Agenzia Interregionale per il Fiume Po, l'ex Magistrato per il Po) ha gi\u00e0 evitato in alcune occasioni il verificarsi di danni nella zona a valle della stessa e ha messo in sicurezza dal punto di vista idraulico la citt\u00e0 di Parma."}
{"id": "1823304", "revid": "152416", "url": "https://it.wikipedia.org/wiki?curid=1823304", "title": "Cicloni", "text": ""}
{"id": "1823305", "revid": "212348", "url": "https://it.wikipedia.org/wiki?curid=1823305", "title": "Distretto di Anantnag", "text": "Il distretto di Anantnag \u00e8 un distretto del Jammu e Kashmir, in India, di 1.170.013 abitanti. \u00c8 situato nella divisione del Kashmir e il suo capoluogo \u00e8 Anantnag."}
{"id": "1823306", "revid": "344646", "url": "https://it.wikipedia.org/wiki?curid=1823306", "title": "Ilarion Alfeev", "text": "\u00c8 dal 2009 vescovo di Volokolamsk e presidente del Dipartimento delle relazioni esterne del Patriarcato di Mosca.\nDiplomato in violino e pianoforte presso la Scuola Musicale Gnessin di Mosca ed il Conservatorio Statale di Mosca, si \u00e8 formato presso il Monastero del Santo Spirito di Vilnius (Lituania), il Seminario Teologico di Mosca, e l'Accademia Teologica di Mosca, conseguendo successivamente il dottorato in filosofia all'Universit\u00e0 di Oxford, e in teologia presso l'Istituto Teologico San Sergio di Parigi. Ha insegnato omiletica, teologia dogmatica, studi neo-testamentari e greco bizantino nelle Scuole Teologiche di Mosca.\nDal 1995 al 2001 \u00e8 segretario per gli affari inter-cristiani del Dipartimento delle relazioni esterne del Patriarcato di Mosca. Dal 2003 al 2009 \u00e8 stato vescovo di Vienna e d'Austria, amministratore \"pro tempore\" della Diocesi di Budapest e d'Ungheria, e rappresentante della Chiesa ortodossa russa presso le Istituzioni Europee. Il 31 marzo 2009 \u00e8 nominato vescovo di Volokolamsk e presidente del Dipartimento delle relazioni esterne del patriarcato di Mosca e il 20 aprile successivo \u00e8 elevato alla dignit\u00e0 arcivescovile.\nCompositore di musica sacra (\u00e8 del 2007 la sua \"Passione secondo Matteo\", rappresentata a Mosca davanti al Patriarca Alessio II, e successivamente a Roma, in Vaticano), \u00e8 autore di oltre 600 pubblicazioni.\nOpera (teologia).\nIn italiano sono stati pubblicati:\nCollegamenti esterni.\nIlarion Alfeev. La gloria del Nome"}
{"id": "1823308", "revid": "212348", "url": "https://it.wikipedia.org/wiki?curid=1823308", "title": "Distretto di Budgam", "text": "Il distretto di Budgam \u00e8 un distretto del Jammu e Kashmir, in India, di 593.768 abitanti. \u00c8 situato nella divisione del Kashmir e il suo capoluogo \u00e8 Budgam."}
{"id": "1823309", "revid": "212348", "url": "https://it.wikipedia.org/wiki?curid=1823309", "title": "Distretto di Baramulla", "text": "Il distretto di Baramulla \u00e8 un distretto del Jammu e Kashmir, in India, di 1.166.722 abitanti. \u00c8 situato nella divisione del Kashmir e il suo capoluogo \u00e8 Baramulla."}
{"id": "1823314", "revid": "212348", "url": "https://it.wikipedia.org/wiki?curid=1823314", "title": "Distretto di Ganderbal", "text": "Il distretto di Ganderbal \u00e8 una suddivisione amministrativa del Jammu e Kashmir, in India, di 13.944 abitanti. \u00c8 situato nella divisione del Kashmir e il suo capoluogo \u00e8 Ganderbal. Il distretto \u00e8 stato formato dopo il censimento del 2001."}
{"id": "1823316", "revid": "212348", "url": "https://it.wikipedia.org/wiki?curid=1823316", "title": "Distretto di Kulgam", "text": "Il distretto di Kulgam \u00e8 un distretto del Jammu e Kashmir, in India, di 13.523 abitanti. \u00c8 situato nella divisione del Kashmir e il suo capoluogo \u00e8 Kulgam.\nAmministrazione.\nIl distretto di Kulgam \u00e8 composto da 5 blocchi: Quimoh, Pahloo, DHPora, Devsar e Kulgam . Ognuno di questi consiste di diversi Panchayati raj. Vi sono tre circoscrizioni elettorali: Noorabad, Kulgam e Homshailibugh."}
{"id": "1823317", "revid": "212348", "url": "https://it.wikipedia.org/wiki?curid=1823317", "title": "Distretto di Kupwara", "text": "Il distretto di Kupwara \u00e8 un distretto del Jammu e Kashmir, in India, di 640.013 abitanti. \u00c8 situato nella divisione del Kashmir e il suo capoluogo \u00e8 Kupwara."}
{"id": "1823318", "revid": "212348", "url": "https://it.wikipedia.org/wiki?curid=1823318", "title": "Distretto di Pulwama", "text": "Il distretto di Pulwama \u00e8 un distretto del Jammu e Kashmir, in India, di 632.295 abitanti. \u00c8 situato nella divisione del Kashmir e il suo capoluogo \u00e8 Pulwama."}
{"id": "1823320", "revid": "212348", "url": "https://it.wikipedia.org/wiki?curid=1823320", "title": "Distretto di Jammu", "text": "Il distretto di Jammu \u00e8 un distretto del Jammu e Kashmir, in India, di 1.571.911 abitanti. \u00c8 situato nella divisione del Jammu e il suo capoluogo \u00e8 Jammu."}
{"id": "1823321", "revid": "212348", "url": "https://it.wikipedia.org/wiki?curid=1823321", "title": "Distretto di Kathua", "text": "Il distretto di Kathua \u00e8 un distretto del Jammu e Kashmir, in India, di 544.206 abitanti. \u00c8 situato nella divisione del Jammu e il suo capoluogo \u00e8 Kathua."}
{"id": "1823322", "revid": "212348", "url": "https://it.wikipedia.org/wiki?curid=1823322", "title": "Distretto di Udhampur", "text": "Il distretto di Udhampur \u00e8 un distretto del Jammu e Kashmir, in India, di 738.965 abitanti. \u00c8 situato nella divisione del Jammu e il suo capoluogo \u00e8 Udhampur."}
{"id": "1823323", "revid": "212348", "url": "https://it.wikipedia.org/wiki?curid=1823323", "title": "Distretto di Poonch", "text": "Il distretto di Poonch \u00e8 un distretto del Jammu e Kashmir, in India, di 371.561 abitanti. \u00c8 situato nella divisione del Jammu e il suo capoluogo \u00e8 Poonch."}
{"id": "1823324", "revid": "212348", "url": "https://it.wikipedia.org/wiki?curid=1823324", "title": "Distretto di Rajouri", "text": "Il distretto di Rajouri \u00e8 un distretto del Jammu e Kashmir, in India, di 478.595 abitanti. \u00c8 situato nella divisione del Jammu e il suo capoluogo \u00e8 Rajouri."}
{"id": "1823325", "revid": "212348", "url": "https://it.wikipedia.org/wiki?curid=1823325", "title": "Distretto di Doda", "text": "Il distretto di Doda \u00e8 un distretto del Jammu e Kashmir, in India, di 690.474 abitanti. \u00c8 situato nella divisione del Jammu e il suo capoluogo \u00e8 Doda."}
{"id": "1823326", "revid": "212348", "url": "https://it.wikipedia.org/wiki?curid=1823326", "title": "Distretto di Ramban", "text": "Il distretto di Ramban \u00e8 un distretto del Jammu e Kashmir, in India, di 5.443 abitanti. \u00c8 situato nella divisione del Jammu e il suo capoluogo \u00e8 Ramban."}
{"id": "1823327", "revid": "212348", "url": "https://it.wikipedia.org/wiki?curid=1823327", "title": "Distretto di Kishtwar", "text": "Il distretto di Kishtwar \u00e8 un distretto del Jammu e Kashmir, in India, di 15.806 abitanti. \u00c8 situato nella divisione del Jammu e il suo capoluogo \u00e8 Kishtwar."}
{"id": "1823328", "revid": "228587", "url": "https://it.wikipedia.org/wiki?curid=1823328", "title": "Distretto di Reasi", "text": "Il distretto di Reasi \u00e8 un distretto del Jammu e Kashmir, in India, di 6.981 abitanti. \u00c8 situato nella divisione del Jammu e il suo capoluogo \u00e8 Reasi."}
{"id": "1823329", "revid": "466539", "url": "https://it.wikipedia.org/wiki?curid=1823329", "title": "Viale tagliafuoco", "text": "Il viale tagliafuoco, la rostra e la pista tagliafuoco sono strade o piste aperte create per impedire il propagarsi degli incendi nelle zone boschive.\nRealizzati con mezzi adeguati come apripiste, decespugliatori, trinciastocchi, sia all'interno dei boschi in tutta la loro lunghezza, larghezza e profondit\u00e0 - per la larghezza tripla dell'altezza degli alberi che costeggiano, sia all'esterno dei boschi e delle foreste da salvaguardare preventivamente prima dell'estate. \nI viali tagliafuoco devono essere aperti perpendicolarmente fra di loro. Per la loro realizzazione occorre tagliare gli alberi di queste piste alla radice per la larghezza sopraindicata e mantenerle sgombere da arbusti, erba secca e da tutti i materiali infiammabili almeno due volte l'anno, una prima dell'estate; gli attrezzi utilizzabili oltre alle seghe per il taglio dei tronchi, sono i decespugliatori manuali nei terreni a forte pendenza e i trinciastocchi trainati dai trattori nei terreni a leggera pendenza ed in pianura; negli Stati Uniti vengono utilizzati solo per prevenire gli incendi al confine di insediamenti abitativi ed industriali, ma non per la prevenzione del dilagare degli incendi dei boschi nella loro interezza; sono obbligatori per legge lungo le strade, i binari ai confini dei campi coltivati dopo i raccolti, ma il controllo e le multe da parte delle forze dell'ordine non vengono eseguiti. \nI viali tagliafuoco sono stati realizzati per la prima volta in Toscana due secoli fa dal Granduca di Toscana e sono stati realizzati intorno a parchi e zone di interesse naturalistico. Spesso non vengono mantenuti sgomberi da sterpaglie ed erba secca infiammabili; le strade o piste tagliafuoco servono anche a rendere accessibili le aree interne boscate e agli automezzi di terra come le autobotti trainate dai trattori, i veicoli della forestale e quelli dei Vigili del Fuoco."}
{"id": "1823330", "revid": "212348", "url": "https://it.wikipedia.org/wiki?curid=1823330", "title": "Distretto di Samba", "text": "Il distretto di Samba \u00e8 un distretto del Jammu e Kashmir, in India, di 19.961 abitanti. \u00c8 situato nella divisione del Jammu e il suo capoluogo \u00e8 Samba."}
{"id": "1823331", "revid": "228587", "url": "https://it.wikipedia.org/wiki?curid=1823331", "title": "Distretto di Kargil", "text": "Il distretto di Kargil \u00e8 un distretto del territorio del Ladakh, in India, di 115.227 abitanti. Il suo capoluogo \u00e8 Kargil."}
{"id": "1823332", "revid": "228587", "url": "https://it.wikipedia.org/wiki?curid=1823332", "title": "Distretto di Leh", "text": "Il distretto di Leh \u00e8 un distretto del Ladakh, in India, di 117.637 abitanti. Il suo capoluogo \u00e8 Leh.\nAmministrazione.\nIl distretto di Leh \u00e8 suddiviso in 6 tehsil:"}
{"id": "1823335", "revid": "1573940", "url": "https://it.wikipedia.org/wiki?curid=1823335", "title": "Otolemur", "text": "Otolemur \u00e8 un genere di primati strepsirrini della famiglia Galagidae. Vengono chiamati comunementi otolemuri.\nTassonomia.\nAl genere sono ascritte le seguenti tre specie:\nDescrizione.\nCome suggerito dal nome comune, questi animali hanno dimensioni relativamente maggiori rispetto agli altri galagidi: hanno inoltre aspetto meno \"scimmiesco\" (muso allungato e ricoperto di pelo, occhi di dimensioni medio-piccole, orecchie larghe ed appuntite). La coda \u00e8 completamente ricoperta di pelo folto e lanoso.\nEmettono un suono cupo, simile al verso del piccione: per questo motivo, non vengono generalmente chiamati dagli anglofoni \"bushbaby\" come gli altri galagoni, che emettono versi simili a vagiti di bambini, bens\u00ec ci si riferisce solitamente a questi animali come \"galago\"."}
{"id": "1823338", "revid": "712828", "url": "https://it.wikipedia.org/wiki?curid=1823338", "title": "Don Krieg", "text": ""}
{"id": "1823339", "revid": "88740", "url": "https://it.wikipedia.org/wiki?curid=1823339", "title": "Longhi", "text": "Longhi \u00e8 un cognome italiano che pu\u00f2 riferirsi a:"}
{"id": "1823346", "revid": "123739865", "url": "https://it.wikipedia.org/wiki?curid=1823346", "title": "Ford Kuga", "text": "La Ford Kuga \u00e8 una autovettura Sport Utility Vehicle di segmento C prodotta dalla Ford a partire dal 2008.\nDefinito dalla casa madre come \"crossover\", \u00e8 basato sulla piattaforma della Focus e della monovolume da essa derivata (la C-MAX). Tale base, denominata C1 viene utilizzata anche da altre vetture del gruppo Ford come la Volvo C30, la Volvo S40, la Volvo V50, la Volvo C70, la Mazda 3 e la Mazda 5.\nPrima serie (2008-2012).\nLa linea \u00e8 dovuta al centro stile interno della casa, in quel periodo diretto da Martin Smith, e per la produzione venne scelto lo stabilimento tedesco di Saarlouis. La vettura fu presentata in anteprima al Salone dell'automobile di Francoforte nel settembre 2007, per entrare poi in commercio per l'Europa dall'inizio di giugno 2008.\nIl veicolo viene proposto in diversi paesi Europei con la trazione integrale (4WD) e anche con la sola trazione anteriore (2WD).\nIl sistema 4WD della Kuga \u00e8 basato meccanicamente su una soluzione di tipo Haldex. Si tratta in realt\u00e0 di una trazione intelligente capace di intervenire in maniera repentina all'occorrenza quando il veicolo necessita di trazione anche alle ruote posteriori. Il sistema quindi attraverso un sofisticato interconnesso elettronico capace di reagire in maniera differente in base alle condizioni della superficie ingaggia il cardano per il differenziale Haldex al posteriore offrendo a esso una ripartizione che arriva fino al 50% della coppia totale. Il sistema in maniera del tutto automatica \u00e8 capace d'inviare potenza anche a una singola ruota. Il veicolo quindi \u00e8 adatto ad avanzare anche con una sola ruota in trazione. Per le Kuga dotate di trazione 4WD viene applicata una precarica del 10% di coppia alle ruote posteriori a prescindere dalle condizioni del fondo stradale.\nLa Kuga viene proposta in due motorizzazioni: un 2 litri (di origine PSA) a gasolio da 136 CV (con DPF di serie) Euro 4 e successivamente Euro 5 con le nuove motorizzazioni Diesel e due allestimenti diversi (\"Plus\" e \"Titanium\"), e un 2,5 litri turbo a benzina da 200 cavalli (motore di origine Volvo) abbinato a un cambio automatico sequenziale a doppia frizione \"powershift\".\nGli pneumatici utilizzabili sono da 235/55/17, 235/50/18, 235/45/19 e 235/60/16 di sola marcatura M+S con o senza snow-flake e 215/65/16.\nLa vettura \u00e8 stata sottoposta nel 2008 ai crash test dell'Euro NCAP ottenendo il risultato di 5 stelle.\nLa seconda serie (2012-2019).\nLa nuova Ford Kuga, basata sulla piattaforma della contemporanea Ford Focus, viene presentata al salone dell'automobile di Los Angeles del 2011 come Ford Escape in quanto \u00e8 stata realizzata principalmente per sostituire il precedente modello realizzato negli Stati Uniti sino dal 2001.\nIn questo caso si tratta infatti di una world car, non pi\u00f9 fabbricata in Germania ma in vari stabilimenti; la versione per il mercato europeo \u00e8 costruita a Valencia in Spagna.\nPi\u00f9 lunga di 8\u00a0cm e pi\u00f9 larga di 4 rispetto alla precedente versione, ne conserva la linea filante e aerodinamica. Proposta sia a trazione anteriore sia a quattro ruote motrici, \u00e8 disponibile nella variante benzina con il 1.6 Ecoboost turbo da 150 CV (2WD) e uno da 182\u00a0CV esclusivamente con cambio automatico PowerShift e nella versione a gasolio con il 2.0 TDCi da 140 e 163\u00a0CV (AWD), con cambio manuale o robotizzato a doppia frizione e sei marce PowerShift. Dal 2015 sono disponibili le motorizzazioni Euro 6 con il 1.5 Ecoboost turbo da 150\u00a0CV e 120 CV (2WD) e il 2.0 TDCi da 120\u00a0CV (2WD), 150\u00a0CV (AWD) o 180\u00a0CV (AWD).\nAnche la seconda serie \u00e8 stata sottoposta alle prove di impatto dell'Euro NCAP nel 2012, ottenendo nuovamente il risultato di 5 stelle.\nRestyling 2017.\nIl 18 novembre 2015, Ford ha presentato l'aggiornamento della versione statunitense \"Escape\", seguito da quello della versione europea avvenuto nei primi mesi del 2016. L'aggiornamento ha riguardato principalmente il frontale con un'inedita calandra dotata di mascherina e fari dalla forma pi\u00f9 spigolosa con bordi squadrati con griglia esagonale e stemma al centro di essa; la parte posteriore ha ora nuove luci posteriori a LED rimodellate dalla forma pi\u00f9 esagonale.\nL'interno \u00e8 stato leggermente rivisto, principalmente nel posto guida e sul volante. Il sistema di infotainment \u00e8 il nuovo \"Sync 3\" che aggiunge inedite funzionalit\u00e0, coadiuvato da una nuova applicazione per smartphone chiamata \"Sync Connect\", che consente ai proprietari di monitorare a distanza il loro veicolo, controllare i livelli di carburante, di bloccare e sbloccare le serratura delle porte e di avviare il motore.\nTerza serie (dal 2020).\nLa terza generazione di Kuga \u00e8 stata presentata nell'aprile 2019 all'evento \"Ford Go Further\" di Amsterdam. L'auto \u00e8 basata sul pianale C2 della Ford Focus, dalla quale riprende anche il design degli interni e degli esterni. Grazie a questo pianale la rigidit\u00e0 \u00e8 aumentata del 10% mentre il peso \u00e8 diminuito di 90 kg rispetto al modello precedente. \nQuesta generazione Kuga \u00e8 disponibile, oltre alle classiche motorizzazioni a benzina e Diesel, in tre versioni ibride.\nL'auto viene assemblata nello stabilimento di Valencia in Spagna; mentre la versione commercializzata negli Stati Uniti, denominata Ford Escape, \u00e8 assemblata nello stabilimento di Louisville in Kentucky."}
{"id": "1823347", "revid": "22356", "url": "https://it.wikipedia.org/wiki?curid=1823347", "title": "Hadrocodium", "text": ""}
{"id": "1823350", "revid": "712828", "url": "https://it.wikipedia.org/wiki?curid=1823350", "title": "Maria Antonietta (Lady Oscar)", "text": " \u00e8 un personaggio del manga e anime \"Lady Oscar\", creato da Riyoko Ikeda, e liberamente ispirato alla figura storica della regina di Francia.\nNel manga \u00e8 la protagonista, mentre nell'anime passa in secondo piano. Nel seguito, \"Eroica - La gloria di Napoleone\", viene ricordata attraverso un flashback.\nBiografia.\nFiglia dell'imperatrice Maria Teresa d'Austria, viene data in sposa al delfino Luigi Augusto di Francia per sancire un'alleanza politica contro la Prussia e l'Inghilterra, trovandosi perci\u00f2 catapultata in una realt\u00e0 per lei del tutto nuova. Estremamente viziata, ma di buon carattere, per via della sua inesperienza e del suo carattere inizialmente un po' frivolo, finisce per essere coinvolta immediatamente nei pettegolezzi e negli intrighi di Versailles, che la pongono in una posizione di forte rivalit\u00e0 nei confronti della contessa du Barry, la favorita del re, rivalit\u00e0 che si conclude per intercessione del re stesso, con suo grande disappunto.\nDiventa regina all'et\u00e0 di diciotto anni, in seguito alla morte di Luigi XV, fra le speranze del popolo. Tuttavia, nonostante i saggi consigli di Oscar Fran\u00e7ois de Jarjayes, fedele capitano delle guardie reali e sua confidente, si circonda di amicizie, in primis la contessa di Polignac, che sfruttano la sua posizione a proprio vantaggio e finiscono per farla distrarre dalle sue responsabilit\u00e0 di sovrana e, di conseguenza, di farla odiare dal popolo. Lo scandalo della collana fa precipitare gli eventi che portano alla rivoluzione e alla tragica fine dei sovrani. Ha un unico grande amore: il conte svedese Hans Axel von Fersen.\nConosce Fersen durante un ballo in maschera, in cui la principessa si intrufola ad insaputa di tutti, intrecciando una relazione clandestina, che per\u00f2 diventa oggetto di pettegolezzi per tutta Versailles. Il rapporto si interrompe quando Fersen, per il bene della regina, preferisce imbarcarsi per combattere in America e allontanarsi da quel rapporto impossibile. Il loro ultimo struggente incontro avviene dopo l'arresto dei sovrani, quando Fersen tenta invano di aiutare la famiglia reale a fuggire."}
{"id": "1823353", "revid": "154326", "url": "https://it.wikipedia.org/wiki?curid=1823353", "title": "Infanta Cristina di Spagna", "text": ""}
{"id": "1823355", "revid": "287204", "url": "https://it.wikipedia.org/wiki?curid=1823355", "title": "Ernesto Nazareth", "text": "Biografia.\nErnesto Nazareth fu uno dei 5 figli avuti dai suoi genitori, Vasco Louren\u00e7o da Silva Nazareth e Carolina da Cunha Nazareth. Sua madre, che fu anche la sua prima insegnante di pianoforte, mor\u00ec quando lui aveva dieci anni. Per adempiere alle volont\u00e0 della madre, di far continuare gli studi di pianoforte al piccolo Ernesto, suo padre affid\u00f2 la formazione pianistica del bambino a un pianista amico di famiglia, Eduardo Madeira, che era anche un funzionario del \"Banco do Brasil\". Dopo circa un anno e mezzo di studi pianistici con Madeira, il giovane Nazareth fu affidato a un insegnante pi\u00f9 qualificato, il compositore e concertista francese, ma naturalizzato brasiliano, Lucien Lambert. Da questi sembra che Ernesto Nazareth abbia ricevuto solo otto, ma fondamentali, lezioni di pianoforte. Dopo queste esperienze Nazareth compose, nel 1877, all'et\u00e0 di 14 anni, la \"polca-lund\u00f9\" dal titolo \"Voc\u00ea bem sabe\", dedicata al padre. Arthur Napole\u00e3o \u2013 influente personalit\u00e0 degli ambienti musicali colti di Rio \u2013 ebbe modo di ascoltare, grazie a Madeira, questo pezzo eseguito dal giovanissimo compositore, e lo apprezz\u00f2 a tal punto che decise di pubblicarlo con la casa editrice di cui era comproprietario, la \"Casa Arthur Napole\u00e3o\", l'anno successivo. Durante quel periodo, mentre studiava al Col\u00e9gio Belmonte, dove studier\u00e0 anche il famoso poeta Olavo Bilac, il giovane compositore cominci\u00f2 a manifestare crescenti tendenze nazionalistiche.\nPur combinando in maniera creativa diverse influenze, dalla musica brasiliana alla musica europea e africana, al ragtime, Nazareth divenne famoso soprattutto per i suoi tanghi. Compose 88 tanghi, 41 valzer, 28 polche e molti samba, galop, quadriglie, scozzesi, fox-trot, romanze e altre musiche, per un totale di 212 composizioni certe.\nDopo un periodo di instabilit\u00e0 mentale, dovuto alle morti di sua moglie e di sua figlia, e al peggioramento dei problemi di udito, Nazareth nel 1932 si ammal\u00f2. Mor\u00ec due anni dopo, il 5 febbraio 1934. Il quotidiano \u00abA Noite\u00bb cos\u00ec diede la notizia della sua morte: \u00abCirca un anno fa il maestro Ernesto Nazareth fu ricoverato in una clinica psichiatrica di Jacarepagu\u00e1. Approfittando di un momento di distrazione dei suoi due sorveglianti \u00e8 scappato all'inizio del mese. Tre giorni dopo la sua fuga \u00e8 stato trovato morto nella foresta, vicino a un serbatoio nei pressi di una cascata, con le braccia aperte, come se stesse suonando un pianoforte invisibile. La sua scomparsa non ha suscitato un grande interesse a causa dell'imminente carnevale...\u00bb.\nIl celebre poeta, scrittore, musicologo e critico d'arte brasiliano M\u00e1rio de Andrade si adoper\u00f2 molto per rivalutare la figura di Ernesto Nazareth negli ambienti dell'alta societ\u00e0, riluttante a riconoscerne i meriti."}
{"id": "1823363", "revid": "1573940", "url": "https://it.wikipedia.org/wiki?curid=1823363", "title": "Taeniolabis", "text": "Il teniolabide (gen. Taeniolabis) \u00e8 un mammifero estinto, appartenente ai multitubercolati. I suoi resti fossili sono stati ritrovati in Nordamerica, in strati del Paleocene inferiore e medio (63 \u2013 60 milioni di anni fa).\nMolari specializzati.\nCome i roditori, il teniolabide possedeva denti adatti a rosicchiare e dotati di un meccanismo auto affilante. Solo la parte anteriore degli incisivi era coperta da smalto, mentre il resto del dente era costituito da materiale pi\u00f9 soffice, che si usurava pi\u00f9 facilmente. In questo modo il dente possedeva sempre un bordo tagliente nella parte frontale. I premolari acuminati erano fortemente ridotti, mentre i molari formavano grandi superfici complesse, dotate di un notevole numero di cuspidi.\nIl pi\u00f9 grande tra i multitubercolati.\nQuesto animale simile a un castoro per forma e dimensioni era il pi\u00f9 grande tra i multitubercolati. Raggiungeva un peso di forse trenta chilogrammi, e il suo cranio misurava anche 18 centimetri di lunghezza. I suoi incisivi ben sviluppati e i molari complessi sono una prova che il teniolabide, al contrario di molti altri mammiferi del Paleocene inferiore, era specializzato verso una dieta vegetariana.\nClassificazione e specie.\nIl teniolabide \u00e8 il genere pi\u00f9 noto dei teniolabidoidi, un particolare gruppo di multitubercolati dotati di un cranio robusto e dalle abitudini semiacquatiche o fossorie. Accanto al teniolabide esistevano altri multitubercolati notevolmente diversi, come \"Ptilodus\", simili a scoiattoli e di dimensioni molto inferiori rispetto a quelle del teniolabide. Un animale strettamente imparentato a \"Taeniolabis\" \u00e8 \"Lambdopsalis\", del Paleocene superiore della Cina.\nIl genere \"Taeniolabis\" venne descritto da Edward Drinker Cope nel 1882. La specie tipo, \"Taeniolabis taoensis\", \u00e8 conosciuta in Nuovo Messico, Wyoming e Saskatchewan. Un'altra specie, \"Taeniolabis lamberti\", descritta da Simmons nel 1987 e rinvenuta nel Montana, era pi\u00f9 piccola della precedente."}
{"id": "1823364", "revid": "125603718", "url": "https://it.wikipedia.org/wiki?curid=1823364", "title": "Francesco Nicolosi", "text": "Biografia.\nAllievo di Vincenzo Vitale, \u00e8 considerato oggi uno dei massimi esponenti della Scuola pianistica napoletana. Nel 1996, assieme alla Principessa di Strongoli donna Francesca Ferrara Pignatelli ha fondato il Centro Studi Internazionale Sigismund Thalberg con l'intento di promuovere e divulgare la musica di Sigismund Thalberg. Nel 1998 assieme al pianista Vittorio Bresciani ha fondato il Franz Liszt Piano Duo.\nIncarichi.\nDal 1996 \u00e8 presidente del Centro Studi Internazionale Sigismund Thalberg. Ricopre inoltre la carica di direttore artistico del Premio pianistico internazionale Sigismund Thalberg. \u00c8 stato fino al 2015 direttore artistico dei Corsi Internazionali di Alto Perfezionamento e Formazione Musicale con sede a Napoli e Roma, della Rassegna concertistica \u201cI concerti d'Estate a Villa Guariglia\u201d in Costiera amalfitana, del Festival \" Jeux d'art a Villa d'Este\" di Tivoli e del Festival \"Roccaraso in Musica\".\nDal 2015 al 2019 \u00e8 stato direttore artistico dell'E.A.R. Teatro Massimo Bellini di Catania, Teatro di tradizione riconosciuto dallo Stato italiano ai sensi dell\u2019art. 28, legge 14 agosto 1967 n. 800 e s.m.i.\n\u00c8 attualmente componente della Commissione consultiva per la musica del Ministero della Cultura.\nDiscografia.\nHa inciso per le Case discografiche Nuova Era e Marco Polo, per quest'ultima ha inciso l'integrale delle parafrasi sull'opera italiana di Sigismund Thalberg, attualmente incide per la Casa discografica Naxos."}
{"id": "1823365", "revid": "767487", "url": "https://it.wikipedia.org/wiki?curid=1823365", "title": "Look into My Eyes", "text": "Look into My Eyes \u00e8 un singolo del gruppo statunitense midwest rap dei Bone Thugs-n-Harmony, pubblicato nel 1997 come primo estratto dall'album \"The Art of War\". \u00c8 stato prodotto da DJ U-Neek.\nInformazioni.\nLa canzone \u00e8 un altro brano di successo del gruppo: ha raggiunto la posizione n.4 nella \"Billboard Hot 100\", la n.4 nella \"Hot R&amp;B/Hip-Hop Songs\" e la n.2 nella \"Hot Rap Tracks\".\nFa inoltre parte della colonna sonora del film \"Batman &amp; Robin\".\nUn remix del singolo, dal titolo \"Look into My Eyes (Atlantis Remix)\", \u00e8 contenuto nell'album del gruppo \"\"\".\nTesto.\n\"Look into My Eyes\"\" \u00e8 essenzialmente un dissing rivolto ad artisti come Twista, Do or Die, Crucial Conflict e probabilmente anche Three 6 Mafia, i quali, secondo il gruppo, si autoproclamano alla loro stessa maniera e copiano il loro stile musicale. Ci\u00f2 \u00e8 spiegato ad esempio nei versi:"}
{"id": "1823371", "revid": "154326", "url": "https://it.wikipedia.org/wiki?curid=1823371", "title": "Infanta Elena di Spagna", "text": ""}
{"id": "1823373", "revid": "712828", "url": "https://it.wikipedia.org/wiki?curid=1823373", "title": "Mare Occidentale", "text": ""}
{"id": "1823375", "revid": "712828", "url": "https://it.wikipedia.org/wiki?curid=1823375", "title": "Mare Settentrionale", "text": ""}
{"id": "1823377", "revid": "712828", "url": "https://it.wikipedia.org/wiki?curid=1823377", "title": "Mare Meridionale", "text": ""}
{"id": "1823381", "revid": "276729", "url": "https://it.wikipedia.org/wiki?curid=1823381", "title": "Organismo Notificato", "text": ""}
{"id": "1823382", "revid": "287204", "url": "https://it.wikipedia.org/wiki?curid=1823382", "title": "Rivere", "text": "Rivere \u00e8 la pi\u00f9 grande frazione del comune di Cartosio, in provincia di Alessandria.\nGeografia fisica.\nLa frazione \u00e8 situata nella Valle dell'Erro, ad una altezza di 189 m s.l.m. e ad una distanza di 2580\u00a0m da Cartosio.\nStoria.\nNon ci sono notizie circa le origini della frazione; il Roffredo nel descrivere, nelle sue Memorie, il percorso dell'acquedotto romano di Acqui, che partendo da Cartosio segue la Valle dell'Erro, cita le localit\u00e0 vicine a Rivere (Argere, Nosei e Biancazzo). Nel 2007 sono state condotte ricerche archeologiche nei campi che dalla frazione degradano verso il torrente Erro che hanno rilevato, ad una profondit\u00e0 tra 1 e 2 metri, il cunicolo dell'acquedotto.\nSociet\u00e0.\nNel 1773 la popolazione di Cartosio era di 821 abitanti. A Rivere erano residenti 20 nuclei familiari per un totale di 96 persone. Di questi 20 nuclei 9 erano le famiglie Moreno (ora Morena), 5 Gaino, 2 famiglie Gabetto e una famiglia Bistolfo, Perretta, Ventura e Laiolo.\nNel 2001 i residenti erano 30, 13 maschi e 17 femmine.\nReligione.\nLa Cappella di San Giovanni Battista, costruita attorno al 1925, \u00e8 l'unico edificio religioso presente nella frazione. In origine era un magazzino, ma venne donato alla parrocchia da un privato dopo la prima guerra mondiale, allo scopo di costruire una cappella per tener fede ad un voto fatto durante la guerra. Importanti lavori di restauro sono stati fatti nel 1979.\nIl 29 agosto, giorno in cui ricorre la decollazione del Santo, la cappella viene addobbata di fiori e viene celebrata la messa."}
{"id": "1823383", "revid": "184755", "url": "https://it.wikipedia.org/wiki?curid=1823383", "title": "Giancarlo Galli", "text": "Biografia.\nCome giornalista lavor\u00f2 a \u00abIl Giorno\u00bb, chiamatovi da Enrico Mattei, e al \u00abCorriere d'Informazione\u00bb; divenne un prolifico editorialista per \u00abFamiglia Cristiana\u00bb e \u00abAvvenire\u00bb, specializzandosi come autore di inchieste e saggi di argomento economico-finanziario, tradotti anche all'estero. Scrisse biografie di imprenditori e banchieri. Fino al 2017 editorialista di \u00abAvvenire\u00bb, fu esperto conoscitore degli ambienti del capitalismo e del potere economico italiano, raccontandone difetti ed errori.\nFu segretario e cofondatore - insieme al presidente Angelo Caloia - del Gruppo Etica e Finanza, vicino all'Universit\u00e0 Cattolica.\nHa fatto parte della giuria del Premiolino sin dalla prima edizione (1960) e ne \u00e8 stato Presidente per diversi anni (fino al 2013).\nGiancarlo Galli muore, dopo una lunga infermit\u00e0, per un tumore, malattia che pi\u00f9 volte affront\u00f2 nella vita, venerd\u00ec 11 maggio 2018. \nSposato per 60 anni con la moglie Luisa, lascia un figlio, Stefano."}
{"id": "1823384", "revid": "594680", "url": "https://it.wikipedia.org/wiki?curid=1823384", "title": "Lambdopsalis bulla", "text": ""}
{"id": "1823385", "revid": "22356", "url": "https://it.wikipedia.org/wiki?curid=1823385", "title": "Coproliti", "text": ""}
{"id": "1823386", "revid": "1573940", "url": "https://it.wikipedia.org/wiki?curid=1823386", "title": "Lambdopsalis", "text": "Lambdopsalis \u00e8 un genere di mammiferi estinti del Paleocene della Cina.Questo animale era un membro relativamente grande dell'ordine dei Multituberculata. \u00c8 posto nel sottordine dei Cimolodonta ed \u00e8 membro della superfamiglia dei Taeniolabidoidea.\nIl genere Lambdopsalis (Chow &amp; Qi , 1978) \u00e8 costituito da un'unica specie, \"Lambdopsalis bulla\". I suoi resti fossili sono stati ritrovati negli strati del Paleocene superiore nelle regioni Nao-mugen e Bayn Ulan della Cina.\nSuoni a bassa frequenza.\nQuesto mammifero della taglia di una grossa talpa era con tutta probabilit\u00e0 un animale scavatore e dalle abitudini sotterranee, come sembrerebbero indicare alcuni particolari dello scheletro. Teschi ben conservati, infatti, mostrano che l'orecchio di \"Lambdopsalis\" era poco adatto a sentire suoni aerei ad alta frequenza; al contrario, la struttura era pi\u00f9 consona a percepire vibrazioni a bassa frequenza, utile quindi per un animale fossorio.\nPelliccia fossile.\nIl lambdopsalide era una tipica preda per i mammiferi carnivori dell'epoca, come dimostrato dai ritrovamenti di alcune sue ossa nei coproliti (escrementi fossili) di alcuni predatori in un giacimento cinese. Questi coproliti, eccezionalmente, hanno conservato pelo fossilizzato delle prede, incluso quello di \"Lambdopsalis\", che \u00e8 simile nella struttura a quello dei mammiferi attuali. Questa \u00e8 l'unica prova diretta che l'arcaico gruppo dei multitubercolati possedeva pelliccia; inoltre, fino al 2002 (data della scoperta di \"Eomaia scansoria\") questo era il pi\u00f9 antico resto fossile di pelliccia di mammifero. Uno stretto parente di \"Lambdopsalis\", ma di dimensioni maggiori, era il nordamericano \"Taeniolabis\"."}
{"id": "1823388", "revid": "767487", "url": "https://it.wikipedia.org/wiki?curid=1823388", "title": "A*Teens", "text": "Gli A*Teens (pronunciato 'A-Teens') sono stati un gruppo musicale pop proveniente da Stoccolma, Svezia, formatisi nel 1998, come tribute band degli ABBA. Inizialmente il gruppo si chiamava ABBA Teens, ma venne in seguito ribattezzato A*Teens. L'album di debutto del gruppo divenne un enorme successo internazionale nel 2001, vendendo oltre sei milioni di copie in tutto il mondo.\nDopo sei anni di successo, il gruppo ha annunciato che avrebbero preso una pausa nel 2004, dopo aver pubblicato il loro primo \"Greatest Hits\". Ogni canzone contenuta in quell'album era stata una top 20 in almeno in un paese nel mondo. Lo scioglimento del gruppo \u00e8 stato annunciato ufficialmente il 15 aprile 2006, ed i quattro membri del gruppo hanno cominciato ognuno la propria carriera da solista."}
{"id": "1823389", "revid": "223320", "url": "https://it.wikipedia.org/wiki?curid=1823389", "title": "A-Teens", "text": ""}
{"id": "1823390", "revid": "154326", "url": "https://it.wikipedia.org/wiki?curid=1823390", "title": "Infanta Sofia di Borbone-Spagna", "text": ""}
{"id": "1823398", "revid": "1342115", "url": "https://it.wikipedia.org/wiki?curid=1823398", "title": "Battista Bardanzellu", "text": "Biografia.\nLasci\u00f2 la Sardegna giovanissimo e si stabil\u00ec a Roma, dove si laure\u00f2 alla Sapienza, nei primi anni del '900. Ader\u00ec al mazzinianesimo e, nel 1906, si iscrisse al Partito Repubblicano Italiano. Coerente con le sue idee interventiste, si arruol\u00f2 volontario nella prima guerra mondiale, come sottotenente dei bersaglieri.\nAntifascista, fu inserito dal regime nell'elenco dei \"sovversivi\" del Casellario Politico Centrale per la sua frequentazione degli antichi compagni di partito (Oronzo Reale, Giulio Andrea Belloni e Federico Comandini).\nDurante l'occupazione tedesca fu un elemento di spicco della Resistenza repubblicana, comandante di una Brigata Mazzini, che operava unitariamente con le squadre romane del Partito d'Azione.\nNell'immediato secondo dopoguerra fu tra i rifondatori del PRI, insieme a Giovanni Conti, Randolfo Pacciardi e Cipriano Facchinetti; componente della Direzione nazionale dal 1945 sino al 1954, fu per circa dieci anni il responsabile amministrativo del partito e de La Voce Repubblicana.\nHa perso la grande occasione politica alle elezioni dell'Assemblea Costituente tenutesi contemporaneamente al referendum del 2 giugno 1946: la lista dei candidati del PRI, ove era inserito ai primi posti nel collegio della regione Sardegna, infatti, venne esclusa per motivi formali dalla Corte d'appello di Cagliari. Sfortunata fu anche la sua successiva partecipazione alle elezioni della Camera dei deputati nel 1948 e nel 1953.\nDal 1946 al 1956 fu eletto per tre volte consigliere comunale di Roma; nominato assessore nella prima giunta di Salvatore Rebecchini (1946), si dimise immediatamente essendo contrario alla formazione di una maggioranza insieme ai Monarchici e ai Qualunquisti.\nDopo cinque anni di opposizione (1947-52), fu il principale esponente che guid\u00f2 il PRI romano alla formazione di una nuova maggioranza (III giunta Rebecchini) insieme ai democristiani, ai liberali e ai socialdemocratici. Dal 1952 al 1956 ha rivestito l'incarico di Assessore al patrimonio del Comune di Roma.\nNella professione forense, la sua attivit\u00e0 si specializz\u00f2 particolarmente nelle vertenze immobiliari. Condusse per circa dieci anni la \"Rivista Universale Giurisprudenza e dottrina\" dell'editore Ciolfi; negli anni '30, ha tenuto una rubrica fissa sulla rivista bimestrale \"La giurisprudenza della propriet\u00e0 edilizia\" e, nel 1936, i suoi articoli furono raccolti nel volume \"Giurisprudenza civile e del lavoro\", cit. \u00c8 stato consulente legale della \"Confederazione italiana della Propriet\u00e0 edilizia\", vicepresidente de \"Le Assicurazioni d'Italia\", consigliere d'amministrazione dell'INA, consigliere delegato della Societ\u00e0 Roma Nord, consigliere d'amministrazione dell'ACEA.\nDopo la sua morte, la citt\u00e0 Roma gli ha dedicato un grande viale nel quartiere Colli Aniene."}
{"id": "1823399", "revid": "154326", "url": "https://it.wikipedia.org/wiki?curid=1823399", "title": "Infanta Leonor di Spagna", "text": ""}
{"id": "1823400", "revid": "1652635", "url": "https://it.wikipedia.org/wiki?curid=1823400", "title": "ICarly", "text": "iCarly \u00e8 una serie televisiva statunitense trasmessa su Nickelodeon dall'8 settembre 2007 al 23 novembre 2012, ideata e prodotta da Dan Schneider, creatore anche di \"Victorious\", \"Zoey 101\" e \"Sam &amp; Cat\". A partire dal 17 giugno 2021 su Paramount+ va in onda un sequel della serie originale.\n\"iCarly\" ha avuto due candidature agli Emmy Awards; in Italia \u00e8 andata in prima visione sul satellite, trasmessa da Nickelodeon a partire dal 2 giugno 2008, mentre in chiaro, dal 7 settembre 2009, su Italia 1 che ha proposto le prime due stagioni. \"iCarly\" \u00e8 una delle serie di maggior successo mai prodotte da Nickelodeon. La terza stagione, la quarta e le prime due stagioni in replica sono state trasmesse su La5 e su Boing. Dal 2013 la serie \u00e8 trasmessa in chiaro su Super!, che ha trasmesso in prima visione gli episodi delle ultime tre stagioni e poi mandato in onda l'intera serie. \nIl 10 dicembre 2020 viene confermato il revival omonimo della serie, prodotto e trasmesso da Paramount+, con una nuova stagione composta da 13 episodi, la cui produzione inizia nel mese di marzo 2021, e la cui pubblicazione \u00e8 prevista dal 17 giugno seguente. Inoltre viene annunciato che il revival vedr\u00e0 il ritorno di Miranda Cosgrove, Jerry Trainor e Nathan Kress, dal cast originale, mentre saranno assenti Jennette McCurdy e Noah Munch\nDal 28 ottobre 2021 su Pluto TV \u00e8 disponibile Super! ICarly un canale dedicato interamente alla serie.\nTrama.\nCarly Shay \u00e8 una diligente ragazza di quattordici anni che vive a Seattle con il fratello maggiore Spencer, che di lavoro fa l'artista e realizza sculture in modo creativo. Compaiono sempre nella serie due compagni di scuola di Carly: Sam Puckett, una manesca ragazza bionda nota per la sua passione per la carne o il cibo in generale e migliore amica della protagonista; e Freddie Benson, genio dell'informatica e vicino di casa di Carly che fin dal primo momento palesa il suo essere perdutamente (tuttavia senza speranza, come gli ricorda spesso Sam in tono canzonatorio) innamorato di lei. Un giorno Sam fa un collage dove incolla la foto della loro professoressa sul corpo di un rinoceronte e Carly, per evitare che si metta ancora pi\u00f9 nei guai di quanto gi\u00e0 non sia, si addossa la colpa, ritrovandosi per punizione a dover filmare alcuni ragazzi per i provini di uno spettacolo scolastico.\nLa ragazza, aiutata da Sam e Freddie, esegue l'incarico, ma i talenti scelti da loro vengono rifiutati dalla crudele professoressa. I tre amici decidono cos\u00ec di indire un webshow online ogni settimana, dove i ragazzi possono mandar loro video dove fanno cose divertenti per poi venire trasmessi. Lo show ottiene in breve tempo un grandissimo successo e i ragazzi diventano vere e proprie star di internet. Col passare del tempo gli amici si trovano ad affrontare i problemi tipici della loro et\u00e0 e della fama, Sam e Freddie dimostrano di essere innamorati (cosa che sorprende tutti, considerato che in precedenza hanno dato prova di frequente del loro odio reciproco), e al gruppo si aggiunge Gibby Gibson, un'imbarazzante ma simpatico ragazzo che frequenta la stessa scuola dei tre. La compagnia sar\u00e0 di tanto in tanto affiancata da T-Bo, un barista giamaicano che gestisce il negozio di frullati sotto il palazzo in cui vivono Carly e Spencer. La serie termina con Carly che parte per l'Italia con il padre, un marine, mentre Sam se ne va da Seattle in direzione di Los Angeles, dove incontra Cat, sua futura amica, coinquilina e una delle protagoniste dello spin-off crossover \"Sam &amp; Cat\".\nGuest star.\nNel corso degli anni sono stati molti gli attori celebri che hanno partecipato come guest star alla serie.\nProduzione.\nRevival.\nIl revival della serie \u00e8 stato annunciato nel dicembre 2020, con Jay Kogen e Ali Schouten come co-showrunner e produttori esecutivi, con Miranda Cosgrove, Nathan Kress e Jerry Trainor a riprendere i ruoli dalla serie originale. Nel febbraio 2021, Kogen ha lasciato il progetto a causa di \"divergenze creative\" con Miranda Cosgrove. Nello stesso mese, Jennette McCurdy ha confermato che non avrebbe ripreso il ruolo di Sam Puckett per il revival, avendo lasciato la carriera attoriale da tempo. \nCasting.\nNel marzo 2021, \u00e8 stato riferito che Laci Mosley era stata scelta per il ruolo di Harper, la coinquilina e migliore amica di Carly, e che Jaidyn Triplett era stata scelta per il ruolo di Millicent, la figliastra sarcastica e ossessionata dai social media di Freddie. Dall'annuncio del suo casting, Mosley \u00e8 stata oggetto di attacchi da parte dei fan che l'hanno vista come una sostituta del personaggio di Jennette McCurdy nell'originale. La sceneggiatrice Franchesca Ramsey su Twitter ha scritto: \u00abIl personaggio di \"Mosley Harper\" non sta sostituendo il personaggio di McCurdy presente nell'originale.\u00bb.\nFilm ed episodi a due parti.\n\"iCarly va in Giappone\" (\"iGo To Japan\").\n\"iCarly\" \u00e8 in nomination tra i web show pi\u00f9 comici, per questo Spencer, la Signora Benson, Carly, Sam e Freddie, vanno in Giappone per scoprire chi \u00e8 il vincitore. Si ritrovano tuttavia su un aereo diretto in Corea e per questo i cinque protagonisti sono costretti a paracadutarsi dal velivolo mentre sta sorvolando la citt\u00e0 di Tokyo. Arrivati all'albergo, una coppia di fratelli di nome Kyoko e Yuki anch'essa in nomination, cerca di metter i bastoni fra le ruote ai protagonisti facendoli arrivare tardi alla nomination. La coppia \u00e8 alla fine arrestata, mentre il team di iCarly si gode il suo meritatissimo premio.\n\"Il Cattivo Ragazzo\" (\"iDate a Bad Boy\").\nCarly e Spencer si arrabbiano con il loro nuovo vicino di casa, Griffin, perch\u00e9 ha rubato la moto di Spencer. Tuttavia, quando Spencer va fuori per comprare dei frullati, ritorna trovando Carly e Griffin che si baciano sul divano. Spencer diventa furioso, vietando a Carly di vedersi con lui, anche se alla fine permette loro di riprendere la relazione. Poi Carly scopre che Griffin ha una passione per i pupazzi di peluche e ne ride assieme a Sam, ma viene colta in flagrante da Griffin, che, deluso, propone di mettere fine alla loro storia.\n\"iCarly contro Shelby Marx\" (\"iFight Shelby Marx\").\nIl team di iCarly scopre che qualcuno ha modificato un video in cui sembra che Carly voglia dare una batosta a Shelby Marx, una lottatrice di boxe. Shelby propone a Carly di disputare un combattimento amichevole dove il ricavato andr\u00e0 in beneficenza e Carly accetta volentieri. Durante la conferenza dell'incontro, Carly fa cadere accidentalmente dal palco la nonna di Shelby. Nevel Papperman se ne approfitta subito, modificando un video dove fa sembrare che Carly avesse gi\u00e0 programmato di far cadere la nonna, e lo mostra a Shelby, mettendola contro Carly. Carly, Shelby e Sam scoprono il piano di Nevel, estremamente arrabbiate, decidono che alla fine quello che verr\u00e0 preso a botte sar\u00e0 proprio Nevel.\n\"Lascio iCarly\" (\"iQuit iCarly\").\nDopo aver acconsentito ad aiutare una coppia di comici, Fleck e Dave, a fare un video, Sam e Carly hanno dei problemi e finiscono per rompere la loro amicizia. Dopo aver chiuso iCarly e dopo che entrambe rischiano la morte dal quattordicesimo piano, ritornano amiche come prima e riaprono iCarly.\n\"iPsycho\".\nCarly, Sam e Freddie vengono invitati a casa di una loro fan chiamata Nora a festeggiare il suo compleanno. I tre ragazzi non sanno che lei \u00e8 una pazza che vuole solo chiuderli nello scantinato per conquistare la loro amicizia. Fortunatamente Carly manda un video messaggio a Gibby per chiedere aiuto. Cos\u00ec Gibby e il suo fratello pi\u00f9 piccolo, Guppy, vanno a casa di Nora e Gibby inizia contro di lei una lotta di arti marziali che vede Gibby vincitore.\n\"La battaglia dei fan\" (\"iStart a Fan War\").\nCarly, Sam e Freddie vanno al Webicon, una fiera per gli amanti di Internet, per incontrare i loro Fan. Purtroppo arrivati l\u00ec scoppia una guerra tra i fan di CREDDIE (Carly e Freddie) e i fan di SEDDIE (Sam e Freddie) perch\u00e9 hanno saputo che Carly e Freddie sono stati insieme e i fan di Seddie erano dispiaciuti, Adam il fidanzato di Carly va via e Carly cerca di dire ai fan che non \u00e8 vero. Carly, Sam e Freddie alla fine per\u00f2 pensarono di aver risolto, ma quando dice Carly che \u00e8 fidanzata con Adam, i fan pensano che quest'ultimo voglia tenere Carly lontana da Freddie e lo aggrediscono, nonostante questo per\u00f2, lasciano perdere e se ne vanno.\n\"iParty con Victorious\" (\"iParty with Victorious\").\nCarly ha un nuovo fidanzato ma, grazie ad alcune fotografie, scopre che lui frequenta contemporaneamente un'altra ragazza di Los Angeles: Tori. Carly, Sam e Freddie vanno in camper a Los Angeles per incontrare Tori. Qui scoprono che lui le sta tradendo l'una con l'altra. Alla fine Carly e Tori si uniscono per vendicarsi sul loro ragazzo rivelandolo in diretta su iCarly.com. L'episodio finisce con un mash-up tra le due sigle: \"Leave it all to Shine\".\nSpecial Guest Star: Kenan Thompson.\n\"Il ritorno di Nora\" (\"iStill Psycho\").\nNora Dershlit \u00e8 in procinto di avere un'udienza parlamentare, e Carly, Sam, Freddie e Gibby sono stati invitati ad esprimere le loro opinioni. Carly originariamente voleva votare per farla rimanere in prigione, mentre tutti gli altri sono pronti a perdonarla, ma vedendo Nora e i suoi genitori piangere in aula, lei accetta di lasciarla andare, anche se si riveler\u00e0 una decisione sbagliata. Infatti Nora e sua madre li imprigionano in casa e Spencer viene nello scantinato messo su una ruota che gira. Nora bacia Freddie saltandogli addosso ma alla fine vengono salvati dalla Signora Benson e da T-Bo.\n\"Scandalo a New York\" (\"iShock America\").\nDopo che iCarly viene menzionato da Jimmy Fallon nel suo show, i ragazzi dedicano una puntata di iCarly al Jimmy Fallon show che, per ringraziarli, li invita a New York a partecipare allo show. Durante la diretta per\u00f2 Gibby perde i pantaloni e il garante delle comunicazioni chiede un risarcimento ad iCarly, minacciando di chiudere lo show. I ragazzi sembrano rassegnati ma grazie ad una colletta organizzata da Jimmy salvano lo show.\nSpecial Guest Star: Jimmy Fallon\n\"iGoodbye\".\nCarly dovrebbe partecipare ad un tipico ballo annuale col padre ma lui, per questioni di lavoro quest'anno, non pu\u00f2. Carly \u00e8 triste perch\u00e9 l'anno successivo non ci sarebbe potuta andare poich\u00e9 \u00e8 diventata troppo grande. Sam, Freddie, Gibby e Spencer fanno il possibile per farla felice anche se sanno che \u00e8 inutile. Alla fine della puntata il comandante Shay (padre di Carly e Spencer) raggiunge Carly e, dopo abbracci e saluti, padre e figlia vanno al ballo.\nTornati a casa, i due si ritrovano nel bel mezzo di una festa, alla quale per\u00f2 il comandante non pu\u00f2 partecipare: deve tornare alla base in Italia quella stessa notte. Carly ci resta male, ma il padre, pensando che cos\u00ec possa renderla felice, le chiede di andarci con lui. Carly non sa cosa fare, ma alla fine, col supporto dei suoi amici e di Spencer, decide di andare col padre, lasciando Spencer da solo. Saluta Gibby e Spencer fra abbracci e lacrime in salotto, saluta Freddie con un bacio d'addio, e saluta Sam in ascensore promettendole di andare da lei a trovarla e lasciandole un abbraccio in suo ricordo.\nSedutasi in aereo, Carly va sul sito di iCarly, rivedendo i momenti principali dello show. Fra flashback e ricordi, l'episodio termina, con Sam che va via da Seattle con la moto regalatale da Spencer e comincia a girare gli Stati Uniti, fino a stabilirsi a Los Angeles.\nSigla.\nLa sigla della serie \u00e8 \"Leave it All to Me\", scritta da Drake Bell, che la canta insieme alla cantante/attrice Miranda Cosgrove. Nella sigla vengono presentati Carly, Sam, Freddie e Spencer. Dalla quarta stagione vengono presentati anche Gibby e T-Bo. Inoltre, quando Freddy fa il countdown partendo da cinque saltando il numero uno, tra i siti proposti nella barra di ricerca del suo computer, appare il sito di cartoni \"ToonJuice\" nominato in Zoey 101, \"Zaplook\" e \"SplashFace\" rispettivamente parodie di Google e YouTube apparsi anche in altre serie Nickelodeon come Drake &amp; Josh, Zoey 101, Victorious e Game Shakers. Nelle sigle delle stagioni successive sono comparsi anche \"DanWarp\" pseudonimo ricorrente di Dan Schneider e \"TheSlap\" il \"social network\" utilizzato in \"Victorious\".\nSpin-off.\nNel 2013 \u00e8 stato prodotto uno spin-off, nonch\u00e9 crossover di \"iCarly\" e \"Victorious\", intitolato \"Sam &amp; Cat\", con protagoniste Jennette McCurdy e Ariana Grande nei rispettivi ruoli di Sam Puckett e Cat Valentine. In questa occasione le due ragazze, per mantenersi, vengono assunte come baby-sitter e, diventate coinquiline e amiche molto strette, vengono coinvolte in innumerevoli avventure stravaganti. Negli U.S.A la prima TV \u00e8 avvenuta l'8 giugno 2013, mentre in Italia il 4 novembre dello stesso anno su Nickelodeon. Il 17 luglio 2014 negli USA \u00e8 stato trasmesso l'ultimo episodio #GettinWiggy. La serie fu cancellata il 13 luglio 2014 e l'ultimo episodio, #GettinWiggy, fu trasmesso il 17 luglio 2014.\nUn altro spin off proposto riguardava Gibby Gibson, si pensava di creare una serie incentrata su questo personaggio dal nome \"Gibby\", anche se alla fine il progetto fu cancellato.\nDiffusione.\nIl telefilm \u00e8 trasmesso in vari paesi del mondo, fra cui:"}
{"id": "1823408", "revid": "339392", "url": "https://it.wikipedia.org/wiki?curid=1823408", "title": "Felipe, Principe delle Asturie", "text": ""}
{"id": "1823409", "revid": "1543377", "url": "https://it.wikipedia.org/wiki?curid=1823409", "title": "Moham Bikran Singh", "text": "Biografia.\nLe prime lotte.\nFiglio di un proprietario terriero vicino alla monarchia, M.B. Singh ruppe con la famiglia tradizionalista per passare all'opposizione della monarchia e si un\u00ec al Congresso Nepalese, partecipando alle insurrezioni democratiche dei primi anni cinquanta. Successivamente, la lettura delle opere marxiste e leniniste lo port\u00f2 a maturare un ideale comunista.\nSingh si un\u00ec al Partito Comunista del Nepal nel 1953, entrando nel Comitato Centrale nel 1957. Nel 1961, il Partito si divise in due tendenze: una, giudicata \"linea nera\", che sosteneva la partecipazione al parlamento per ottenere la repubblica democratica e seguiva la linea del Partito Comunista dell'Unione Sovietica emersa dopo il suo XXII Congresso, e una \"linea rossa\", che chiedeva la convocazione dell'Assemblea Costituente e la lotta contro il regime monarchico. Peraltro quest'ultima tendenza era vicina al Partito Comunista Cinese di Mao Tse-tung nella nascente crisi sino-sovietica.\nEmerso dirigente della \"linea rossa\", Singh trov\u00f2 un certo supporto da parte della base del Partito, ma fu l'unico rappresentante di questa linea nel Comitato Centrale. Quando le contraddizioni fra le due fazioni divennero antagonistiche, Tulsi Lal Amatya, \"leader\" della \"linea rossa\", promosse la fondazione di un nuovo Partito Comunista del Nepal, cui Singh si un\u00ec subito. In questo periodo, venne arrestato dalle autorit\u00e0 nepalesi e imprigionato.\nImprigionato, Singh assistette impotente alla scissione operata dalla maggioranza dei comunisti guidati da Pushpa Lal alla Terza Assemblea di Partito, in contraddizione con la dirigenza del PCN, giudicata revisionista e capitolarda. Appena rilasciato, nel 1971, Singh tent\u00f2 di riunificare il PCN istituendo il \"Nucleo Centrale\", atto appunto a questo obiettivo. Nel 1974, il Nucleo convonc\u00f2 una Quarta Assemblea di Partito, che port\u00f2 i comunisti alla formazione di un nuovo partito, conosciuto appunto come Partito Comunista del Nepal (Quarta Assemblea). Tuttavia, Singh non riusc\u00ec a riunificare del tutto il PCN, perch\u00e9 i due precedenti partiti permasero.\nContro la monarchia e per l'unit\u00e0 dei comunisti.\nMentre continuava a cercare l'unit\u00e0 dei comunisti nepalesi, che frattanto avevano formato altri partiti, il PCN) cadde sotto l'influenza di Nirmal Lama, il quale si distacc\u00f2 dalla maggioranza del Partito e implement\u00f2 una linea differente da quella seguita fino a quel momento. Nel 1983, la situazione divenuta insostenibile port\u00f2 i comunisti guidati da M.B. Singh a fondare il Partito Comunista del Nepal (Mashal)), dopo che molti di loro furono espulsi. A sua volta, una fazione di \"marxisti-leninisti-maoisti\", guidata da Mohan Vaidya, spacc\u00f2 il Partito in due formandone uno parallelo, in disaccordo con la linea di Singh; Vaidya pensava infatti che anche il PCN dovesse seguire la tattica di guerra popolare come quella lanciata in Per\u00f9 da Sendero Luminoso, mentre Singh sosteneva che l'insurrezione dovesse avere salde basi di massa. Prachanda, attuale presidente del Partito Comunista Unificato del Nepal (maoista), faceva parte della corrente di Vaidya.\nIn questo periodo, Singh fu costretto a lasciare il Nepal e a fuggire in India, per sottrarsi all'arresto ordinato dal regime autoritario di Mahendra. Anche dall'esterno, comunque, Singh continu\u00f2 a dirigere il suo Partito.\nNel 1990, dopo un'insurrezione popolare contro la monarchia, Singh e il PCN (Mashal) continuarono a proclamare la necessit\u00e0 dell'Assemblea Costituente, in disaccordo con il Fronte Unito della Sinistra che invece, collaborando con il Congresso Nepalese, metteva in secondo piano questa rivendicazione. Assieme ad altri partiti di sinistra, tra cui quello di Vaidya, il Mashal form\u00f2 il Movimento Popolare Nazionale Unito.\nIl Mashal continu\u00f2 a perseguire l'unit\u00e0 dei partiti comunisti nepalesi, specialmente nella lotta contro la monarchia. Questo processo lo port\u00f2, nel 2002, a unificarsi con il Partito Comunista del Nepal (Centro d'Unit\u00e0), che divenne cos\u00ec il PCN (Centro d'Unit\u00e0-Mashal). M.B. Singh divenne il segretario generale del nuovo Partito, che unificando i vari gruppi comunisti crebbe fino a divenire uno dei partiti comunisti nepalesi pi\u00f9 grandi assieme al PCN (marxista-leninista-unificato) e al Partito Comunista Unificato del Nepal (maoista).\nAttivit\u00e0 recenti.\nDopo il colpo di Stato di Gyanendra del 1\u00ba febbraio 2005, Singh torn\u00f2 in clandestinit\u00e0 e cedette il posto di segretario del PCN (CU-M). Infine, con la vittoria della protesta popolare e la sconfitta del re, Singh pot\u00e9 tornare alla luce, anche se la cittadinanza nepalese gli fu nuovamente certificata solo nel 2007, a 72 anni.\nNel 2006 avvenne un'ulteriore scissione \"controversa\". Il PCN (CU-M) guidato da Narayan Kaji Shrestha e il PCN (CU-M) guidato da Singh si spaccarono. I comunisti vicini a Singh sostengono che fu Prakash a staccarsi dal PCN (CU-M) formando cos\u00ec un partito parallelo, mentre ovviamente i sostenitori di Prakash affermano il contrario.\nIl PCN (CU-M) di M.B. Singh tenne il suo 7\u00ba Congresso nel marzo 2006, cambiando il proprio nome in Partito Comunista del Nepal (Mashal) e rieleggendo Singh segretario generale."}
{"id": "1823413", "revid": "486946", "url": "https://it.wikipedia.org/wiki?curid=1823413", "title": "Comandante Generale dell'Arma dei Carabinieri", "text": ""}
{"id": "1823415", "revid": "1494169", "url": "https://it.wikipedia.org/wiki?curid=1823415", "title": "Stazione di Porto San Giorgio", "text": ""}
{"id": "1823421", "revid": "767487", "url": "https://it.wikipedia.org/wiki?curid=1823421", "title": "Naked (singolo Marques Houston)", "text": "Naked \u00e8 il secondo singolo di Marques Houston ad essere estratto dal suo secondo album, \"Naked\".\nIl singolo ottiene un buon successo, raggiungendo la posizione #47 della classifica statunitense \"Billboard Hot 100\", ed \u00e8 diventato il maggior successo di Houston.\nIl video.\nIl video prodotto per \"Naked\" \u00e8 stato diretto da Chris Stokes, e mostra il cantante completamente nudo eseguire il brano, con giochi di ombre o angolature per oscurare le parti intime. Molte emittenti televisive non hanno trasmesso il video di Houston, ritenendolo inadeguato."}
{"id": "1823429", "revid": "767487", "url": "https://it.wikipedia.org/wiki?curid=1823429", "title": "Odaraia alata", "text": " \nL\u2019odaraia (Odaraia alata) \u00e8 un artropode marino estinto, vissuto nel Cambriano medio (circa 505 milioni di anni fa). I suoi resti sono stati ritrovati in Canada, nel famoso giacimento di Burgess Shales.\nUn artropode con la coda da pesce.\nQuesto animale, lungo circa 15 centimetri, era uno degli artropodi pi\u00f9 grandi del suo habitat, e possedeva una serie di caratteristiche peculiari che non trovano riscontro in nessun altro artropode. Ad esempio, la lunga coda sporgente dal carapace terminava in una struttura trifida, del tutto diversa dalle code di qualunque altro artropode. La coda dell'oradaia assomigliava piuttosto a quella di un pesce, con tre \u201cpinne\u201d (una dorsale e due laterali).\nAppendici corte.\nIl carapace era a forma di tubo, non appiattito come quello di molti artropodi; la parte frontale del capo possedeva due occhi sporgenti (i pi\u00f9 grandi fra tutti gli artropodi di Burgess) e due corte appendici nascoste dal carapace, in posizione ventrale.\nIl corpo al di sotto della corazza era formato da pi\u00f9 di quaranta segmenti, da cui si dipartivano le classiche appendici biramate degli artropodi primitivi. Sembra che queste appendici, piuttosto corte, non si estendessero oltre il carapace; le due valve che componevano quest'ultimo, inoltre non erano abbastanza separate da permettere l'uscita delle appendici da un'apertura ventrale.\nNuotatrice sul dorso.\n\u00c8 chiaro, quindi, che l'odaraia non poteva camminare sul fondo del mare; secondo Derek Briggs (1981), questo bizzarro animale nuotava sul dorso, usando la coda trifida per direzionarsi durante il nuoto. Il carapace racchiudeva una camera di filtraggio per la raccolta del cibo: l'acqua entrava da un'estremit\u00e0 e usciva dall'altra, mentre le particelle venivano catturate dalle appendici. Tra gli animali di Burgess, l'odaraia doveva essere uno dei pochissimi che abitualmente operavano il nuoto attivo per spostarsi, cos\u00ec come il \"Sarotrocercus\", l\u2019\"Anomalocaris\" e l\u2019\"Amiskwia\". Recenti ritrovamenti nel giacimento di Chengjiang, in Cina, fanno supporre l'esistenza di un'altra specie (\"Odaraia ?eurypetala\") in strati del Cambriano inferiore, circa 10 milioni di anni prima degli esemplari di Burgess."}
{"id": "1823432", "revid": "6923", "url": "https://it.wikipedia.org/wiki?curid=1823432", "title": "Partito Comunista del Nepal", "text": "Il Partito Comunista del Nepal (\u0928\u0947\u092a\u093e\u0932 \u0915\u092e\u094d\u092f\u0941\u0928\u093f\u0937\u094d\u091f \u092a\u093e\u0930\u094d\u091f\u0940) fu fondato a Calcutta, in India, il 29 aprile 1949. I suoi membri, prevalentemente contadini, erano impegnati nella lotta contro la dinastia Rana e l'imperialismo. Il suo primo segretario fu Pushpa Lal Shrestha. Fu uno dei pochi partiti comunisti ad essere fondati dopo lo scioglimento del Comintern.\nIl PCN gioc\u00f2 un ruolo importante nelle rivolte del 1951 che provocarono la caduta della dinastia Rana, incrementando il numero dei propri militanti. Dopo la rivolta di Raksha Dal del 1952, il Partito fu messo fuori legge il 24 gennaio. Alcuni dei suoi militanti fuggirono in India.\nNel 1954, il PCN tenne il suo I Congresso in clandestinit\u00e0 a Patan. Manmohan Adhikari fu eletto segretario generale.\nNell'aprile 1956, il bando fu revocato e il Partito pot\u00e9 tenere pubblicamente il proprio II Congresso Nazionale l'anno successivo a Kathmandu. In questa occasione, il Partito approv\u00f2 un programma politico che rivendicava l'instaurazione della repubblica ed elesse Keshar Jung Rayamajhi nuovo segretario.\nSorprendentemente, Rayamajhi sostenne il colpo di Stato di Mahendra del 1960, che l'anno successivo port\u00f2 al bando di tutti i partiti politici. Il Partito Comunista d'India critic\u00f2 severamente queste posizioni di Rayamajhi, che vennero contestate anche dalla base del Partito, specialmente dopo che il re avvi\u00f2 una sistematica repressione del dissenso. Le posizioni filo-monarchiche di Rayamajhi portarono ad una grave crisi all'interno del Partito.\nIl Comitato Centrale fu infine costretto a tenere una sessione plenaria a Darbhanga, India, che dur\u00f2 per ben un mese. Durante questa sessione, si scontrarono tre posizioni differenti: una fazione, guidata da Rayamajhi, rivendicava una monarchia costituzionale; una seconda fazione, guidata da Puspha Lal, voleva il ristabilimento del parlamento; una terza fazione, infine, guidata da Moham Bikran Singh, rivendicava l'istituzione di un'Assemblea Costituente. La linea di Singh ottenne la maggioranza dei consensi, ma Singh stesso ne era l'unico rappresentante presso il Comitato Centrale.\nNell'aprile 1962, la fazione maggioritaria di Singh convoc\u00f2 un III Congresso Nazionale a Varanasi, dove approv\u00f2 il programma per la rivoluzione democratica nazionale proposto da Tulsi Lal Amatya, che fu anche eletto segretario generale. Rayamajhi venne espulso dal Partito. Tuttavia, il Comitato Centrale (ancora egemonizzato da Rayamajhi) si rifiut\u00f2 di riconoscere il Congresso e ne rifiut\u00f2 le decisioni. Di fatto, vennero a crearsi due partiti: uno guidato da Amatya e uno guidato da Rayamajhi.\nA seguito di diverse scissioni e riunificazioni, dal Partito Comunista Nepalese sono nati il Partito Comunista Unificato del Nepal (maoista) di ispirazione rivoluzionaria e fondato da Prachanda, il Partito Comunista del Nepal (Unificato Marxista-Leninista) (pi\u00f9 moderato) guidato da Madhav Kumar Nepal e il Partito Comunista del Nepal."}
{"id": "1823433", "revid": "125737586", "url": "https://it.wikipedia.org/wiki?curid=1823433", "title": "Sammontana", "text": "Sammontana S.p.A. \u00e8 un'azienda alimentare italiana specializzata nella produzione di gelati, croissanterie surgelata e dolci da ricorrenza. \u00c8 stata fondata nel 1948 a Empoli, in provincia di Firenze, dove tuttora ha la sede.\nDetiene circa il 20% di mercato del gelato industriale italiano (13% Sammontana e 7% Sanson controllata dalla Granmilano, acquisita dalla stessa Sammontana). L'azienda conta circa 1.050 dipendenti in cinque poli produttivi in Italia e detiene, oltre al 20% di quota del mercato del gelato industriale, il 40% circa del mercato della croissanterie surgelata. La precede Algida controllata dal gruppo anglo-olandese Unilever, mentre si trova davanti a Motta, di propriet\u00e0 dei gruppi Nestl\u00e9 e Bauli.\nL'attuale logo dell'azienda venne realizzato nel 1980 dal grafico statunitense Milton Glaser, che lo ritocc\u00f2 nel 2015. \nStoria.\nLe origini.\nSammontana viene fondata nel 1948 da Romeo Bagnoli, che acquista un bar-latteria a Empoli. Il nome viene dalla vicina \"Fattoria Sammontana\", situata nel vicino comune di Montelupo Fiorentino, da cui la famiglia Bagnoli acquista il latte fresco. La latteria avvia una piccola produzione di gelato, nel 1948 il figlio maggiore di Romeo, Renzo Bagnoli insieme ai fratelli Sergio e Loriano inizia a produrre gelato anche per la vendita fuori dal territorio di Empoli.\nLa prima meccanizzazione della produzione avviene quando i fratelli Bagnoli rintracciano attrezzature utili per sviluppare la propria attivit\u00e0 tra i pezzi di macchinari per la produzione dell\"'ice-cream\" lasciati dall'esercito americano in un deposito di ferraglie a Genova.\nSi avvia cos\u00ec la produzione meccanizzata di gelato, mantenendo comunque una dimensione artigianale. I fratelli Bagnoli si occupano della progettazione e dell'adeguamento delle macchine, degli impianti frigoriferi e degli impianti di conservazione.\nFino al 1955 il gelato viene venduto solamente nella gelateria Sammontana a Empoli. Nel 1955, Sammontana inizia a vendere gelato anche a terzi consegnandolo a bar e latterie in un barattolo di metallo progettato da Sammontana contenente sei litri di gelato.\nTre anni dopo, nel 1958 viene costruito il nuovo stabilimento in via Tosco-Romagnola a Empoli, ancora oggi sede attuale dell'azienda.\nGli anni della crescita.\nNegli anni 1970, poi, Sammontana intraprende alcune azioni:\nSuccessivamente, tra la fine degli anni 1970 e l'inizio degli anni 1980, i gelati Sammontana vengono distribuiti nei bar di quasi tutta Italia e anche nei punti vendita della grande distribuzione.\nNel 1980 il marchio dell'azienda, un cono gelato sorridente creato da Renzo Bagnoli nel 1957, viene ridisegnato dal grafico statunitense Milton Glaser e cinque anni dopo, Sammontana sponsorizza la squadra ciclistica Sammontana-Bianchi oltre alle squadre di calcio della e dell'.\nNel 1988 con l'inizio della diversificazione dell'offerta, l'azienda entra nel mercato dei prodotti da forno acquistando un laboratorio specializzato nella citt\u00e0 di Vinci, comune limitrofo a Empoli, lanciando la distribuzione di croissanterie congelata con il marchio \"Il Pasticcere\".\nNel 1995 nasce il Cinque Stelle, un cono al gusto croccantino che diventa poi una linea di gelati di maggiore qualit\u00e0.\nDagli anni 2000 a oggi.\nNel giugno 2008 ha rilevato da Barilla Holding S.p.A. la GranMilano S.p.A., che opera in Italia coi marchi Sanson, Mongelo e Tre Marie. La cifra dell'operazione si \u00e8 aggirata sui 190 milioni di euro, di cui 110 versati direttamente a Barilla e 80 per la destrutturazione del debito. Dal 1\u00ba gennaio 2014 l'azienda ha ufficialmente ceduto la propriet\u00e0 della societ\u00e0 milanese \"Tre Marie ricorrenze srl\" alla Galbusera, tranne la divisione cornetti surgelati. Nell'estate 2020 l'azienda riceve un finanziamento di \u20ac dalla Cassa Depositi e Prestiti.\nComunicazione.\nIl primo marchio venne sviluppato da un pittore locale Sineo Gemignani, il quale realizz\u00f2 il volto di un corsaro che lecca un cono gelato facendo l'occhiolino. Nel 1980 nacque il logo pi\u00f9 conosciuto: il cono umanizzato, con gli occhi, la bocca e una linguetta rossa a esprimere apprezzamento. In seguito Milton Glaser lo rivisit\u00f2 nella forma pi\u00f9 nota, semplificandolo e collocandolo al centro di una mezzaluna orizzontale con lo slogan \u00abGelati all'italiana\u00bb; nel 2015 riceve un leggero \"restyling\" volto ad aggiornarlo ai tempi.\nSammontana ha stipulato \"partnership\" legate all'intrattenimento, al tempo libero e alla cultura tra cui il parco divertimenti Aqualandia a Jesolo, il camping Union Lido a Cavallino (VE), l'Acquario di Genova e Gardaland; alle \"mascotte\" degli ultimi due, l'azienda toscana ha dedicato gelati confezionati, di cui solo quelli di Prezzemolo sono ancora in produzione. Altro importante accordo \u00e8 in essere con Barilla, per la produzione di gelati coi nomi \"Ringo\" e \" Pan di Stelle\".\nSammontana e lo sport.\nNegli anni 1960 Renzo e Loriano crearono una squadra ciclistica professionale, la \"Sammontana\", che inizi\u00f2 a correre ufficialmente nel 1973. Nel 1985, venne rinominata e adott\u00f2 una maglia biancoceleste; l'anno seguente uno dei ciclisti della squadra, Moreno Argentin, vinse il campionato del mondo a Colorado Springs.\nNel mondo del calcio, storico \u00e8 il legame tra Sammontana e i concittadini dell', di cui \u00e8 stato sponsor di maglia ininterrottamente dal 1983 al 2004 e nuovamente dal 2017 a oggi. Nel corso degli anni l'azienda \u00e8 stata sponsor ufficiale di varie compagini toscane, su tutte la tra il 1994 e il 1997, oltrech\u00e9 di altre realt\u00e0 minori quali , e .\nTra gli altri sport, per la competizione velica dell'America's Cup 2007 disputatasi a Valencia, Sammontana \u00e8 stata fornitore ufficiale di Luna Rossa Challenge. Altres\u00ec duraturo \u00e8 il legame tra l'azienda e il beach soccer."}
{"id": "1823438", "revid": "339392", "url": "https://it.wikipedia.org/wiki?curid=1823438", "title": "Lagos (Nigeria)", "text": ""}
{"id": "1823439", "revid": "2153076", "url": "https://it.wikipedia.org/wiki?curid=1823439", "title": "Ghetto Supastar (That Is What You Are)", "text": "Ghetto Supastar (That Is What You Are) \u00e8 un brano pop rap dell'artista hip hop Pras Michel, estratta come primo singolo dal suo album di debutto \"Ghetto Supastar\" pubblicato nel 1998, e presente anche nella colonna sonora del film \"Bulworth\". Il brano figura la partecipazione di Ol' Dirty Bastard e di Mya, che canta il ritornello del brano.\nNel 1999 ha ricevuto una nomination come migliore \"performance rap di un gruppo\" ai Grammy Awards. Il ritornello del brano \u00e8 un riarrangiamento del ritornello della canzone del 1983 di Kenny Rogers e Dolly Parton \"Islands in the Stream\". Il singolo \u00e8 entrato nella top20 della Billboard Hot 100 e nella top10 della Hot R&amp;B/Hip-Hop Songs, ed ha avuto un grande successo in tutto il mondo, raggiungendo la prima posizione nelle classifiche di molti paesi: Austria, Svizzera, Fiandre, Norvegia, Nuova Zelanda e Paesi Bassi. Il brano ha raggiunto la seconda posizione invece in Australia, Regno Unito e Svezia.\nLa canzone \u00e8 stata reinterpretata da 50 Cent feat. Omarion, ed in seguito da Brooke Valentine.\nIl video.\nFrancis Lawrence ha diretto il video di \"Ghetto Supastar\", che vede protagonisti Halle Berry e Warren Beatty. Il video \u00e8 stato nominato agli MTV Video Music Award come \"miglior video rap\" e \"miglior video da un film\". Altre tre nomination sono state ottenute dal video nel 1998 ai \"Billboard Video Music Awards\", inoltre ha vinto l'MVPA Award nel 1999."}
{"id": "1823442", "revid": "118393144", "url": "https://it.wikipedia.org/wiki?curid=1823442", "title": "Jeepers Creepers", "text": ""}
{"id": "1823443", "revid": "167080", "url": "https://it.wikipedia.org/wiki?curid=1823443", "title": "Gioielli", "text": ""}
{"id": "1823446", "revid": "47112", "url": "https://it.wikipedia.org/wiki?curid=1823446", "title": "Metodo dei costi di viaggio", "text": "Il metodo dei costi di viaggio (in inglese \"travel cost method\") \u00e8 un metodo indiretto, sulla base dell'approccio delle preferenze rivelate, di valutazione del patrimonio ambientale, storico o culturale.\nDescrizione.\nIl metodo utilizza strumentalmente le informazioni raccolte sulla frequenza di visita delle persone a un certo sito e i costi totali affrontati dalle stesse per raggiungerlo (costi di viaggio, pernottamenti, eventuale prezzo d'ingresso, costi opportunit\u00e0 del tempo speso...), al fine di calcolare la curva di domanda dei servizi forniti dal sito stesso e i benefici derivanti dalla sua esistenza.\nL'idea di fondo \u00e8 la seguente. Supponendo che le persone abbiano le stesse preferenze, lo stesso reddito e il prezzo degli altri beni sia per tutti lo stesso, la loro curva di domanda di servizi ricreativi forniti dal sito coincider\u00e0. Quindi, specificata una forma funzionale che si adatti bene alle coppie di osservazioni costi affrontati-frequenza di visita, pu\u00f2 stimarsi la funzione di domanda walrasiana individuale. Questa poi pu\u00f2 essere utilizzata per calcolare il surplus marshalliano di ciascun individuo. Sommando i surplus individuali si otterr\u00e0 il beneficio collettivo derivante dall'esistenza del sito.\nPer calcolare la curva di domanda individuale laddove i visitatori differiscano per caratteristiche socio-culturali, quindi preferenze, reddito e costi affrontati per eventuali beni sostituti, possono usarsi tecniche statistiche multivariate (es. regressioni multivariate) che permettano di calcolare la correlazione parziale tra prezzo del sito e frequenza di visite, scontando per gli altri fattori che possono eventualmente influenzare tale relazione.\nCos\u00ec, ad esempio, nella versione zonale, che divide gli osservati sulla base di fasce di provenienza, la relazione da stimare diventa:\ndove f \u00e8 una forma funzionale da specificare e:\nA parte i problemi che si possono avere nel caso di consumo congiunto e la difficolt\u00e0 di stimare i costi marginali del tempo e dei beni strumentali al godimento del sito, i limiti maggiori di tale metodo sono costituiti dal fatto che:"}
{"id": "1823447", "revid": "767487", "url": "https://it.wikipedia.org/wiki?curid=1823447", "title": "Crociera fuori programma", "text": "Crociera fuori programma (\"Cabin Boy\") \u00e8 un film fantastico pubblicato nel 1994 dalla Touchstone Pictures e prodotto da Tim Burton, che vede la partecipazione dell'attore Chris Elliott. Elliott co-scrisse il film con Adam Resnick. Entrambi lavorarono per lo show tv americano \"Late Night with David Letterman\" negli anni ottanta, cos\u00ec come alla sitcom dal vivo della Fox \"Get a Life\" negli anni novanta.\nIl progetto fu dapprima pensato per la regia di Tim Burton, che aveva contattato Elliott dopo averlo visto nell'episodio \"Neptune 2000\" di \"Get a Life\". Lo scrittore Adam Resnick prese le redini della regia dopo l'offerta che fu fatta a Burton per il film \"Ed Wood\".\nIl film fu poco esaustivo al box office ma trov\u00f2 un modesto successo in home video, tanto da guadagnarci un culto di molti fan.\nIn Italia il film \u00e8 uscito direttamente in home video distribuito dalla Buena Vista Home Entertainment.\nTrama.\nElliott interpreta il ruolo di un verginale e snob studente bizzarro chiamato Nathaniel Mayweather che, dopo il diploma, scambia la barca da pesca \"The Filthy Whore\" (\"La Sudicia Troia\") per la \"Queen Catherine\", una lussuosa crociera per le Hawaii. Mayweather riconosce l'errore solo dopo che la barca \u00e8 salpata, cos\u00ec \u00e8 costretto a fare del suo meglio per convincere quattro sudici marinai a portarlo alle Hawaii dove deve ricongiungersi al padre proprietario di un hotel, interpretato dal vero padre di Chris Elliott, Bob.\nNathaniel convince poi il mozzo (\"cabin boy\"), Kenny, a cambiare la rotta per le Hawaii, ma quando vengono raggiunti da una tempesta, Kenny viene colpito e gettato fuoribordo, cosicch\u00e9 Nathaniel deve divenire il nuovo mozzo. L'equipaggio (e l'accidentale passeggero) de \"La Sudicia Troia\" incontrano poi numerosi soggetti strambi e molesti, tra cui un mostro dell'iceberg e Cocki, l'uomo-squalo. Nathaniel pesca anche una donna dall'oceano, la fabbro e nuotatrice Trina, interpretata da Melora Walters.\nIl film include una breve apparizione di David Letterman nel ruolo dell'irritabile commerciante di pupazzi-scimmia di un villaggio di pescatori. \"Cabin Boy\" vede anche la breve interpretazione di Alfred Molina nel ruolo dell'insegnante di Nathaniel."}
{"id": "1823448", "revid": "167080", "url": "https://it.wikipedia.org/wiki?curid=1823448", "title": "Fistula", "text": ""}
{"id": "1823449", "revid": "167080", "url": "https://it.wikipedia.org/wiki?curid=1823449", "title": "Fistule", "text": ""}
{"id": "1823451", "revid": "137928", "url": "https://it.wikipedia.org/wiki?curid=1823451", "title": "Multicolor Graphics Adapter", "text": ""}
{"id": "1823457", "revid": "1543377", "url": "https://it.wikipedia.org/wiki?curid=1823457", "title": "Goulbi de Maradi", "text": "Il Goulbi de Maradi \u00e8 un fiume che scorre nel sud del Niger e nel nord della Nigeria. Lungo il suo percorso, tra le sorgenti nei pressi della citt\u00e0 nigeriana di Katsina in Nigeria, e la sua confluenza nel fiume Rima, il Goulbi de Maradi non si discosta per pi\u00f9 di 40-50 chilometri dalla frontiera tra Niger e Nigeria.\nNonostante la sua importanza per le regioni che attraversa, il Goulbi de Maradi rimane un fiume stagionale che vive solo nelle stagione delle piogge."}
{"id": "1823459", "revid": "767487", "url": "https://it.wikipedia.org/wiki?curid=1823459", "title": "Diocesi di Vulturia", "text": "La diocesi di Vulturia (in latino: \"Dioecesis Vulturiensis\") \u00e8 una sede soppressa e sede titolare della Chiesa cattolica.\nOrigine del titolo.\nVulturia, nell'odierna Algeria, \u00e8 un'antica sede episcopale della provincia romana della Mauritania Cesariense.\nUnico vescovo conosciuto di questa diocesi africana \u00e8 Reparato, il cui nome appare all'89\u00ba posto nella lista dei vescovi della Mauritania Cesariense convocati a Cartagine dal re vandalo Unerico nel 484; Reparato, come tutti gli altri vescovi cattolici africani, fu condannato all'esilio.\nDal 1933 Vulturia \u00e8 annoverata tra le sedi vescovili titolari della Chiesa cattolica; l'attuale vescovo titolare \u00e8 Rodrigo Mej\u00eda Saldarriaga, S.I., gi\u00e0 vicario apostolico di Soddo."}
{"id": "1823464", "revid": "767487", "url": "https://it.wikipedia.org/wiki?curid=1823464", "title": "Rima (fiume)", "text": "Il Rima \u00e8 un fiume stagionale che scorre tra il Niger e la Nigeria. Nel suo punto pi\u00f9 settentrionale si unisce al Goulbi de Maradi e forma il confine tra i due stati. Dopo la confluenza con il Goulbi de Maradi, scorre verso sud-est fino a confluire nel fiume Sokoto nei pressi della citt\u00e0 nigeriana di Sokoto."}
{"id": "1823465", "revid": "78273", "url": "https://it.wikipedia.org/wiki?curid=1823465", "title": "Aristomici", "text": ""}
{"id": "1823466", "revid": "1305772", "url": "https://it.wikipedia.org/wiki?curid=1823466", "title": "Yobe", "text": ""}
{"id": "1823467", "revid": "16767250", "url": "https://it.wikipedia.org/wiki?curid=1823467", "title": "Aristogatti", "text": ""}
{"id": "1823470", "revid": "6923", "url": "https://it.wikipedia.org/wiki?curid=1823470", "title": "Phrourion", "text": "Il termine phrourion, o frourion (pl. phrouria o frouria), traslitterazione del greco , \u00e8 la denominazione con cui venivano definiti gli avamposti militari nell'antica Grecia.\nIl termine \u00e8 oggetto di menzione in molti autori classici e viene tradotto, di solito, con \"forte\", \"base militare\".\nSignificato.\nNon \u00e8 chiaro se il significato attribuito dalle fonti sia da considerare antonimo a quello di polis, quest'ultima distinguibile per le sue connotazioni di insediamento strutturale e stabile.\nUno studio del 2002 ha inteso ridiscuterne il significato in base alle occorrenze delle fonti, basandosi sull'esame dell'uso che ne viene fatto in Tucidide e Senofonte e, soprattutto, in Diodoro Siculo.\nLe conclusioni a cui giunge lo studio sembrerebbero indicare che, sulla base delle fonti, il senso attribuibile al termine possa denotare anche una struttura urbana pi\u00f9 complessa assimilabile alla polis.\nTuttavia, tali conclusioni non possono essere considerate definitive, tanto che oggi il termine viene sempre correntemente inteso nel senso di \"fortezza\", \"cittadella fortificata\", \"avamposto militare\" ecc., ed \u00e8 tenuto ben distinto dal significato attribuibile al termine \"polis\"."}
{"id": "1823474", "revid": "339392", "url": "https://it.wikipedia.org/wiki?curid=1823474", "title": "Jeepers Creepers II", "text": ""}
{"id": "1823475", "revid": "767487", "url": "https://it.wikipedia.org/wiki?curid=1823475", "title": "Yobe (fiume)", "text": "Il fiume Yobe (anche noto, in francese come \"Komadougou Yobe\" o \"Komadugu-Yobe\") \u00e8 un fiume dell'Africa occidentale che attraversa la Nigeria e il Niger per tuffarsi, dopo un percorso di 1200 km, nel lago Ciad. Il Yobe costituisce la frontiera fra Nigeria e Niger per circa 150 km.\nGeografia.\nIl bacino del fiume Yobe \u00e8 situato nel nord della Nigeria (per ca. 85 000 km\u00b2), nel sud-est del Niger (ca. 65 000 km\u00b2). La media di pioggia annuale varia tra i 1000 mm l'anno nella zona a monte ai 400 mm nella zona centrale del bacino, sino ai circa 300 mm nei pressi del lago Ciad.\nIdrometria.\nLa portata del fiume Yobe \u00e8 stata monitorata per un periodo di 25 anni, fra il 1967 e il 1991, a Bagara Diffa, localit\u00e0 del Niger situata poco distante la foce nel lago Ciad. A Bagara Diffa, la portata media annuale monitorata \u00e8 stata di 15 m3/s.\nLo Yobe \u00e8 un corso d'acqua molto irregolare. Vi sono dei periodi di siccit\u00e0, nei quali v'\u00e8 assoluta mancanza d'acqua, e altri in cui la portata \u00e8 molto elevata. Per esempio, la portata media osservata in aprile-maggio \u00e8 pari a 0 m3/s (stagione di secca), mentre in ottobre (il mese delle inondazioni), si raggiungono di media i 45,8 m3/s, il che testimonia la grande irregolarit\u00e0 del flusso d'acqua. Nel corso dei 25 anni, il valore medio mensile pi\u00f9 basso s'\u00e8 attestato a 0 m3/s, nei mesi che vanno da novembre a luglio inclusi, mentre il maggiore \u00e8 stato di 71 m3/s, in ottobre."}
{"id": "1823477", "revid": "167080", "url": "https://it.wikipedia.org/wiki?curid=1823477", "title": "Olive coratine", "text": ""}
{"id": "1823478", "revid": "287204", "url": "https://it.wikipedia.org/wiki?curid=1823478", "title": "Liocranidae", "text": "Liocranidae , 1897 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"l\u00e8ios\" cio\u00e8 \"liscio, glabro, senza peli\", e dal greco ', \"kran\u00econ\", cio\u00e8 \"cranio, capo, testa\", a causa proprio del capo sprovvisto di peli, ed il suffisso \"-idae\", che designa l'appartenenza ad una famiglia.\nDescrizione.\nI 32 generi attribuiti finora a questa famiglia sono ancora poco conosciuti sia per l'etologia che per le specificit\u00e0. Questa famiglia fa parte dei cosiddetti \"ragni-sacco\", i quali hanno l'opistosoma a forma di sacco pi\u00f9 o meno allungato, ed ha una storia tassonomica alquanto travagliata e sicuramente non ancora terminata. All'inizio comprendeva disparate forme di ragni, purch\u00e9 avessero otto zampe sistemate in due file, le filiere anteriori e coniche; e costruissero tele a forma di sacco fra le piante o sotto le pietre e altri caratteri generici comuni che rendevano questa famiglia un guazzabuglio di diversit\u00e0.\nCol passare degli anni gli aracnologi hanno concordato nello staccare alcuni generi perch\u00e9 pi\u00f9 simili ai Lycosidae e per altri generi, aventi caratteristiche comuni pi\u00f9 precipue hanno deciso di formare famiglie a s\u00e9 stanti come i Corinnidae, Anyphaenidae, Tengellidae, Zorocratidae, Miturgidae e Clubionidae.\nComportamento.\nUna peculiarit\u00e0 in comune a tutti i generi di Liocranidae sembra essere che le femmine vivono in tele costruite a guisa di cunicoli per attrarre le prede e i maschi invece vagano nei dintorni a cacciare le prede pi\u00f9 attivamente. Due specie del genere \"Neoanagraphis\" vivono in condizioni di siccit\u00e0 estreme nel deserto del Mojave, di Sonora e di Chihuahua.\nDistribuzione.\nPrincipalmente in America settentrionale, Europa e Asia; in modo meno diffuso, in Per\u00f9, Africa e Australia occidentale.\nTassonomia.\nAttualmente, a novembre 2020, si compone di 32 generi e 290 specie.\nLa categorizzazione in sottofamiglie segue quella dell'entomologo Joel Hallan:"}
{"id": "1823484", "revid": "767487", "url": "https://it.wikipedia.org/wiki?curid=1823484", "title": "Il grande sogno (film)", "text": "Il grande sogno \u00e8 un film del 2009 diretto da Michele Placido.\nIl film rievoca le storie di studenti borghesi in lotta con la societ\u00e0 capitalista e il sistema di studi e di giovani lavoratori di estrazione proletaria con sullo sfondo i tragici eventi del Vietnam.\nIl film \u00e8 stato presentato in concorso alla 66\u00aa Mostra internazionale d'arte cinematografica di Venezia e successivamente distribuito nelle sale cinematografiche in data 11 settembre 2009.\nTrama.\nRoma, fine anni sessanta. Nel periodo che vide la nascita del Sessantotto, si intrecciano le vicende di Nicola, un giovane poliziotto pugliese appassionato di recitazione, di Laura, una studentessa romana di buona famiglia e di estrazione cattolica che prende parte alla contestazione ed alle marce per la pace, e di Libero, un carismatico studente torinese, figlio di un'operaia della FIAT.\nProduzione.\nIl personaggio di Nicola \u00e8 ispirato alla giovent\u00f9 di Michele Placido, che si trasfer\u00ec a Roma dalla Puglia (Ascoli Satriano) per diventare attore e che, per guadagnarsi da vivere, entr\u00f2 nel corpo della Polizia prima di frequentare l'Accademia di arte drammatica. Placido partecip\u00f2 da poliziotto agli scontri di Valle Giulia.\nLe riprese sono iniziate il 9 giugno 2008 a Roma e nel Salento.\nIl film nelle sale ha incassato \u20ac 3.175.000."}
{"id": "1823486", "revid": "290351", "url": "https://it.wikipedia.org/wiki?curid=1823486", "title": "Eric Nenninger", "text": "Ha esordito nel mondo dello spettacolo recitando in varie serie televisive come \"X-Files\" e \"E.R. - Medici in prima linea\", prima di diventare celebre per la sua partecipazione nel film horror \"Jeepers Creepers 2\".\nDall'11 agosto 2002 \u00e8 sposato con Angel Parker."}
{"id": "1823489", "revid": "124951628", "url": "https://it.wikipedia.org/wiki?curid=1823489", "title": "Villa L'Acciaiolo", "text": "Villa l'Acciaiolo, anche chiamata Castello dell'Acciaiolo o, pi\u00f9 semplicemente, l'Acciaiolo, \u00e8 una dimora storica gentilizia ora di propriet\u00e0 pubblica. Si trova a Scandicci in via Pantin.\nStoria.\n\"\"Un bellissimo castelletto che conserva quasi intatta la sua primitiva forma colle mura smerlate e due torri coi merli ghibellini\" \"\nLe prime notizie sull'esistenza del complesso, sorto in localit\u00e0 \" Calcherelli \" o \" Carcherelli \" o ancora \" Carcheregli \" ( nei documenti antichi) , risalgono al XIV secolo quando era un fortilizio merlato di Nardo di messer Bencivenni Rucellai, proprietario di numerosi possedimenti in tutto il contado fiorentino.\nIl castello, chiamato all'epoca fattoria di Carcherelli, aveva una posizione privilegiata rispetto alla valle dell'Arno poich\u00e9 permetteva un controllo militare sul fiume. Col passaggio ad altri proprietari, nel tempo il castello perse la propria funzione difensiva, diventando una residenza signorile.\nNel XVI secolo la propriet\u00e0 passo ai Davizzi, come ricorda lo stemma ancora presente sulle torri nord e sud. Sotto la propriet\u00e0 di Neri di Pietro Davizzi il castello fu scenario di un fatto di sangue: egli, dopo aver tenuto la moglie prigioniera nel maniero, se ne sbarazz\u00f2 avvelenandola a morte. Per il misfatto l'uomo sub\u00ec una pesante condanna, venendo permanentemente esiliato dal territorio fiorentino.\nSolo nel 1546, con l'acquisto della struttura da parte del senatore Roberto Acciaioli, figlio di Donato, la sede assunse l'attuale nome. L'ingresso, la scala, i soffitti a cassettoni e l'imponente camino risalgono a questo periodo. Nel XVIII secolo fu edificata la cappella dedicata alla Santa Croce, per opera della famiglia Gentile-Farinola subentrata nella propriet\u00e0 agli Acciaioli.\nI tre proprietari successivi furono i Capra, poi i Caini e, dal 16 febbraio 1999, l'amministrazione comunale di Scandicci, che ne ha avviato dal 2002 un restauro capillare, concluso nel 2008. Nel 2000 il castello-villa \u00e8 stato vincolato dalla Soprintendenza ai Beni Ambientali ed Architettonici di Firenze, con un vincolo di scopo che lega l'uso della struttura ad attivit\u00e0 di formazione, impiego e ricerca.\nDescrizione.\nIl corpo centrale del castello, dotato di giardino murato e circondato da un ampio parco oggi destinato ad uso pubblico, ha subito varie modifiche nel tempo, ma ha mantenuto un certo aspetto severo tre-quattrocentesco grazie alle due torri con merlatura guelfa e alla cinta muraria in pietra a filaretto, con conci disposti a fascia e in chiave, che circonda la struttura.\nAll'interno gli ambienti sono organizzati attorno a un cortile, con a ovest bassi edifici un tempo abitati dai braccianti agricoli, e ad est gli ambienti signorili. Il nucleo pi\u00f9 antico di questa ala \u00e8 la parte centrale, con i resti visibili in facciata di una casa-torre in pietra concia alla quale vennero poi aggiunte due ali laterali adiacenti: le stanze a sud sono pi\u00f9 semplici, con alti soffitti a cassettoni, ma pi\u00f9 antiche, mentre quelle nella met\u00e0 nord sono decorate da affreschi sei-settecenteschi, tra cui spiccano quelli di vedute e finte rovine di una stanza affacciata sul giardino.\nLa cappella di famiglia \u00e8 posta fuori dal recinto delle mura, ma immediatamente adiacente ed accessibile dall'interno tramite un passaggio con decorazioni a stucco a forma di conchiglia. \u00c8 a pianta quadrata e dotata, su ciascun angolo, di quattro nicchie semicircolare. All'interno si trovano un busto di Paolo Valentino Farinola e due lapidi di membri della famiglia, una recante la data 1821. Sull'altare in stucco si trova una tela con l'\"Adorazione della Croce\", che rimanda alla dedica alla Santa Croce.\nIl giardino murato oggi presenta solo tracce dell'originario impianto settecentesco, come l'esedra rustica decorata a mosaico in asse col portale che conduce all'appartamento signorile. La limonaia, situata a nord, era stata adibita anche a cantina."}
{"id": "1823491", "revid": "6923", "url": "https://it.wikipedia.org/wiki?curid=1823491", "title": "Villa Turri", "text": "Villa Turri (o villa Anguillazza) \u00e8 un edificio di aspetto seicentesco che si trova sulla direttrice che collega Scandicci a Casellina, vicino al palazzo comunale nuovo.\nTale localizzazione, facendole perdere la collocazione rurale, ha contribuito alla sua frammentazione in singoli appartamenti.\nStoria e descrizione.\nDella villa se ne ha notizia gi\u00e0 nel catasto del 1427 dove risulta proprietario Tuccio Buonamici, successivamente la propriet\u00e0 pass\u00f2: nel 1547 ai Girolami, nel 1589 ai Ricci e nel 1601 agli Antinori che ne mantennero la propriet\u00e0 fino a poco dopo il 1800 quando fu la volta dei Baldovinetti e poi dei Turri. Su via Turri si affaccia la cappella con un semplice portale sovrastato dalle lettere \"AM\" (Ave Maria).\nLa parete di confine che si estende a sinistra della cappella forma, nei pressi dell'ingresso verso la facciata ovest, un semicerchio rientrante delimitato da quattro colonne sovrastate, due, da una palla in pietra e, due, da un capitello. Sulla parete di destra della cappella \u00e8 ricavata un'entrata secondaria che porta al prato a est della villa che, da questa parte, si estende in larghezza su una parete dove sono presenti cinque finestre con mensole di pietra. Ad ovest sono presenti due portali e finestre simili a quelle del lato est. La cappella (consacrata) \u00e8 dedicata a Santa Anna, ha una superficie rettangolare e presenta un soffitto a botte ribassato. L'altare poggia su mensole, fra queste \u00e8 presente una targa con la sigla \"AM\" gi\u00e0 presente sull'entrata.\nSono anche presenti lapidi sepolcrali risalenti alle famiglie dei Boldovinetti e dei Turri."}
{"id": "1823494", "revid": "767487", "url": "https://it.wikipedia.org/wiki?curid=1823494", "title": "La porta del cielo", "text": "La porta del cielo \u00e8 un film del 1945 diretto da Vittorio De Sica, che racconta del viaggio in treno di un gruppo di pellegrini verso il Santuario della Madonna di Loreto, dove sperano di ricevere un miracolo.\nStoria.\n\u00ab\"Una notizia per i pessimisti: il 20 ottobre avranno inizio le riprese del film \"La casa dell'angelo\" sotto gli auspici del CCC, Centro Cattolico Cinematografico, tratto da una vicenda di Piero Bargellini, verr\u00e0 realizzato sullo sfondo del grande santuario di Loreto\"\u00bb Questo il breve annuncio della pellicola, che cambier\u00e0 titolo divenendo \"La porta del cielo\", dove ancora non compariva il nome del regista. Fu De Sica, gi\u00e0 nella lista dei cineasti che avrebbero dovuto rinvigorire il regime fascista di Sal\u00f2 girando film di propaganda a Venezia, ad inventarsi di dover rimanere a Roma poich\u00e9 era stato scritturato per girare il film che aveva tra gli interpreti Mar\u00eda Mercader. \u00ab\"Fu proprio lei - legata a De Sica\"\" e da lui poi sposata in seconde nozze - ad imporre al produttore esecutivo Salvo D'Angelo il nome dell'amante come regista.\"\u00bb e ad ottenere dal responsabile del progetto, il sostituto Giovan Battista Montini, che fosse veramente scritturato come regista De Sica che a sua volta volle che lo sceneggiatore fosse Cesare Zavattini.\nDe Sica dovette poi faticare per convincere a scrivere una sceneggiatura su un miracolo il miscredente Zavattini che alla fine accett\u00f2 ed anzi scriveva a Valentino Bompiani nel Natale 1943: \u00ab\"Sto ultimando la sceneggiatura di quel film su Loreto. Ci lavoro con molto scrupolo; anche De Sica l'ha presa profondamente sul serio, quindi crediamo che, pur essendo a rime obbligate e per tante ragioni obbligatissime, verr\u00e0 fuori una buona cosa\"\u00bb.\nLa lavorazione del film, girato dopo l'armistizio dell'8 settembre 1943, nel periodo in cui le truppe tedesche occupavano la citt\u00e0 di Roma, con mezzi spesso improvvisati e con capitali provenienti da ambienti cattolici, si protrasse intenzionalmente per oltre un anno per permettere alla troupe - attori e tecnici - di non doversi trasferire a Venezia dove il regime di Sal\u00f2 voleva creare una nuova citt\u00e0 del cinema e che prometteva alle comparse un tetto e un pasto caldo assicurati.\nIl film girato all'interno della Basilica extraterritoriale di San Paolo fuori le Mura, dove fu ricostruito anche il Santuario di Loreto, serv\u00ec anche per nascondere ebrei e perseguitati politici che vi avevano trovato rifugio dalle retate dei tedeschi e dei fascisti. I membri della troupe, \u00ab\"ottocento tra comparse e tecnici vari\"\u00bb, (\u00ab\"Li avevo chiusi a chiave - racconta De Sica - altrimenti qualcuno scappava\u00bb. E ride come di uno scherzo riuscito. [...]\") abusarono dell'ospitalit\u00e0 loro offerta bivaccando, cucinando, fumando e amoreggiando, con scandalo dei monaci, dove capitava..\nAl termine delle riprese \u00ab\"tutti lasciarono la basilica (in pietose condizioni), e furono poi impediti a rientrarvi da monaci e guardie palatine a conoscenza dei loro \"scempi\". Alla felicit\u00e0 del momento si aggiunse per De Sica il dispiacere di non poter stringere la mano agli ecclesiastici che l'avevano aiutato (tra di loro monsignor Montini, che fu anche fotografato durante un sopralluogo). Dopo di allora il Vicariato viet\u00f2 nelle chiese qualsiasi ripresa per il cinema\"\u00bb con l'unica eccezione per Roberto Rossellini per \"Roma citt\u00e0 aperta\"\nIl film venne presentato nelle sale nel novembre del 1944 ma, racconta De Sica, \u00ab\"pi\u00f9 tardi accadde qualcosa che mi procur\u00f2 un diverso dispiacere: il film spar\u00ec dalla circolazione. Certo non era ortodosso, il miracolo invocato dai malati non avveniva, subentrava in loro rassegnazione, questo era per me il vero miracolo; perci\u00f2 forse lo stesso CCC che l'aveva commissionato, scontento, si adoper\u00f2 per toglierlo di mezzo\"\u00bb.\nLa critica.\n\u00abIdeato e girato durante l'occupazione tedesca di Roma, il film \u00e8 tutto illuminato da un senso religioso dell'amore dolore... ricco di sequenze di nobile sensibilit\u00e0 cinematografica, degne di un regista intelligente come Vittorio De Sica.\u00bb\n\u00ab...De Sica sa portare nelle sue opere quel tanto di vivo e di osservato, che fa la loro fortuna. Era facilissimo sbagliare questo film trincerandosi dietro la nobilt\u00e0 dell'assunto: De Sica non l'ha fatto perch\u00e9 \u00e8 riuscito a rimanere se stesso.\u00bb I personaggi sono rappresentati \u00abcon occhio sensibile e ... fanno la grazia del film, dando verit\u00e0 all'azione, impedendo il fiorire della retorica.\u00bb"}
{"id": "1823497", "revid": "101322079", "url": "https://it.wikipedia.org/wiki?curid=1823497", "title": "Villa L'Arrigo", "text": "Villa l'Arrigo (o villa Arrighi) situata nel comune di Scandicci, domina, dall'incrocio di via dell'Arrigo e via di Legnaia dove \u00e8 situata, la valle dell'Arno.\nStoria.\nLa storia della propriet\u00e0 \u00e8 controversa. Romeo (vedi bibliografia) attribuisce la costruzione agli stessi Arrighi (1400 circa) che l'avrebbero ceduta a un certo Tommaso di Tommaso. Successivamente la propriet\u00e0 sarebbe passata ai Doffi, quindi ai frati di San Giovanni dei Cavalieri, per poi ritornare nel 1637 alla famiglia Arrighi secondo quanto dice il Carocci e riportato da Lamberini (vedi bibliografia). Quest'ultima tuttavia mette in discussione la stessa affermazione riportata, per la presenza, nel cortile della villa, di una lapide che attribuisce alcuni restauri ad Alberto Arrighi nel 1595; attorno al 1920 la villa pass\u00f2 poi ai Malenotti. \nArchitettura.\nLa villa posa su un alto muro rettangolare e, nella coincidenza della curva della strada sottostante, si pu\u00f2 notare lo stemma degli Arrighi. Da via delle croci si apre l'ingresso sul giardino che confina con un corpo di fabbrica con loggia e tre archi a botte con due finestre ai lati. Continuando si entra nel cortile nel quale \u00e8 situata la lapide sopra menzionata. Appena entrati nel corridoio seguente \u00e8 possibile notare uno stemma ligneo con due stemmi uno dei quali non \u00e8 identificato mentre il secondo \u00e8 quello degli Arrighi. Nella sala rossa \u00e8 presente un soffitto con fondo rosa e con ghirlande di fiori. Imponente doveva essere la torre, o comunque la struttura fortificata di un tempo, che, adesso inglobata nella costruzione, presenta muri spessi circa un metro. Tale parte pi\u00f9 antica \u00e8 stata sfruttata per ospitare le scale per accedere ai piani superiori. La parte pi\u00f9 alta della costruzione, scala in legno, merlatura e loggetta \u00e8 opera di recenti restauri. \nSul retro si accede alla villa attraverso un arco. La presenza di una terrazza-giardino permette una visione panoramica molto ampia. Ampia \u00e8 anche la cantina sottostante e le gallerie sotterranee che la tradizione vuole collegassero il castello di Mosciano, oggi non pi\u00f9 esistente."}
{"id": "1823498", "revid": "1573940", "url": "https://it.wikipedia.org/wiki?curid=1823498", "title": "Ciona intestinalis", "text": "Lascidia lunga (\"Ciona intestinalis\" ) \u00e8 un'ascidia della famiglia Cionidae.\nDescrizione.\nIl corpo, fissato al substrato mediante corti rizomi, ha forma cilindrico-sacciforme ed \u00e8 costituito da una spessa tunica di consistenza gelatinosa ed aspetto translucido, di colore per lo pi\u00f9 biancastra, talora anche giallo-verdastra. I sifoni sono lobati ed hanno una caratteristica macchiolina rossa su ogni lobo. Il sifone inalante \u00e8 posto in posizione apicale, quello esalante \u00e8 posto inferiormente e in posizione laterale. Il cestello branchiale \u00e8 molto sviluppato ed occupa gran parte del corpo.Pu\u00f2 raggiungere i 20\u00a0cm di lunghezza.\nDistribuzione e habitat.\nSpecie cosmopolita, si trova nelle acque di tutte le aree temperate del mondo.\nPredilige i fondali rocciosi ma vive anche attaccata alle alghe.\nSi adatta anche ad acque con grandi variazioni di salinit\u00e0 (lagune) o inquinate (porti), da 0 a 500 metri di profondit\u00e0.\nRiproduzione.\n\u00c8 un organismo ermafrodita oviparo. Si riproduce durante tutto l'anno, con picchi in estate.\nOrganismo modello.\n\"Ciona intestinalis\" ha alcune caratteristiche che la rendono un ottimo organismo modello per studi sul genoma e sulla embriogenesi: ha una distribuzione cosmopolita e si riproduce durante tutto l'anno, ha un numero limitato di geni (circa 15000) e un genoma compatto (circa 160 milioni di basi azotate) ed ha infine, come tutti i tunicati, interessanti rapporti filogenetici con i vertebrati."}
{"id": "1823501", "revid": "1573940", "url": "https://it.wikipedia.org/wiki?curid=1823501", "title": "Ciona", "text": "Ciona \u00e8 un genere di ascidie della famiglia Cionidae.\nTassonomia.\nComprende le seguenti specie:"}
{"id": "1823502", "revid": "212348", "url": "https://it.wikipedia.org/wiki?curid=1823502", "title": "Villa L'Arcipresso", "text": "Villa l'Arcipresso (o villa Mirenda) \u00e8 una villa situata nel comune di Scandicci.\nStoria e descrizione.\nLe notizie pi\u00f9 antiche sono riferite al 1688 quando pass\u00f2 di propriet\u00e0 dai Tanagli agli Scapella. Nel 1749 la propriet\u00e0 \u00e8 di Benedetto Caccini e successivamente (1755) di Antonio Sigismondo Vinci. A met\u00e0 dell'Ottocento fu la volta dei Galletti e poi dei Mirenda. \nLa villa si trova nei pressi della chiesa di Sant'Andrea a Mosciano; nei pressi della villa \u00e8 edificata una casa colonica con tabernacolo in maiolica. Nel giardino antistante la villa si trovano varie specie di alberi, di fronte alla villa \u00e8 presente un pozzo. L'aspetto \u00e8 settecentesco a forma di parallelepipedo e con sviluppo su due piani che presentano finestre di diverso tipo. Ampie e con inferriate a pian terreno, pi\u00f9 piccole e aperte al piano superiore. La porta di ingresso \u00e8 protetta da un baldacchino in ghisa che risale ai primi del '900. In corrispondenza con l'entrata centrale, sul tetto \u00e8 presente un abbaino a torretta. \nNella villa tra il 1926 ed il 1927 soggiorn\u00f2 con la moglie lo scrittore inglese David Herbert Lawrence e proprio qui scrisse uno dei romanzi pi\u00f9 discussi di tutti i tempi \"L'amante di Lady Chatterley\"."}
{"id": "1823503", "revid": "1833487", "url": "https://it.wikipedia.org/wiki?curid=1823503", "title": "Per te (Jovanotti)", "text": "Per te \u00e8 una canzone cantata da Lorenzo Cherubini, in arte Jovanotti e scritta insieme a Michele Centonze e a Saturnino nel 1999. \u00c8 il primo singolo estratto dall'album \"Lorenzo 1999 - Capo Horn\".\nIl brano.\nLa canzone \u00e8 dedicata alla figlia Teresa Lucia, nata il 13 dicembre 1998 dall'unione con Francesca Valiani.\nIl singolo ottiene immediatamente un ottimo successo di pubblico, entrando nella classifica dei singoli pi\u00f9 venduti in Italia direttamente al primo posto. Alla fine, il singolo rimarr\u00e0 nella top 10 per un paio di mesi, di cui una settimana in prima posizione.\nNote.\n3e"}
{"id": "1823504", "revid": "1573940", "url": "https://it.wikipedia.org/wiki?curid=1823504", "title": "Cionidae", "text": "Cionidae \u00e8 una famiglia di organismi tunicati della classe Ascidiacea.\nTassonomia.\nComprende i seguenti generi:"}
{"id": "1823505", "revid": "36426", "url": "https://it.wikipedia.org/wiki?curid=1823505", "title": "Villa Stigler", "text": "Villa Stigler \u00e8 una villa situata tra le frazioni di Mosciano e del Vingone nel comune di Scandicci.\nStoria e descrizione.\nNel XIV secolo la propriet\u00e0 era dei Tanagli. Pi\u00f9 tardi nel 1581 pass\u00f2 agli Acciaioli e, successivamente, (1627) fu ereditata da Ottaviano Ducci. Nel 1652 la propriet\u00e0 passa nuovamente di mano (Alessandro Chellini) cos\u00ec come negli anni successivi. I proprietari che nel tempo si susseguirono furono nell'ordine: i Rossini, i Masini (primi del '900), i Brinetti e infine gli Stigler che restaurarono l'edificio. \nLa villa attualmente si allunga verso la strada dove presenta un portale di stile secentesco con delle sedute di pietra. A nord un portale apre verso il giardino che si trova sul lato posteriore."}
{"id": "1823508", "revid": "31886", "url": "https://it.wikipedia.org/wiki?curid=1823508", "title": "Specie di Liocranidae", "text": "Di seguito sono descritte tutte le 271 specie della famiglia di ragni Liocranidae note al giugno 2014\nAgraecina.\n\"Agraecina\" \nAgroeca.\n\"Agroeca\" \nAndromma.\n\"Andromma\" \nApostenus.\n\"Apostenus\" \nArabelia.\n\"Arabelia\" \nArgistes.\n\"Argistes\" \nCoryssiphus.\n\"Coryssiphus\" \nCteniogaster.\n\"Cteniogaster\" \nCybaeodes.\n\"Cybaeodes\" \nDonuea.\n\"Donuea\" \nHesperocranum.\n\"Hesperocranum\" \nHeterochemmis.\n\"Heterochemmis\" \nJacaena.\n\"Jacaena\" \nKoppe.\n\"Koppe\" \nLaudetia.\n\"Laudetia\" \nLiocranoeca.\n\"Liocranoeca\" \nLiocranum.\n\"Liocranum\" \nLiparochrysis.\n\"Liparochrysis\" \nMesiotelus.\n\"Mesiotelus\" \nMesobria.\n\"Mesobria\" \nNeoanagraphis.\n\"Neoanagraphis\" \nOedignatha.\n\"Oedignatha\" \nParatus.\n\"Paratus\" \nRhaeboctesis.\n\"Rhaeboctesis\" \nSagana.\n\"Sagana\" \nScotina.\n\"Scotina\" \nSesieutes.\n\"Sesieutes\" \nSphingius.\n\"Sphingius\" \nSudharmia.\n\"Sudharmia\" \nTeutamus.\n\"Teutamus\" \nToxoniella.\n\"Toxoniella\" \nVankeeria.\n\"Vankeeria\" "}
{"id": "1823512", "revid": "36426", "url": "https://it.wikipedia.org/wiki?curid=1823512", "title": "Villa Torrigiani (Scandicci)", "text": "Villa Torrigiani \u00e8 una villa storica e monumento nazionale, situata nei pressi della chiesa di San Martino alla Palma, nel comune di Scandicci. La villa \u00e8 parte dell'azienda agricola Fattoria S. Martino alla Palma, una delle principali realt\u00e0 produttive di vino e olio nella zona del Chianti.\nStoria.\nIn origine la villa era di propriet\u00e0 della famiglia Cambiozzi e altro non era che una semplice casa da signore. Nel 1490 l\u2019immobile pass\u00f2 ai Cini del gonfalone Lion Bianco. \u00c8 stata completamente restaurata o, per meglio dire, ricostruita, da Raffaello di Luca Torrigiani (1544).\nDescrizione.\nL'ingresso della villa si trova nella parte posteriore, attraverso il giardino. Il piano terra \u00e8 in realt\u00e0 rialzato e qui vi si trova una loggia che d\u00e0 un secondo nome con cui \u00e8 conosciuta la struttura, \"Villa la Loggia\". \nAl suo interno \u00e8 presente un affresco di Bernardino Poccetti. Il cortile interno \u00e8 quadrato, \u00e8 presente inoltre un giardino pensile su un'ampia terrazza da cui \u00e8 possibile ammirare sia Firenze che la piana di Settimo. \nL'oratorio interno \u00e8 dedicato a santi Carlo Borromeo e Luca Evangelista.\nLa villa si trova al centro dell'azienda agricola Fattoria San Martino alla Palma, una propriet\u00e0 di circa 350 ettari, che comprende 22 poderi storici sui quali si coltivano vitigni e ulivi."}
{"id": "1823528", "revid": "767487", "url": "https://it.wikipedia.org/wiki?curid=1823528", "title": "Euoticus elegantulus", "text": "Il galagone dalle unghie ad ago occidentale (\"Euoticus elegantulus\") \u00e8 una specie di primate strepsirrino della famiglia dei galagidi.\nDistribuzione.\nQuesto animale \u00e8 diffuso nella fascia costiera di Nigeria e Camerun, in Guinea Equatoriale (parte continentale), Gabon e Repubblica del Congo: pare sia stata segnalata la sua presenza anche in Zaire e Angola.\nPredilige le aree di foresta pluviale, dove occupa le chiome degli alberi fino a 50 m d'altezza.\nDescrizione.\nDimensioni.\nMisura circa mezzo metro di lunghezza, di cui pi\u00f9 di met\u00e0 spetta alla coda. Il peso si aggira attorno ai 300g.\nAspetto.\nIl pelo \u00e8 folto e morbido, di un caldo color cannella: \u00e8 spesso presente una banda scura che percorre la spina dorsale.\nLa testa \u00e8 grossa e rotonda, con un muso corto e due grandi occhi da animale notturno: le orecchie sono anch'esse di grandi dimensioni. L'animale pu\u00f2 ruotare la testa di 180\u00b0 nelle due direzioni, il che compensa la relativa immobilit\u00e0 degli occhi. Oltre agli incisivi inferiori che formano un pettine, questi animali hanno anche un secondo pettine carnoso sotto la lingua.\nQuesti animali devono il nome alla particolare conformazione delle unghie, che sono sottili ed allungate, ad eccezione del dito indice delle mani posteriori, che possiede un'unghia speciale per il \"grooming\". Le dita sono lunghe e presentano i polpastrelli rigonfi per una migliore presa sui rami lisci.\nBiologia.\nQuesti animali sono considerati notturni e solitari, anche se non sono n\u00e9 notturni e n\u00e9 solitari nel senso stretto del termine: si nutrono solitamente durante la notte, le femmine in gruppi ed i maschi da soli, mentre al mattino le femmine formano gruppi matriarcali che mantengono i legami tramite il \"grooming\" e leccandosi a vicenda. Durante il giorno, i galagoni dormono in gruppi che possono raggiungere i 20 individui.\nSi tratta di animali territoriali, che marcano un territorio con urina e secreti ghiandolari ed emettono una gamma di suoni per avvertire eventuali intrusi dello sconfinamento. Solitamente, i territori sono gestiti da un maschio grosso e pesante, il quale tollera tuttavia la presenza di maschi pi\u00f9 piccoli nella periferia del territorio, che solitamente \u00e8 sovrapposto a quello di pi\u00f9 femmine.\nPossono spiccare balzi di 12 m di lunghezza: durante il salto, estendono al massimo zampe anteriori e posteriori, s\u00ec da poter contare su un effetto paracadute.\nDa studi fatti negli anni '40 \u00e8 emerso che questi galagoni sono portatori sani della febbre gialla: vanno perci\u00f2 tenuti in quarantena per molto tempo per assicurarsi che non contagino delle persone.\nAlimentazione.\nQuesti animali si nutrono principalmente di gomma, anche se non disdegnano di integrare saltuariamente la dieta con insetti e frutti.\nI galagoni dalle unghie ad ago sono soliti compiere percorsi regolari di albero in albero, suggendo la gomma da un ramo diverso ogni notte.\nRiproduzione.\nSe la disponibilit\u00e0 di cibo \u00e8 elevata, la femmina pu\u00f2 portare a termine con successo due gravidanze all'anno: picchi delle nascite si hanno in piena estate ed in pieno inverno australi.\nLa gestazione dura 4 mesi, al termine dei quali viene dato alla luce un unico cucciolo: per evitare fenomeni di infanticidio da parte del maschio, la madre si nasconde per tre giorni dopo il parto. Il piccolo viene svezzato attorno al mese e mezzo d'et\u00e0, e a 4 mesi si separa dalla madre, anche se dovr\u00e0 aspettare l'anno prima di essere completamente cresciuto.\nLa speranza di vita di questi animali \u00e8 di 10-15 anni in cattivit\u00e0, mentre in natura scende a 3-4 anni."}
{"id": "1823529", "revid": "57872", "url": "https://it.wikipedia.org/wiki?curid=1823529", "title": "Portovenere", "text": ""}
{"id": "1823540", "revid": "1342115", "url": "https://it.wikipedia.org/wiki?curid=1823540", "title": "Giuseppe Bonomi (calciatore)", "text": "Era soprannominato \"Picaia\".\nCarriera.\nEsterno di centrocampo dotato di buona classe, cresce tra le file dell'Atalanta, con cui debutta in Serie B a 19 anni. Negli anni successivi con i bergamaschi colleziona numerose presenze, nonostante un infortunio che lo costringe allo stop nella stagione 1935-1936, ed ottiene la promozione in Serie A.\nNell'estate del 1938 viene acquistato dalla per la cifra, allora ritenuta estremamente elevata, di 120.000 lire. Con i capitolini disputa cinque campionati, diventando perno inamovibile del centrocampo e vincendo uno scudetto nella stagione 1941-1942.\nNel torneo di guerra ritorna all'Atalanta, per poi concludere la carriera tra le file del , in Serie C.\nResta nel mondo del calcio rivestendo numerosi ruoli in seno alla societ\u00e0 Atalanta, tra cui la mansione di allenatore nel corso della stagione 1956-1957."}
{"id": "1823541", "revid": "57872", "url": "https://it.wikipedia.org/wiki?curid=1823541", "title": "Castello di Portovenere", "text": ""}
{"id": "1823543", "revid": "547034", "url": "https://it.wikipedia.org/wiki?curid=1823543", "title": "Fantasia in sol maggiore", "text": "La Fantasia in sol maggiore, BWV 572, nota anche come Piece d'orgue \u00e0 5, \u00e8 un brano organistico scritto da Johann Sebastian Bach presumibilmente nei primi anni di Weimar (entro il 1712). Essa \u00e8 divisa in tre sezioni: Tr\u00e8s vitement, Grave, Lentement.\nL\u2019organista Fernando Germani riporta che questa grandiosa \u00abFantasia\u00bb a cinque voci, s'inizia con una brillantissima cadenza introduttiva per sole tastiere, preludiante la parte pi\u00f9 elaborata. Si tratta di un tema in \"sol maggiore\" e in 12/8, inizialmente presentato quattro volte. \u00abL'entrata di una sola nota di pedale \u2014 scrive lo stesso concertista \u2014 dopo due pagine di passaggi di bravura, \u00e8 di effetto grandioso che aumenta ancora quando ad essa si aggiungono, in accordi, le altre quattro parti\u00bb.\nTr\u00e8s vitement.\nLa sezione iniziale, a una sola voce e apparentemente assai affine a un assolo per strumento orchestrale, \u00e8 di stile libero e toccatistico, prevalentemente basata su figurazioni arpeggiate; le armonie sono fresche e non si discostano mai particolarmente rispetto alla tonalit\u00e0 di riferimento di sol maggiore.\nGrave.\nAd un \"exordium\" estremamente vivace e sbarazzino fa seguito il \"corpus\" principale del brano. Il Grave \u00e8 una estesa pagina di polifonia a 5 voci, dall'andamento severo e solenne, che ricorda molto da vicino, sia per il materiale tematico, sia per la sua stessa struttura, i movimenti di \"plein jeu\" (organo pleno) delle messe francesi sei-settecentesche. In questo movimento centrale Bach esplora il tema in tutte le permutazioni contrappuntistiche possibili; dalla tonalit\u00e0 iniziale di sol maggiore il brano modula gradualmente in tonalit\u00e0 sempre pi\u00f9 lontane, terminando con una tragica cadenza sospesa.\nLentement.\nQuesta terza sezione \u00e8 nuovamente di carattere virtuosistico (in essa si susseguono, infatti, sestine dei trentaduesimi). \u00c8 una pagina ricca di cromatismi, che ad un primo ascolto pu\u00f2 lasciare sconcertato l'ascoltatore impreparato. La battuta iniziale riprende l'accordo che chiudeva il \"grave\", spezzandolo in arpeggio. Il brano si dipana per arpeggi modulanti, sotto i quali il pedale esegue una scala cromatica. Dopo una serie di battute interamente giocate su di un pedale di dominante, la Fantasia giunge ad una serena e potente conclusione nella tonalit\u00e0 di riferimento.\nFonti d'ispirazione.\nNonostante Bach non abbia mai messo piede fuori dalla Germania, questo brano \u00e8 idealmente dedicato al tipico organo barocco francese. Come detto, infatti, il movimento centrale ricorda un \"plein jeu \u00e0 la fran\u00e7aise\" ed il materiale tematico su cui \u00e8 sviluppato risente fortemente dell'influsso delle due Messe (\"Pi\u00e8ces d'orgue\") di F. Couperin. Vi \u00e8 anche un dettaglio pratico indice di ci\u00f2: la presenza, proprio nel secondo movimento, di una nota particolarmente grave (Si -1) ricorrente negli strumenti francesi del XVII-XVIII secolo, ma (quasi) del tutto assente negli strumenti tedeschi coevi.\nPossibili interpretazioni teologiche.\nVi \u00e8 chi sostiene che il brano rappresenti, simbolicamente, la divina trinit\u00e0: in questo caso ciascun movimento corrisponderebbe a un elemento di essa. In realt\u00e0 questa interpretazione non \u00e8 del tutto convincente: \u00e8 pi\u00f9 probabile che un ancor giovane Bach volesse semplicemente sperimentare una nuova e bizzarra struttura musicale."}
{"id": "1823550", "revid": "276729", "url": "https://it.wikipedia.org/wiki?curid=1823550", "title": "Lotto Sport Italia S.p.A.", "text": ""}
{"id": "1823552", "revid": "767487", "url": "https://it.wikipedia.org/wiki?curid=1823552", "title": "Peru (Illinois)", "text": "Peru \u00e8 un comune degli Stati Uniti d'America, nella contea di LaSalle, nello Stato dell'Illinois.\nLa citt\u00e0 di Peru si trova lungo il corso del fiume Illinois, circa 5\u00a0km ad ovest della cittadina \"gemella\" di LaSalle, presso la quale si ha l'incrocio fra due importanti strade interstatali, la Interstate 39 e la Interstate 80.\nEconomia.\nVi ha sede la fabbrica di orologi Westclox."}
{"id": "1823563", "revid": "729019", "url": "https://it.wikipedia.org/wiki?curid=1823563", "title": "Clivis", "text": "La clivis (dal latino pendenza) \u00e8 un neuma utilizzato nel canto gregoriano.\nRappresenta un gruppo di due note discendenti, quella in alto viene cantata prima di quella in basso. La prima \u00e8 una virga, che rappresenta l'elemento alto del gruppo e la seconda \u00e8 legata alla prima da un tratto, se necessario, per rendere l'unit\u00e0 grafica del gruppo.\nLa \"clivis\" nella grafia adiastematica era rappresentata da un accento circonflesso, cio\u00e8 un acuto seguito da un grave: . La sua forma moderna ne deriva direttamente, la barra verticale della prima nota \u00e8 ci\u00f2 che resta della virga e quella che unisce le due note \u00e8 il resto dell'accento grave.\nEpisemi.\nLa \"clivis\" pu\u00f2 ricevere due tipi di episemi:&lt;br&gt;\nL'episema sulla prima nota () viene rappresentato normalmente da una barra orizzontale sulla prima nota.\nAl posto dell'episema, la notazione sangallese segna un allungamento con la lettera T che sta per \"\"tenete\", che vuole rappresentare un allungamento pi\u00f9 lungo tra le due note. Al contrario, per insistere sul fatto che il valore resta corto, una lettera C che sta per \"celeriter\"\" \u00e8 talvolta aggiunta.\nL'episema sulla seconda nota lo si trova solo all'interno di neumi composti, all'inizio di una discesa di tipo \"climacus\". Questo tipo di episema vuole segnare la seconda nota, mentre il resto della discesa \u00e8 pi\u00f9 rapido. Questo neuma lo si potrebbe qualificare anche come \"clivis flexa\" o \" clivis subbipunctis\".\nInterpretazione ritmica.\nL'accento della \"clivis\" \u00e8 sempre sulla prima nota. Per la sua posizione melodica, la prima nota della \"clivis\" riceve casomai un attacco ed un piccolo accento di intensit\u00e0.\nLa prima nota \u00e8 piuttosto breve per quanto riguarda la sua posizione ritmica, ma la linea melodica pu\u00f2 portare ad allungarsi leggermente se l'intervallo percorso raggiunge o sorpassa la terza, per smorzare il passaggio da una corda modale all'altra.\nLa seconda nota \u00e8 in posizione di rilassamento. \u00c8 dunque pi\u00f9 debole in intensit\u00e0, ma pu\u00f2 essere leggermente allungata."}
{"id": "1823565", "revid": "109991530", "url": "https://it.wikipedia.org/wiki?curid=1823565", "title": "Neotenina", "text": "La neotenina o ormone giovanile \u00e8 un sesquiterpenoide, derivato del farnesolo, che negli insetti svolge funzioni ormonali. \u00c8 spesso indicato anche con la sigla JH (acronimo di \"Juvenile Hormone\").\nFunzioni.\nLa neotenina svolge molteplici funzioni, ma quella fondamentale, che si evince da uno dei nomi, consiste nella regolazione dello sviluppo postembrionale negli insetti: la sua azione fondamentale consiste nell'interferire con l'azione dell'ecdisone determinando l'indirizzo dello sviluppo dell'insetto. In presenza di neotenina, l'ecdisone stimola la muta ma viene inibita l'induzione ormonale della metamorfosi, con conseguente permanenza del carattere giovanile. In altri termini, la neotenina fa s\u00ec che in occasione della muta l'insetto subisca solo una crescita lineare mantenendo la morfologia dello stadio giovanile.\nNell'insetto adulto, la neotenina interviene sulle funzioni riproduttive, regolando lo sviluppo delle uova.\nAspetti chimici.\nDal punto di vista chimico, la neotenina fa riferimento ad un gruppo di composti chimicamente affini, che genericamente possono essere definiti come derivati epossidici del metilfarnesoato. La loro struttura chimica presenta le seguenti caratteristiche comuni:\nLe forme specifiche di neotenina, indicate rispettivamente con le sigle JH0, JH1, JH3, JHB3, differiscono per la configurazione delle catene laterali sugli atomi di carbonio C3, C7 e C11 (metiliche o etiliche) e per l'eventuale presenza di un secondo anello epossidico in corrispondenza degli atomi C6 e C7.\nNella maggior parte degli Insetti \u00e8 presente la forma JH3.\nBiosintesi.\nLa biosintesi della neotenina si localizza nei corpi allati del sistema cardio-aortico ed \u00e8 regolata dal controllo neuroendocrino dell'ormone cerebrale. La via metabolica che porta alla formazione della neotenina coincide con le prime fasi della biosintesi degli steroli, che negli Insetti \u00e8 incompleta. Questo processo parte dall'acetil-coenzima A e si svolge, in sintesi, con le seguenti fasi:\nRegolazione ormonale dello sviluppo.\nSi ritiene che negli Insetti olometaboli la codificazione genetica delle larve sia fisicamente distinta da quella degli adulti . In altri termini, negli olometaboli coesistono due distinti genomi di cui uno solo dei due \u00e8 attivo.\nAll'ecdisone si attribuisce una duplice azione:\nLa neotenina interverrebbe in quest'ultima funzione, inibendo il segnale ormonale dell'ecdisone sul genoma.\nAlla base di questa interazione \u00e8 il controllo neuroendocrino da parte dell'ormone cerebrale, sotto l'effetto di stimoli ambientali . Negli stadi giovanili, l'ormone cerebrale viene traslocato sia nei corpi faringei sia nei corpi allati. Nei primi subisce una rielaborazione, viene immesso nel circolo sanguino e giunge nelle ghiandole protoraciche inducendo la sintesi dell'ecdisone. Nei corpi allati induce invece la sintesi della neotenina. La contemporanea presenza dell'ecdisone e della neotenina stimola la crescita larvale con mantenimento dei caratteri giovanili (muta senza metamorfosi).\nLa mancata traslocazione dell'ormone cerebrale nei corpi allati, o la regressione di questi ultimi, porta alla produzione del solo ecdisone, il quale, in assenza dell'inibizione neotenica, attiva la ninfosi e, quindi, il passaggio agli stadi successivi dello sviluppo ontogenetico (muta con metamorfosi).\nNel corso della vita dell'insetto, perci\u00f2, il tasso di ecdisone e neotenina subiscono due andamenti differenziali :\nPer effetto di questo andamento differenziale, si verificano due momenti fondamentali in cui sia un picco di produzione di ecdisone in assenza di neotenina. Questo avviene in corrispondenza delle due mute che determinano la trasformazione della larva matura in pupa e di quest'ultima in adulto.\nNegli Insetti eterometaboli, ovvero a metamorfosi incompleta, il sistema di regolazione ormonale presenta delle differenze in termini quantitativi: infatti si verifica, durante gli stadi di ninfa una progressiva diminuzione del tasso di neotenina. Questo spiegherebbe il passaggio graduale dallo stadio di neanide a quello di adulto caratteristico degli eterometaboli.\nInsetticidi juvenoidi.\nLa ricerca sperimentale ha permesso da tempo di interferire con lo sviluppo postembrionale alterando il meccanismo ormonale che lo regola. Le conoscenze acquisite consentono da alcuni decenni l'applicazione pratica in fitoiatria con l'impiego dei cosiddetti insetticidi juvenoidi. Si tratta di insetticidi \"di nuova generazione\", ovvero di molecole che, interferendo selettivamente con processi fisiologici specifici degli Artropodi, hanno un impatto virtualmente nullo sulla biologia dei vegetali e dei Vertebrati. L'impatto ambientale e sanitario di questi insetticidi \u00e8 perci\u00f2 molto basso rispetto ai clororganici, ai fosforganici e ai carbammati .\nGli juvenoidi appartengono, insieme ai chitinoinibitori, alla categoria dei regolatori dello sviluppo o IGR (\"Insecticides Growth Regulators\"). Mentre i chitinoinibitori interferiscono con il metabolismo dell'ecdisone impedendone la biosintesi e, quindi, bloccando del tutto la crescita larvale, gli juvenoidi hanno un meccanismo d'azione che emula quello della neotenina, perci\u00f2 bloccano la metamorfosi impedendo il raggiungimento dello stadio adulto.\nJuvenoidi naturali.\n\u00c8 noto che diverse specie vegetali dispongono di difese intrinseche, di natura biochimica, nei confronti dei fitofagi. Nel quadro eterogeneo dei meccanismi di difesa delle piante, alcuni di questi sfruttano l'attivit\u00e0 biologica di alcaloidi che emulano le neotenine. Lo juvenoide naturale per eccellenza \u00e8 l'azadiractina, estratta dall'\"Azadirachta indica\" (albero di Neem) . Attivit\u00e0 juvenoide \u00e8 attribuita anche alle piante i cui oli essenziali contengono farnesolo o derivati del farnesolo."}
{"id": "1823566", "revid": "599013", "url": "https://it.wikipedia.org/wiki?curid=1823566", "title": "Giacomo Foresti", "text": "Carriera.\nFu campione provinciale di nuoto, Pentathlon e salto. Cresce e debutta con il Sebinia Lovere, da cui approda poi all'Atalanta, che decide di ingaggiarlo dopo averlo notato in un'amichevole contro la propria squadra Riserve; con la maglia neroazzurra esordisce poi in Serie B.\nCon i bergamaschi ottiene una promozione nella massima serie, fa l'esordio in Serie A a Trieste il 13 ottobre 1940 nella partita Triestina-Atalanta (3-3). Viene successivamente ceduto alla , dove con i grigio-rossi disputa due stagioni ed ottiene il ritorno nella serie cadetta prima della sospensione dei campionati dovuta alla seconda guerra mondiale.\nCon la fine della seconda guerra mondiale si laurea in chimica industriale presso l\u2019Universit\u00e0 di Milano, per poi intraprendere una carriera imprenditoriale di successo in vari settori, e per ultimo in quello siderurgico."}
{"id": "1823571", "revid": "21880", "url": "https://it.wikipedia.org/wiki?curid=1823571", "title": "Euoticus inustus", "text": ""}
{"id": "1823577", "revid": "2166030", "url": "https://it.wikipedia.org/wiki?curid=1823577", "title": "Aitone da Corico", "text": "La sua Storia dei Tartari fu ampiamente diffusa nel Medioevo, in misura paragonabile alle opere di altri viaggiatori come Marco Polo oppure Odorico da Pordenone.\nBiografia.\nAitone era un nobile della Casata degli Hetumidi, era nipote del re Aitone I, e governatore della citt\u00e0 di Corico, nel Regno armeno di Cilicia.\nPer aver cospirato contro re Aitone II nel 1293, fu da questi esiliato nel 1294, Aitone si fece monaco a Cipro dove si un\u00ec all'ordine dei Premostratensi nell'Abbazia di Bellapais. \nAitone apparentemente appoggi\u00f2 Amalrico di Tiro, usurpatore del trono di Cipro, conto l'impopolare re Enrico II di Cipro.\nIn seguito si rec\u00f2 a Poitiers in Francia alla corte del Papa per promuovere il progetto di una nuova crociata per riconquistare la Terra santa in alleanza con i Mongoli.\nL'opera.\nMentre era in Francia, Aitone dettava un'opera sulla geografia e storia dell'Asia, la prima del Medioevo, intitolata \"La Flor des Estoires d'Orient\" (, \"Il fiore delle storie d'Oriente\"), nella quale egli spiegava in particolare le motivazioni dell'alleanza tra Armenia, Antiochia e l'Ilkhanato mongolo di Persia nel 1259-1260:\nDopo l'assassinio di Aitone II, nel 1307, Aitone torn\u00f2 nella Cilicia armena dove divenne Connestabile.\nMatrimoni e discendenza.\nEgli aveva sposato, nel 1285 Isabella d'Ibelin (circa 1270 \u2020; pre 1306), figlia di Guido d'Ibelin e di Maria d'Armenia, figlia del re Aitone I; da questa unione nacquero:"}
{"id": "1823578", "revid": "599013", "url": "https://it.wikipedia.org/wiki?curid=1823578", "title": "Ferruccio Ratti", "text": ""}
{"id": "1823581", "revid": "71433", "url": "https://it.wikipedia.org/wiki?curid=1823581", "title": "The Nines - I nove", "text": ""}
{"id": "1823584", "revid": "271875", "url": "https://it.wikipedia.org/wiki?curid=1823584", "title": "Recoba", "text": ""}
{"id": "1823600", "revid": "287204", "url": "https://it.wikipedia.org/wiki?curid=1823600", "title": "Euoticus pallidus", "text": "Il galagone dalle unghie ad ago settentrionale (\"Euoticus pallidus\") \u00e8 una specie di primate strepsirrino della famiglia dei galagidi.\nDistribuzione.\nCon due sottospecie (\"E. pallidus pallidus\" ed \"E. pallidus talboti\") vive nelle aree di foresta secca tropicale e subtropicale di Nigeria meridionale, Camerun occidentale e Guinea Equatoriale (Bioko).\nDescrizione.\nDimensioni.\nMisura fino a mezzo metro di lunghezza, di cui met\u00e0 spetta alla coda, per un peso di circa 300 g.\nAspetto.\nIl pelo \u00e8 grigio-bruno sul dorso e biancastro ventralmente, con una banda scura che percorre la schiena: a differenza di \"Euoticus elegantulus\", la coda di questa specie manca della punta bianca. Gli occhi possono essere giallo-arancio o giallo-dorati.\nCome suggerito dal nome comune, le unghe di questa specie sono lunghe ed affusolate, ad eccezione dell'indice delle mani posteriori che possiede un'unghia adatta al \"grooming\".\nBiologia.\nQuesto animale ha abitudini notturne e solitarie: il territorio dei maschi si sovrappone nelle aree periferiche a quelli di pi\u00f9 femmine, che hanno tuttavia ruoli di dominanza rispetto ai maschi e tendono a muoversi in gruppi anche di notte.\nAlimentazione.\nSi nutre principalmente di gomma, anche se non disdegna di tanto in tanto di nutrirsi di insetti o frutti maturi.\nRiproduzione.\nProbabilmente il ciclo vitale di questa specie \u00e8 simile a quello delle congeneri: rispetto a \"E. elegantulus\", il pene possiede delle escrescenze appuntite che hanno probabilmente una funzione di ancoraggio e di guida degli spermatozoi nella cervice uterina. I maschi possiedono inoltre il \"baculum\"."}
{"id": "1823601", "revid": "1305772", "url": "https://it.wikipedia.org/wiki?curid=1823601", "title": "Chiesa di Sant'Erasmo", "text": ""}
{"id": "1823604", "revid": "122180607", "url": "https://it.wikipedia.org/wiki?curid=1823604", "title": "Jimbo", "text": "Jimbo \u00e8 un soprannome col quale sono stati riconosciuti diversi personaggi:"}
{"id": "1823608", "revid": "767487", "url": "https://it.wikipedia.org/wiki?curid=1823608", "title": "\u00d3scar Mi\u00f1ambres", "text": ""}
{"id": "1823613", "revid": "16769231", "url": "https://it.wikipedia.org/wiki?curid=1823613", "title": "Beppe Savoldi", "text": ""}
{"id": "1823614", "revid": "320578", "url": "https://it.wikipedia.org/wiki?curid=1823614", "title": "Jarchas", "text": ""}
{"id": "1823616", "revid": "122233943", "url": "https://it.wikipedia.org/wiki?curid=1823616", "title": "Zawiya (residenza)", "text": "La z\u0101wiya (\"angolo\" oppure \"cella\", altri sinonimi sono \"ribat\" in arabo, \"khanqah\" in persiano e \"tekke\" in turco) \u00e8 il luogo di residenza o di riunione dei sufi.\nSpesso le \"z\u0101wiya\" non servono solo per riti sufi, ma assolvono anche la funzione di madrase, di ospedali o di luoghi d'accoglienza per i viaggiatori di passaggio. \nRappresentano importanti centri della vita sociale e spesso vengono gestite come fondazioni religiose. I primi esempi di \"z\u0101wiya\" risalgono al secolo XII."}
{"id": "1823617", "revid": "110157", "url": "https://it.wikipedia.org/wiki?curid=1823617", "title": "Bolle blu", "text": "Con il termine Bolle blu (in inglese \"Blue blobs\") si indicano agglomerati di stelle non appartenenti a nessuna galassia. La loro formazione avviene probabilmente attraverso collisioni di gas e turbolenze successive.\nNel gennaio 2008, il telescopio spaziale Hubble ha individuato questi agglomerati fra tre galassie in collisione.\nQueste stelle sono nate nei vortici creati da uno scontro avvenuto circa 200 milioni di anni fa; il peso di questi agglomerati \u00e8 di decine di migliaia di masse solari, e non sono mai state studiate in dettaglio.\nEsse si trovano lungo un esile ponte di gas che congiunge le galassie in collisione; M81, M82 e NGC 3077 che distano circa 12 milioni di anni luce dalla Terra.\nQuesto \u00e8 un luogo dove gli astronomi non si aspettavano di trovare strutture del genere, in quanto i filamenti risultano essere troppo sottili e poveri di gas per far s\u00ec che si creassero stelle, perci\u00f2 esse dovrebbero essersi formate a causa della collisione e dei potenti vortici formatisi, ed hanno dato vita ad alte densit\u00e0 di flussi gassosi.\nNell'universo primordiale queste formazioni dovevano essere pi\u00f9 numerose perch\u00e9 pi\u00f9 frequenti erano le collisioni fra galassie; ma col passare del tempo la maggior parte delle stelle ha ormai bruciato il proprio combustibile o sono esplose arricchendo lo spazio intergalattico di elementi pi\u00f9 pesanti."}
{"id": "1823619", "revid": "1573940", "url": "https://it.wikipedia.org/wiki?curid=1823619", "title": "Rhinobatos productus", "text": "Rhinobatos productus , conosciuto comunemente come Pesce chitarra dal muso a spatola \u00e8 un pesce raiforme appartenente alla famiglia Rhinobatidae.\nDistribuzione e habitat.\nQuesta specie \u00e8 endemica della costa orientale del continente americano, dalla Baia di San Francisco al Golfo di California, dove abita acque poco profonde (90 metri di profondit\u00e0 massima) con fondali sabbiosi e rocciosi di baie, estuari e scogliere.\nDescrizione.\nPresenta conformazione del corpo tipica del suo genere, con testa appiattita orizzontalmente, ampia e triangolare, fusa alle pinne pettorali, mentre il resto del corpo \u00e8 allungato, compresso ai fianchi, squaliforme. Le altre pinne infatti sono triangolari e la pinna caudale \u00e8 membranosa, ad un solo lobo. La livrea vede testa, dorso e fianchi uniformi, di color bruno tendente al verde oliva, mentre il ventre e il lato inferiore della testa sono quasi bianchi.\nI maschi raggiungono una lunghezza massima di 120\u00a0cm, le femmine di 170\u00a0cm.\nRiproduzione.\nGli adulti si riuniscono in baie poco profonde per riprodursi tra marzo e agosto. Sono specie ovovivipare aplacentate: le uova si schiudono nell'utero e gli avannotti sono nutriti dapprima dal tuorlo e poi direttamente dal liquido amniotico, ricco di muco nutriente, attraverso particolari organi che perdono dopo la nascita. La gestazione dura circa 12 mesi: ogni femmina partorisce da 6 a 28 piccoli gi\u00e0 formati.\nAlimentazione.\nData la sua specializzazione nella vita sul fondale, questo pesce si nutre di piccoli crostacei, pesci e altre creature alla sua portata.\nPredatori.\n\u00c8 preda abituale di \"Triakis semifasciata\".\nPesca.\n\"R. productus\" \u00e8 oggetto di pesca sportiva ma anche di pesca commerciale per l'alimentazione umana."}
{"id": "1823623", "revid": "88740", "url": "https://it.wikipedia.org/wiki?curid=1823623", "title": "Marina di Butera", "text": "Marina di Butera costituisce la zona rivierasca del comune di Butera in provincia di Caltanissetta, sulla costa meridionale della Sicilia.\nCompresa tra la foce del torrente Comunelli e la Punta Due Rocche, rispettivamente al confine con i comuni di Gela e Licata, vanta un litorale sabbioso che si sviluppa per circa 8 chilometri.\nI residenti risultano poche decine in quanto la zona \u00e8 prevalentemente costituita da case di villeggiatura abitate solamente nella bella stagione.\nStoria.\nNella spiaggia di Falconara (in codice spiaggia blu) il 10 luglio 1943 sbarc\u00f2 il quarto gruppo d'attacco denominato Falconara, guidato dal Colonnello Rogers della 3\u00aa divisione comandata dal Generale Truscott, del 7\u00ba corpo d'Armata del Generale Patton.\nMonumenti e luoghi d'interesse.\nCastello di Falconara.\nSu uno sperone roccioso sulla baia della localit\u00e0 Falconara sorge questo pittoresco maniero di origine medievale e rimaneggiato pi\u00f9 volte nel corso dei secoli. Oggi risulta adibito in parte a dimora privata ed in parte a struttura ricettiva. Gi\u00e0 appartenuto alle famiglie Santapau, Branciforte e Chiaramonte Bordonaro, \u00e8 stato scelto come set per pi\u00f9 di uno spot pubblicitario.\nEconomia.\nMarina di Butera vanta un discreto movimento turistico dovuto alla presenza di strutture ricettive di diversa tipologia e capacit\u00e0. Nel 2006 \u00e8 stato inaugurato un villaggio turistico con 300 unit\u00e0 abitative.\nInfrastrutture e trasporti.\nMarina di Butera \u00e8 attraversata dalla strada statale 115 che unisce Siracusa a Trapani e dalla ferrovia Siracusa-Canicatt\u00ec con la fermata di Falconara. Inoltre, poco a nord, ha termine la strada statale a scorrimento veloce 626 proveniente da Caltanissetta. Altre strade provinciali la collegano alle contrade limitrofe e a Butera."}
{"id": "1823626", "revid": "767487", "url": "https://it.wikipedia.org/wiki?curid=1823626", "title": "Mammalodon colliveri", "text": "Il Mammalodon colliveri (che volgarmente significa \"mammifero dotato di denti\") \u00e8 una specie di balena fossile estinta, vissuta 30 milioni di anni fa nell'Oligocene in Australia, che fu scoperta nel 1932. \u00c8 uno dei primi cetacei che non si nutriva di plancton, per via dei denti conici ed aguzzi.\nAttualmente, nella mascella superiore, le balene odierne hanno numerose lamine cornee sfrangiate, dette fanoni (o \"ossa di balena).\nLe balene ingeriscono boccate d'acqua, da cui filtrano il nutrimento per mezzo dei fanoni.\nAntenato dentato.\nIl mammalodonte, lungo 2.5 m, era pi\u00f9 piccolo e pi\u00f9 primitivo delle balene odierne. Esso aveva un muso corto ma una scatola cranica piuttosto lunga. Contrariamente alle balene odierne, il mammalodonte era dotato di denti ben sviluppati ma, come loro, aveva la mascella superiore poco attaccata al cranio. Ci\u00f2 probabilmente lo aiutava ad aprire meglio la bocca quando mangiava.\nAl setaccio.\nGli esperti non sono sicuri che il mammalodonte filtrasse il cibo con i fanoni.\nI denti superiori di questa creatura erano molto spaziati fra loro, quindi, \u00e8 probabile che tra essi pendessero corti segmenti di fanoni.\nFiltro osseo.\nAlcuni scienziati hanno ipotizzato che i denti superiori ed inferiori del mammalodonte si incastrassero gli uni negli altri e formassero un filtro osseo. Altri scienziati non concordano con questa teoria, in quanto i fossili dei denti sono molto consumati, come se i denti, invece di incastrarsi gli uni negli altri, sfregassero l'uno contro l'altro. Ma a prescindere da come mangiava, il mammalodonte si nutriva di piccole creature acquatiche."}
{"id": "1823637", "revid": "76963", "url": "https://it.wikipedia.org/wiki?curid=1823637", "title": "Edoardo Bosio", "text": "Biografia.\nGli inizi.\nDiscendente dello svizzero Giacomo Bosio, che con il motto \"\u00abBona cervisia l\u00e6tificat cor hominum\u00bb\", nel 1845, fond\u00f2 il primo birrificio d'Italia con sede nella centrale via della Consolata a Torino.\nDopo essersi diplomato come ragioniere, fu assunto dalla Thomas &amp; Adams di Nottingham, ditta operante nel campo dei tessili: ci\u00f2 gli consent\u00ec di conoscere e praticare gli ambienti inglesi del \"football\". Ritornato nel 1887 a Torino, si dimostr\u00f2 immediatamente uno sportivo appassionato, avvicinandosi al canottaggio. Infatti, divenne socio della \"Societ\u00e0 Armida\", e successivamente il direttore tecnico della societ\u00e0. Nel 1889 vinse sul 4+ il primo titolo di Campione d'Italia (equipaggio Armida Rigat- Nicola - Bosio- Cappelaro) \nDall'Inghilterra aveva riportato in Italia per\u00f2, soprattutto, la passione per il football e qualche pallone di cuoio, cosa certamente non frequente all'epoca nella penisola. Bosio, proprio grazie ai suoi trascorsi britannici, era capace di giocare con la palla ed era intenzionato a dare un'organizzazione che consentisse la diffusione della pratica di quel gioco.\nFu cos\u00ec che, con i colleghi d'oltre Manica della filiale torinese della Thomas &amp; Adams, fond\u00f2 il , societ\u00e0 sportiva che praticava il canottaggio d'estate e il football d'inverno. Si ha anche notizia dell'abbigliamento usato: camicia a righe rossonere con il colletto bianco, un berretto in testa e calzoni lunghi.\nNel 1889, al \"patinoire\" del Valentino, il principe Luigi Amedeo di Savoia-Aosta, il barone Cesana, il marchese Alfonso Ferrero de Gubernatis Ventimiglia e altri rappresentanti dell'aristocrazia fondarono la \"Nobili Torino\". L'iniziativa di Bosio si incroci\u00f2 subito con quella di questi esponenti della nobilt\u00e0 piemontese: nacque cos\u00ec nel 1891 l\"'International Football Club\", nota anche come .\nBosio era un personaggio eclettico per quell'epoca, oltre a praticare pi\u00f9 sport e nello stesso tempo lavorare come mercante, ebbe il merito di esordire anche nel mondo dei cortometraggi cinematografici, come regista e fotografo in occasione del film: \u201cLa vita negli abissi del mare\u201c, film del 1914. Il cortometraggio venne prodotto dalla Vesuvio Films, con la collaborazione dell'Ambrosio Film di Torino che co-produsse la pellicola.\nBosio mor\u00ec a 62 anni nel 1927.\n\u00c8 sepolto nel Cimitero monumentale di Torino.\nCalciatore.\nClub.\nBosio partecip\u00f2 al primo campionato di calcio italiano, tra le file dell', segnando il primo goal nella storia del calcio professionistico italiano e vincendo per due a uno contro il ; arriv\u00f2 a disputare la finale persa contro il Genoa per due a uno, anche in questa occasione fu lui a segnare per la sua squadra.\nAnche nella stagione seguente, sempre tra le file dell', disput\u00f2 la finale di campionato, persa anche in questa occasione contro i genovesi, che vinsero per tre a uno.\nNel 1900 a seguito della fusione dell' con il , disput\u00f2 la finale di campionato, dove sub\u00ec la terza sconfitta consecutiva contro il .\nNel 1902 risulta ancora in rosa agli oro-nero.\nRappresentativa Italiana.\nIl 30 aprile 1899 gioc\u00f2 a Torino presso il Velodromo Umberto I l'incontro amichevole nella Selezione Italiana contro la Selezione Svizzera, terminato due a zero a favore degli elvetici. "}
{"id": "1823639", "revid": "120514560", "url": "https://it.wikipedia.org/wiki?curid=1823639", "title": "Episodi di Geni per caso (prima stagione)", "text": "La prima stagione della serie televisiva \"Geni per caso\" \u00e8 andata in onda originariamente su Network Ten dal 27 febbraio al 20 agosto 2004. In Italia il telefilm \u00e8 stato mandato in onda in esclusiva da Disney Channel dal 13 settembre 2004 e, in seguito, in prima TV in chiaro su Rai 3 dal 21 marzo 2005.\nTyrannosaurus Rex.\nTrama.\nToby ed Elizabeth sono due giovani liceali della Sandy Bay School del tutto normali. Lui \u00e8 un ragazzo simpatico e maldestro; lei una giovane timida e studiosa, segretamente innamorata di lui. Durante il loro primo giorno di scuola dopo le vacanze, Toby ed Elizabeth devono svolgere un compito per il loro professore di scienze, ma qualcosa va storto all'interno del laboratorio e i due vengono colpiti da un raggio che li fa diventare geni della scienza. La prima invenzione di Toby, un uovo di dinosauro, sfugge al suo controllo e rischia di seminare distruzione.\nflash geniale: Toby &amp; Elizabeth\nIl segreto.\nTrama.\nToby ha un lampo di genio che gli permette di superare con il massimo dei voti il compito in classe di scienze. Elizabeth vuole far credere al prof. Tesslar che Toby ha copiato, altrimenti potrebbe scoprire il loro segreto.\nflash geniale: Toby \nLe elezioni.\nTrama.\nToby candida Dina contro Elizabeth nelle elezioni del rappresentante di classe. Elizabeth mette fuori gioco l'altro candidato, Sean, e cerca di ostacolare Dina con il suo genio.\nflash geniale: Toby &amp; Elizabeth\nArti marziali.\nTrama.\nRussell ha problemi con Garth, il bullo della scuola. Toby aiuta l'amico fabbricandogli un kimono di judo che gli permette di mettere Garth al tappeto.\nflash geniale: Toby &amp; Elizabeth\nOlogrammi.\nTrama.\nElizabeth vuole che il prof. Tesslar tolga a Dina l'incarico di rappresentante di classe per darlo a lei. Ci riesce e Toby decide di vendicare Dina usando una macchina di ologrammi contro lei.\nflash geniale: Toby \nLaboratorio verde.\nTrama.\nElizabeth chiede in prestito dei bonsai alla preside Vayner e nel frattempo elabora una pozione che far\u00e0 cadere i capelli a Dina, visto che lei \u00e8 gelosa perch\u00e9 la sua nemica \u00e8 la compagna di studi di Sean. Nel frattempo Russ rovescia un acceleratore di crescita organica, inventato da Toby per aiutare Dina, sui bonsai della preside Vayner, ma Toby ed Elizabeth riusciranno a far tornare tutto a posto.\nflash geniale: Toby &amp; Elizabeth(2)\nL'auto invisibile.\nTrama.\nRussell ammacca con lo skate l'automobile del prof. Tesslar. Toby, per farla riparare e guadagnare tempo, la vernicia con una tintura invisibile, ma Elizabeth la porta via e fa credere che Russell abbia commesso un furto.\nflash geniale: Toby \nDoppio appuntamento.\nTrama.\nFinalmente Dina riesce ad avere un appuntamento al cinema con Sean, ma lo stesso pomeriggio deve lavorare al caff\u00e8. Toby le costruisce un robot che la sostituir\u00e0 al lavoro, ma non tutto andr\u00e0 per il verso giusto.\nflash geniale: Toby \nFesta a sorpresa.\nTrama.\nToby e Russell organizzano una festa a sorpresa per Bianca sulla spiaggia. Elizabeth non vuole perch\u00e9 \u00e8 l'unica non invitata, cos\u00ec creer\u00e0 un macchinario che cambier\u00e0 le condizioni del tempo, ma attraverso un altro colpo di genio, Toby riuscir\u00e0 a salvare la festa.\nflash geniale: Toby &amp; Elizabeth\nPozione d'amore.\nTrama.\nToby e Russell non hanno accompagnatrici per il ballo scolastico. Garth e Russ abusano di una pozione di ferormoni creata da Toby e alla festa succede un disastro.\nflash geniale: Toby \nNanorobot.\nTrama.\nIl prof. Tesslar decide che nessuno, Elizabeth compresa, avr\u00e0 la chiave del laboratorio di scienze perch\u00e9 trova le apparecchiature sempre danneggiate. Elizabeth ha bisogno di quella chiave per i suoi esperimenti e, grazie ai nanorobot, riesce a duplicarla.\nflash geniale: Toby &amp; Elizabeth\nVideosorveglianza.\nTrama.\nLa preside Vayner ordina al prof. Tesslar di sorvegliare il laboratorio con la videocamera. Toby scopre che Elizabeth \u00e8 stata ripresa mentre usava un raggio riducente.\nflash geniale: nessuno\nUna regia micidiale.\nTrama.\nIl prof. Tesslar affida ad Elizabeth la regia dello spettacolo scolastico per il centenario della scuola, ma \u00e8 talmente antipatica ai suoi compagni che Tesslar decide poi di dare l'incarico a Dina. Elizabeth vuole vendicarsi su Dina in un modo terribile: le far\u00e0 cadere addosso la campana della scuola.\nflash geniale: Toby &amp; Elizabeth\nEsperimento segreto.\nTrama.\nInizia il nuovo semestre e tutto sembra tranquillo, ma Elizabeth ha costruito un laboratorio segreto(per passare devi attraversare un muro) di cui nemmeno Toby conosce l'esistenza. Dar\u00e0 a Garth il suo raggio riducente per ridurre al minimo delle dimensioni delle bombole d'ossigeno che si trovano nel magazzino della scuola. Quel pomeriggio Dina era l\u00ec e Garth rimpicciolisce anche lei. \nflash geniale: nessuno \nIl cocomero esplosivo.\nTrama.\nToby, Dina e Russell lavorano insieme ad un progetto di scienze nel quale devono far crescere il pi\u00f9 possibile un cocomero.\nflash geniale: Toby (2)\nFame di successo.\nTrama.\nElizabeth inventa un make-up femminile che cambia colore a seconda dell'umore della ragazza truccata ed ha intenzione di mostrarlo a tutti durante la sfilata scolastica.\nflash geniale: Toby\nTeletrasporto.\nTrama.\nElizabeth ha inventato il teletrasporto e sfrutta questa invenzione per vendere i suoi cosmetici senza essere vista.\nRussell scopre involontariamente il laboratorio segreto ed Elizabeth lo teletrasporta su un camion in partenza.\nflash geniale: Toby &amp; Elizabeth\nIl campione.\nTrama.\nToby ha un appuntamento con Bianca e decide di portarla in un videogioco.\nToby ha manomesso il gioco per ottenere un punteggio altissimo e fare colpo su Bianca, ma non tutto va come previsto.\nflash geniale: Toby \nL'escursione.\nTrama.\nLa classe di Toby ed Elizabeth \u00e8 in gita in un bosco.\nMentre Elizabeth \u00e8 alle prese con un servizio fotografico, Toby e gli altri cercano Bianca che \u00e8 misteriosamente scomparsa.\nflash geniale: Toby\nLa nonna.\nTrama.\nLa nonna di Toby \u00e8 in visita. Lui, nel frattempo, ha costruito un tunnel temporale con il quale vorr\u00e0 cercare di scoprire ci\u00f2 che \u00e8 successo la sera in cui \u00e8 diventato un genio. Sua nonna, rimarr\u00e0 vittima dell'invenzione del nipote e questo la porter\u00e0 a tornare come era da bambina.\nflash geniale: Toby \nMemoria virtuale.\nTrama.\nToby pensa che sia arrivato il momento di scoprire come \u00e8 diventato un genio, ma il problema \u00e8 che di quella sera, non ricorda nulla. Allora inventa un macchinario che rielaborer\u00e0 i frammenti di ricordi che ha, per ricostruire l'evento.\nflash geniale: Toby \nGenio volante.\nTrama.\nLa pi\u00f9 grande passione di Russ \u00e8 lo skateboard. Toby, mentre cerca la chiave della genialit\u00e0, trasforma l'amico in un genio. In questo modo Russel modificher\u00e0 il suo skate, per fare una grande prestazione.\nflash geniale: Russ (2)\nLa trappola.\nTrama.\nToby non ce la fa pi\u00f9 a sopportare i malefici di Elizabeth cos\u00ec, con l'aiuto di Dina e Russ le d\u00e0 appuntamento a scuola in palestra. L\u00ec tenter\u00e0 di toglierle i poteri ma proprio mentre sta per farlo arriva il Professor Tesslar.\nflash geniale: Toby\nIl clone.\nTrama.\nToby, dopo esser stato scoperto in palestra fuori dalle lezioni, mentre cercava di togliere a Elizabeth i poteri di genio, rischia l'espulsione. Elizabeth cerca di trattenerlo a scuola perch\u00e9 gli serve per scoprire la chiave della genialit\u00e0. La preside e il professor Teslar non l'ascoltano, quindi lei cerca di corrompere la signorina Vayner per ottenere quello che vuole. Quest'ultima si arrabbia, allora Elizabeth crea un suo clone per farle fare quello vuole e manda la vera preside in Giappone. Il clone della Vayner revoca l'espulsione di Toby e licenzia Teslar. Elizabeth \u00e8 praticamente padrona della scuola dato che controlla il clone.\nflash geniale: Elizabeth\nScacco matto.\nTrama.\nElizabeth cerca nel laboratorio di Toby la chiave della genialit\u00e0. Lui ovviamente anche se si accorge del trucco, promette a Elizabeth che non avr\u00e0 mai la chiave della genialit\u00e0 neanche se avesse voluto torturarlo. Elizabeth non si arrende, rapisce Bianca e chiede come riscatto a Toby come ha fatto a diventare un genio. Toby non si arrende, decide che salver\u00e0 Bianca grazie a un nuovo \"colpo di genio\". Teslar con un trucco capisce che la preside non \u00e8 la vera signorina Veyner e sospetta sia un clone (che peraltro sta invecchiando precocemente).\nflash geniale: Toby\nLa chiave della genialit\u00e0.\nTrama.\nElizabeth crea un terribile T-Rex e con l'MFE lo trasforma in un genio. Il suo piano: organizzare una conferenza stampa per rivelare al mondo il suo genio e cancellare il potere di Toby. Il T-Rex sfugge al controllo e irrompe nella scuola ma Toby, con l'aiuto della sua genialit\u00e0 e del raggio di Elizabeth che miniaturizza e ingigantisce, crea un robot bambola che lo mette ko.\nToby segue Elizabeth nel laboratorio e, con la macchina MFE, crea un programma in grado di farli tornare \"normali\". Inondati dal raggio luminoso, i due cadono a terra inermi. Al risveglio non possiedono pi\u00f9 poteri speciali ma, al ritorno in classe, Elizabeth scopre una misteriosa sequenza di numeri nella sua tasca... Torneranno ad essere geni?\nflash geniale: T-Rex"}
{"id": "1823643", "revid": "116470453", "url": "https://it.wikipedia.org/wiki?curid=1823643", "title": "Fumogeno", "text": "Un fumogeno \u00e8 un dispositivo utilizzato per generare fumo quando viene attivato. I fumogeni possono essere suddivisi in tre categorie:\nEsistono anche fumogeni progettati per essere lanciati dagli aerei.\nI fumogeni utilizzano una nebbia fitta di fumo, un combustibile (generalmente zucchero, C12H22O11), un ossidante (solitamente clorati o nitrati), un moderatore (come il bicarbonato di sodio, NaHCO3) per impedire un getto troppo caldo e una tinta organica polverizzata . Quando la mistura brucia, in assenza di ossigeno, fa evaporare il colorante e lo fa uscire dal dispositivo, che si condensa generando fumo colorato.\nSi riportano alcune formule per fumate colorate:"}
{"id": "1823645", "revid": "17204", "url": "https://it.wikipedia.org/wiki?curid=1823645", "title": "House of the Dead", "text": ""}
{"id": "1823652", "revid": "1573940", "url": "https://it.wikipedia.org/wiki?curid=1823652", "title": "Sekhaenra Yakebmu", "text": "Come per tutti gli altri sovrani inseriti in questa dinastia l'unico supporto alla conferma della loro esistenza viene dai reperti archeologici, principalmente scarabei e sigilli a rullo.\nProprio la mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molto probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (grandi hyksos)\nN5-s:N28-D36:n\ns \u1e2b\u02c1 n r\u02c1 - Sekhaenra, Colui che eleva Ra\ni-i-k-b-n:n:n\ni i k b mw - Yakebmu\nIl nome di questo sovrano rinvenuto su alcuni scarabei\u00e8 stato talvolta letto come Yakober o Yakobaam o messo in relazione con il Salitis manetoniano."}
{"id": "1823654", "revid": "2051685", "url": "https://it.wikipedia.org/wiki?curid=1823654", "title": "La critica sociologica", "text": "La rivista La critica sociologica, pubblicata trimestralmente, \u00e8 uno dei principali periodici italiani di scienze sociali, fondato nel 1967 dal sociologo Franco Ferrarotti che ne \u00e8 il direttore fin dalla sua fondazione.\nLa rivista ha avuto un ruolo fondamentale nel processo di istituzionalizzazione della sociologia in Italia e, pi\u00f9 in generale, nello sviluppo delle scienze sociali e della ricerca sociologica di taglio critico.\nL'ispirazione originaria della rivista \u00e8 quella di orientare l'analisi sociale, metodologicamente rigorosa a scientificamente fondata, verso i fenomeni che segnano l'attualit\u00e0, cercando di evitare l'accademizzazione del dibattito."}
{"id": "1823657", "revid": "1149807", "url": "https://it.wikipedia.org/wiki?curid=1823657", "title": "Episodi di Geni per caso (seconda stagione)", "text": "La seconda stagione della serie televisiva \"Geni per caso\" \u00e8 andata in onda originariamente su Network Ten dal 19 agosto 2005 all'8 aprile 2006. In Italia il telefilm \u00e8 stato mandato in onda in esclusiva da Disney Channel dal 2006 e, in seguito, in prima TV in chiaro su Rai 3 dal 9 gennaio 2007.\nMosche.\nDina \u00e8 fuori per un anno di studi all'estero e al suo posto arriva la cugina di Toby, Sacha. Elizabeth \u00e8 ritornata un genio, mentre Toby \u00e8 ancora una persona normale. Lei cercher\u00e0 di farlo cadere in un tranello, ma al suo posto ne rimarranno vittime Russ e Sacha, diventando mosche. Per salvarli, Toby ritorner\u00e0 un genio.\nflash geniale: Toby\nAcchiappa sogni.\nElizabeth \u00e8 arrabbiata con Sacha perch\u00e9 ha preso un voto pi\u00f9 alto del suo, cos\u00ec cercher\u00e0 di non farle esporre la sua ricerca facendole diventare realt\u00e0 la sua pi\u00f9 grande paura: le far\u00e0 cadere i denti, ma tutto si risolver\u00e0 per il meglio con l'aiuto di Toby.\nflash geniale: Toby &amp; Elizabeth\nOlio di foca.\nToby \u00e8 innamorato di Nikki e per fare colpo su di lei cercher\u00e0 di entrare nella squadra di nuoto inventando un particolare olio di foca che lo far\u00e0 andare pi\u00f9 veloce.\nflash geniale: Toby \nFebbre.\nElizabeth sta davvero male e questo la porta a comportarsi bene con gli altri. \u00c8 in pessime condizioni e si far\u00e0 teletrasportare da Verity nel laboratorio di Toby per farsi aiutare da lui. Toby avr\u00e0 un colpo di genio che gli permetter\u00e0 di salvare la vita a Elizabeth.\nflash geniale: Toby &amp; Elizabeth (4)\nUn amico nei guai.\nToby rompe il modellino di scienze di Nikki e per questo lei non potr\u00e0 andare al raduno di nuoto. La sua ultima invenzione sono state delle tute che fanno prendere l'aspetto di altre persone e in questo modo, Russ e Sacha lo aiuteranno a risolvere il guaio.\nflash geniale: nessuno\nL'antenato.\nRuss crede di essere un fesso come tutti gli Skinner e cos\u00ec Toby inventa una macchina del tempo per fargli vedere che non \u00e8 cos\u00ec. Il portale si aprir\u00e0 in un secolo sbagliato e Russ verr\u00e0 riportato nella preistoria.\nflash geniale: Toby \nCorsa contro il tempo.\nIl professore di scienze deve andare nella torre della scuola per aggiustare l'orologio. L\u00ec si trova il laboratorio di Elizabeth, che \u00e8 costretta a portare via tutto per non far scoprire il suo segreto. Jack, che ha dei sospetti, per indagare finisce vittima dell'ultimo esperimento di Elizabeth.\nToby, Sasha, Russ, Verity, Garth ed Elizabeth uniranno le forze per risolvere al meglio il guaio.\nflash geniale: nessuno\nL'anello della sicurezza.\nNikki sar\u00e0 la rappresentante femminile della scuola dei ragazzi nella gara di nuoto. In questi ultimi tempi per\u00f2, non nuota pi\u00f9 come una volta, quindi Toby le costruisce un anello che, casualmente, finisce nelle mani di Verity.\nflash geniale: Toby &amp; Elizabeth\nMisty.\nPer esaudire il sogno nel cassetto di Toby, Elizabeth fabbrica un meccanismo che li teletrasporta nel far west. Le cose per\u00f2 si non vanno come previsto e i due si troveranno sequestrati da una banda di criminali. Alla fine Toby riesce a salvare Elizabeth, ma proprio mentre tra i due sembra scattare qualcosa, Russ rompe il macchinario di Elizabeth riportandoli entrambi nel mondo reale. Nel frattempo Sacha rincontra il suo cavallo Misty che non vedeva pi\u00f9 da quando si era trasferita.\nflash geniale: Toby &amp; Elizabeth\nL'appuntamento.\nToby ha il suo primo appuntamento con Nikki e nel frattempo Jack si infila nell'abitazione del genio per rubargli una sua nuova invenzione. Nel frattempo Elizabeth inventa un modo per diventare invisibile e si mette a spiare l'appuntamento dei due ragazzi.\nflash geniale: Elizabeth\nKoala nella nebbia.\nJack prende il raggio riducente di Elizabeth e involontariamente fa diventare gigante un koala. Toby, con la sua nuova invenzione, riesce a rimettere tutto al proprio posto e a non svelare il suo segreto di genio.\nflash geniale: Toby \nGara di resistenza.\nRussel e Sacha si scambiano di corpo e devono mettersi alla prova su come si vive nei panni dell'amico. Russel, nel corpo di Sacha deve giocare una partita a hockey, mentre Sasha, nel corpo di Russel deve superare la gara di mangiatore di pizza.\nflash geniale: Toby \nColpo di fulmine.\nIl ballo della scuola si svolger\u00e0 al caff\u00e8 di Jack e Nikki. Toby invita quest'ultima al ballo con lui, ma Elizabeth, lo costringer\u00e0 ad accompagnarla. Alla fine per\u00f2 Toby riuscir\u00e0 a scusarsi con Nikki e i due si scambieranno un bacio sotto gli occhi disperati di Elizabeth.\nflash geniale: Elizabeth\nIl segreto.\nJack si intrufola nel laboratorio di Toby e mette le mani sulla sua nuova, ma che possiamo ricordare, invenzione: torna alle prese con un dinosauro. E come era gi\u00e0 successo nella prima edizione, questo animale preistorico si ingrandisce notevolmente, ma Toby riporter\u00e0 tutto alla normalit\u00e0.\nflash geniale: nessuno\nLinguaggio animale.\nCon lo scopo di passare pi\u00f9 tempo con lui, Elizabeth modifica gli impulsi del cervello di Toby attraverso alcune scosse. Una di queste va a Sacha che riuscir\u00e0 a parlare con gli animali.\nflash geniale: Toby (2) &amp; Elizabeth\nIl mostro della palude.\nElizabeth sta raccogliendo dei fiori da una palude per portare a termine il suo nuovo esperimento. Verity si rovescia questo liquido addosso e si trasforma in un mostro.\nflash geniale: Toby \nIl siero della verit\u00e0.\nElizabeth vuole impedire a Sacha e Toby di conquistare il primo posto nella gara dove i vincitori rappresenteranno la scuola. Cos\u00ec crea un siero della verit\u00e0 per farsi dire da Russel quello che Sacha e Toby costruiranno. Jack scopre il laboratorio di Elizabeth, prender\u00e0 il siero e lo user\u00e0 contro di lei per farsi dire come ha fatto a diventare un genio. Sacha per\u00f2, far\u00e0 esplodere il suo \"capolavoro scientifico\" per la gara e cos\u00ec Jack non otterr\u00e0 quello che vuole. Alla fine Verity tester\u00e0 il siero anche su Elizabeth riuscendo a farle ammettere che in verit\u00e0 l'amica le vuole bene.\nflash geniale: Elizabeth\nCane volante.\nUna ricca benefattrice arriva a scuola per fare una donazione. Il professore di scienze dovr\u00e0 occuparsi del cane della signora, ma siccome disturba la lezione, manda Russel e Toby a fargli fare una passeggiata. Jack trova un altro modo per ricattare Toby: user\u00e0 l'ultima invenzione del genio per metterlo nei guai e cos\u00ec Toby sar\u00e0 costretto a dirgli il suo segreto.\nflash geniale: Toby \nAssistente personale.\nElizabeth \u00e8 stufa della poca \"professionalit\u00e0\" di Verity e Garth, cos\u00ec si costruisce un robot che per\u00f2 le si rivolter\u00e0 contro intrappolandola nel laboratorio. Nel frattempo Toby sta cercando un modo per farsi perdonare da Nikki, in quanto si \u00e8 accorto che la trascura troppo. I suoi piani per trascorrere una tranquilla giornata con la ragazza, per\u00f2 sfumano quando Toby si trova costretto a salvare Elizabeth dal robot da lei stessa creato.\nflash geniale: Toby &amp; Elizabeth\nAnello temporale.\nElizabeth intrappola Toby in un anello temporale, in questo modo gli fa rivivere sempre lo stesso giorno, per\u00f2 modificando i fatti come le pare e piace.\nflash geniale: nessuno\nTossine pericolose.\nElizabeth sta lavorando a una nuova invenzione, per la quale serve il veleno di un polpo. Garth, mentre cercava di intossicare Russel, quest'ultimo colpisce il professor Woots con una palla imbevuta del veleno. Elizabeth, mentre cerca di preparare l'antidoto viene morsa dal polpo e cos\u00ec toccher\u00e0 a Toby a salvare la sua amica-nemica e il professore.\nflash geniale: nessuno\nIl fantasma.\nAlla scuola dei ragazzi arriva una delle pi\u00f9 grandi star di Hollywood: Nadine Sterling, per passare un po' di giorni tranquillamente prima di riprendere le riprese di un film tratto da una storia vera. Su consiglio di Russel, tutta la scuola va a visitare il set, che sarebbe una casa di cui si dice sia il posto in cui una ragazza \u00e8 stata gettata dal balcone dal marito, e su questa storia viene fatto il film. Nadine, con un effetto speciale, spaventa i ragazzi e soprattutto Elizabeth che, sentendosi presa in giro, decide di vendicarsi con l'aiuto di Verity e Garth\nflash geniale: Toby &amp; Elizabeth\nSpider boy.\nArriva Rodnie, il cugino di Garth, che si mette a fare scherzi a tutti, perfino al professore di scienze. Garth, per tenerlo buono fino alla fine delle lezioni, lo porta all'interno del laboratorio di Elizabeth, dove verr\u00e0 morso da un ragno modificato geneticamente dal genio. Questo lo porter\u00e0 ad assumere le caratteristiche di un aracnide.\nflash geniale: Elizabeth\nTi presento i miei.\nToby incontra per la prima volta i genitori di Nikki. Garth, invitato a casa da Jack, con la nuova invenzione di Elizabeth, porta Toby ad avere gli atteggiamenti di una rana per fargli fare brutta figura.\nflash geniale: Elizabeth\nJack in azione.\nCon la scusa di aiutare Elizabeth a far ingelosire Toby, Jack si mette con lei per scoprire il segreto del suo genio. Lei per\u00f2 si innamora davvero e non si rende conto dell'inganno.\nflash geniale: Toby\nKing koala.\nJack riesce a convincere Elizabeth a togliere il potere di genio a Toby. In verit\u00e0 il giovane intende cancellare i poteri di entrambi e diventare l'unico genio. Toby ed Elizabeth, scoperto l'inganno per\u00f2, riescono a fuggire appena in tempo. Mentre cercano di fermare Jack, il koala ritorna un gigante e porta scompiglio nella scuola: mentre Toby ferma Jack e riesce con l'aiuto di Russ e Sasha a togliergli i poteri, cattura Elizabeth e se la porta con s\u00e9 in cima a un ponte. Toby riuscir\u00e0 a salvarla, modificando una tavola da surf con un sistema antigravit\u00e0 di sua invenzione e abbaglia i koala, mentre Sasha colpisce il Koala con il raggio miniaturizzante per farlo tornare alle dimensioni normali, in questo modo salva Elizabeth e alla fine tra i due ci sar\u00e0 un bacio. Che sia l'inizio di una storia per i due? La scuola \u00e8 finita e nella stanza di Toby , Sasha e Russ accudiscono il Koala a dimensioni normali, mentre Toby \u00e8 steso pensante sul letto e ora possiede sia la macchina per attivare il raggio folgorante che il raggio per alterare le dimensioni. Accidentalmente Russ attiva il raggio per alterare le dimensioni e di nuovo il koala si ingigantisce distruggendo in parte la stanza di Toby (similmente al T-Rex del primo episodio), e sull'immagine di Toby, Russ e Sasha, con un finale aperto si conclude la serie. \nflash geniale: Toby &amp; Jack"}
{"id": "1823660", "revid": "1652635", "url": "https://it.wikipedia.org/wiki?curid=1823660", "title": "Aldrovanda vesiculosa", "text": "L'Aldrovanda vesiculosa \u00e8 una pianta acquatica appartenente alla famiglia delle Droseraceae, diffusa in Europa, Asia, Africa ed Australia.\n\u00c8 una pianta carnivora che vegeta sia nelle zone temperate che in quelle tropicali.\nDistribuzione e habitat.\nNonostante l'ampiezza dell'areale \u00e8 considerata una pianta rara. Predilige acque di stagni e paludi.\nBiologia.\nCome la Dionaea muscipula, ma 10 volte pi\u00f9 veloce, \u00e8 capace di catturare gli insetti acquatici con rapidi movimenti delle bocche per effetto del tigmotropismo; per quanto la pianta sia rara e non ancora ben studiata non si riconosce la sua riproduzione sia sessuata che asessuata."}
{"id": "1823664", "revid": "889336", "url": "https://it.wikipedia.org/wiki?curid=1823664", "title": "Georginio Wijnaldum", "text": "Biografia.\nAnche i suoi fratelli Giliano e Rogerio e il cugino Royston Drenthe sono calciatori. Wijnaldum \u00e8 di origine surinamese.\nCaratteristiche tecniche.\n\u00c8 un centrocampista dinamico e molto duttile, che pu\u00f2 essere schierato sulla fascia sinistra o destra, ma anche al centro e da trequartista. Ha un tiro potente ed \u00e8 rapidissimo nell'uno contro uno. \u00c8 in grado di calciare buoni cross ed \u00e8 anche un discreto colpitore di testa, nonostante non sia molto alto.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nFeyenoord.\nWijnaldum ha iniziato la sua carriera nelle giovanili dello Sparta Rotterdam. Nel 2004, \u00e8 passato al Feyenoord, con cui viene convocato nel gennaio 2007 per l\"'Efes Pilsen Cup\", una competizione organizzata in preparazione per la seconda parte dell'Eredivisie. A 16 anni e 148 giorni, Wijnaldum \u00e8 diventato il pi\u00f9 giovane calciatore a debuttare con la casacca del Feyenoord. L'8 aprile 2007, a poco pi\u00f9 di 16 anni, Wijnaldum \u00e8 sceso in campo contro il , perdendo la partita 4-0. Nonostante questo, il giovane calciatore viene eletto migliore in campo dai media.\nDopo il cambio di allenatore, da Erwin Koeman a Bert van Marwijk, gli spazi in squadra per Wijnaldum sono diminuiti: \u00e8 per\u00f2 arrivato il primo gol da professionista, nel 6-0 rifiliato all'Heracles Almelo. Nello stesso campionato, il Feyenoord si \u00e8 aggiudicato la KNVB beker. Al termine del campionato, per\u00f2, van Marwijk ha sostituito Marco van Basten sulla panchina dei e, al suo posto al Feyenoord, \u00e8 arrivato Gertjan Verbeek che ha dato un posto da titolare a Wijnaldum. Ha segnato la prima rete in Coppa UEFA nell'edizione 2007-2008, contro il Kalmar.\n\u00c8 legato al Feyenoord da un contratto fino al 2012. Il 24 aprile 2011, per Pasqua, ha segnato una doppietta nel 3-1 al che ha consentito all' di scavalcare il PSV in classifica. In questa stagione \u00e8 autore di 14 gol e 5 assist giocando nella squadra di Mario Been in attacco insieme a Luc Castaignos e Ry\u014d Miyaichi.\nPSV.\nIl 4 luglio 2011 lascia il Feyenoord per approdare al PSV per 5 milioni di euro. Debutta ufficialmente con la maglia numero 10 il 7 agosto nella sfida persa per 3-1 contro l'. Segna il suo primo gol ufficiale nella vittoria per 3-0 contro l' e si ripete su rigore nel pareggio casalingo per 2-2 contro l'. Il 25 agosto al minuto 74 segna il suo primo gol nelle coppe europee in PSV-Ried 5-0 di Europa League. Il 21 settembre in Coppa d'Olanda segna il secondo gol della goleada per 0-8 contro il modesto VVSB di Noordwijkerhout. Si ripete in Europa League il 20 ottobre su rigore al minuto 60 nella vittoria esterna per 0-1 contro l'Hapoel Tel Aviv. L'8 aprile 2012 vince la Coppa d'Olanda per 3-0 contro l'Heracles Almelo giocando da titolare. Conclude la stagione con 50 presenze e 15 gol totali.\nInaugura la stagione 2012-2013 con un gol nel 4-2 con cui il PSV batte l'Ajax nella Supercoppa d'Olanda 2012. Segna poi una tripletta il 30 agosto nel 9-0 contro lo Zeta Golubovci, in una gara valevole per i preliminari di Europa League. Il 16 marzo 2013 in occasione di PSV-RKC, conclusasi con la vittoria casalinga 2-0, tocca quota 200 presenze totali con i club. In seguito conclude la stagione con 45 presenze e 20 gol totali.\nIl 31 agosto seguente tocca quota 100 presenze totali con il PSV nella gara pareggiata per 0-0 con il Cambuur. In questa stagione, spesso infortunato, indossa la fascia di capitano e gioca in tutto solo 15 partite di campionato e segna 4 gol.\nNel 2014-2015 torna a essere titolare nello scacchiere di Cocu vincitore della Eredivisie. Il 1\u00ba marzo 2015 in PSV-Ajax 1-3 tocca quota 100 presenze con i biancorossi in Eredivisie. In questa stagione segna 18 gol in 44 presenze complessive vincendo il suo primo campionato.\nNewcastle.\nL'11 luglio 2015 viene acquistato per 14,7 milioni di sterline, circa 20 milioni di euro, dal Newcastle, diventando il terzo acquisto pi\u00f9 costoso nella storia dei \"Magpies\" dopo due leggende del club come Michael Owen e Alan Shearer. Il 9 agosto durante la prima giornata di Premier League, esordisce con goal al St James Park nel pareggio 2-2 contro la squadra del . Il 18 ottobre 2015 realizza un poker nella larga vittoria 6-2 del Newcastle contro il Norwich City. A fine stagione si laurea capocannoniere della squadra con 11 gol segnati, risultato che per\u00f2 non riesce a far evitare al Newcastle la retrocessione.\nLiverpool.\nIl 22 luglio 2016 viene acquistato dal Liverpool per 30 milioni di euro e firma un contratto quinquennale, scegliendo di indossare la maglia numero 5. Trova la prima presenza nel big match della prima giornata giocato e vinto 4-3 in trasferta contro i londinesi dell'Arsenal. Nella partita si mette subito in evidenza regalando un assist, il primo con la maglia dei \"reds\", al compagno di squadra Lallana. Il 6 novembre 2016 trova il primo gol con la maglia del Liverpool nella partita vinta 6-1 in casa contro il Watford, valevole anche per il momentaneo primo posto in classifica. Successivamente segna altri tre gol contro tre big del calcio inglese, nella vittoria per 1-0 in casa contro il Manchester City, nella partita pareggiata 1-1 (sempre ad Anfield) contro il Chelsea e nel successo (anche questo in casa) per 3-1 contro l'. Il 21 maggio 2017 segna il primo dei tre gol nella vittoria per 3-0 contro il , che consente ai reds di tornare in Champions dopo due anni di assenza.\nL'anno successivo continua a essere titolare della squadra, con cui raggiunge la finale di Champions dopo la semifinale contro la Roma: all'andata il ha vinto 5-2 (in cui non ha segnato ma ha fornito un'ottima prestazione), mentre al ritorno i \"reds\" hanno perso 4-2, con Wijnaldum che ha realizzato il secondo gol dei suoi; con questa rete ha realizzato il suo primo gol in trasferta dopo 3 anni.\nNel 2018-2019 \u00e8 nuovamente protagonista in positivo con la maglia dei \"reds\", tanto che il 7 maggio 2019 \u00e8 protagonista nella semifinale di ritorno della Champions League contro il Barcellona terminata 4-0 (l\u2019andata era finita 3-0 per gli spagnoli) poich\u00e9, subentrando a inizio ripresa al posto dell\u2019infortunato Andrew Robertson, segna una doppietta in soli 122 secondi, diventando il primo giocatore a segnare una doppietta da subentrato in un match di Champions contro i \"blaugrana.\" In finale i reds vincono 2-0 contro il . Per quanto riguarda il campionato il Liverpool \u00e8 arrivato secondo a quota 97 punti con Wijnaldum che realizzato 3 gol, di cui proprio contro il Tottenham nel successo per 1-2 del 15 settembre 2018.\nLa stagione seguente per i reds si apre con la vittoria della Supercoppa UEFA battendo il ai rigori dopo il 2-2 maturato al termine dei supplementari. Durante la stagione \u00e8 autore di 6 gol (4 in campionato e 2 in Champions League), contribuendo alla vittoria della Premier League del Liverpool che mancava da 30 anni. In Champions la squadra si \u00e8 fermato agli ottavi contro l', nonostante Wijnaldum avesse segnato nella sconfitta per 2-3 subita al ritorno.\nIn cinque stagioni con i \"Reds\" mette insieme 237 presenze e 22 gol con 4 trofei in bacheca.\nParis Saint-Germain.\nIl 10 giugno 2021 passa al a parametro zero, firmando un contratto fino al 2024. L'esordio con i parigini avviene il 1\u00b0 agosto, in occasione della finale del Trop\u00e9e des Champions, persa col Lille per 1-0. Sei giorni dopo arriva anche il debutto nella Ligue 1, giocando titolare la partita in casa del Troyes, vinta per 2-1. Il 3 novembre segna i primi gol con la formazione parigina, segnando una doppietta nella partita di UEFA Champions League in casa del Lipsia.\nNazionale.\nIl 2 settembre 2011 esordisce in nazionale maggiore a Eindhoven, nella partita vinta per 11-0 sul San Marino e valida per le qualificazioni agli Europei 2012: entrato in campo all'86\u00ba, quattro minuti dopo realizza la sua prima rete in maglia \"oranje\".\nConvocato per il Mondiale 2014, il 12 luglio 2014, nella gara dei Mondiali 2014 valevole per il terzo posto, segna il gol del definitivo 3-0 con cui gli olandesi si sono imposti contro il .\nDopo il Mondiale si afferma come un titolare della sua Nazionale.\nNel giugno 2019 arriva con gli \"Oranje\" fino alla finale della neonata Nations League, cedendo tuttavia 0-1 al ; sul piano personale, viene inserito nel \"Team of the Tournament\" relativo le \"final four\" della competizione.\nCon 8 goal in 7 partite ha contribuito significativamente a fare tornare i Paesi Bassi a un torneo dopo 6 anni di assenza. Tra queste reti vanno segnalate quella nel successo per 2-4 contro la Germania, la doppietta alla Bielorussia (1-2), e la tripletta nel 5-0 contro l'Estonia, in cui ha avuto anche per la prima volta la fascia da capitano della sua Nazionale.\nNel maggio 2021 viene poi convocato all\u2019Europeo. Con i 3 gol segnati nelle gare del girone (uno all' e due alla ) tocca quota 25 reti con gli \"oranje\" superando Marco van Basten e Dirk Kuijt nella classifica dei marcatori di sempre della nazionale.\nStatistiche.\nPresenze e reti nei club.\n\"Statistiche aggiornate al 3 gennaio 2022.\"\nCronologia presenze e reti in nazionale.\n "}
{"id": "1823671", "revid": "943256", "url": "https://it.wikipedia.org/wiki?curid=1823671", "title": "Rasoio di Hanlon", "text": "Il rasoio di Hanlon (in inglese \"Hanlon's Razor\") \u00e8 un principio metodologico, formulato sul modello del ben pi\u00f9 famoso rasoio di Occam, che suggerisce:\nIl concetto \u00e8 attribuito allo statunitense Robert J. Hanlon, che avrebbe formulato questo assunto, o quantomeno lo avrebbe divulgato, intorno al 1980. In una forma semplificata \u00e8 noto anche come\nPresunte origini della massima.\nQuesta massima, assertrice di un principio di economia di pensiero sulla falsariga del noto rasoio di Occam che suggerisce di non presumere cause inutili o improbabili per spiegare un evento per cui esistano cause pi\u00f9 probabili e verificabili, \u00e8 stata per lungo tempo di incerta attribuzione. Nel 2001 un certo Joe Bigler di Scranton (Pennsylvania) attribu\u00ec la frase al suo defunto amico Robert J. Hanlon, raccontandone anche l'origine: nel 1980 la casa editrice Price Stern Loan di Los Angeles aveva in progetto di dare un seguito al \"Libro di Murphy\", raccolta di massime, paradossi e aforismi (detti \"Leggi di Murphy\") consolidati nella cultura occidentale a cura di Arthur Bloch; per questo secondo libro, che fu dato alle stampe con il titolo di \"Murphy's Law Book Two: More Reasons Why Things Go Wrong\", l'editore indisse un concorso a premi al fine di stimolare i lettori a suggerire le massime migliori. Secondo Bigler il signor Robert J. Hanlon invi\u00f2 all'editore la battuta in oggetto e fu premiato con 10 copie del nuovo libro, di cui una fu donata da Hanlon allo stesso Bigler.\nUn'altra versione, che contraddice quella suesposta, viene dal \"blogger\" canadese Bill Clarke, che sostiene che la frase sia originariamente sua: infatti Clarke nel 1974, quando aveva 17 anni, scrisse un romanzo di fantascienza dal titolo \"Axioms of a Mad Poet\" a firma W.C. Clarke, in cui figura la frase \u00abNever attribute to malice that which is adequately explained by stupidity\u00bb. Bench\u00e9 sia stato pubblicato da un quotidiano di Toronto nell'ambito di un progetto estivo di promozione di giovani scrittori, Clarke riconosce che si tratta di un lavoro puramente amatoriale. Inoltre lo stesso Clarke sostiene che il nome \u201cRobert Hanlon\u201d \u00e8 frutto di un errore tipografico: esso si riferirebbe in realt\u00e0 a Robert A. Heinlein, noto autore di fantascienza, nel cui \"Logica dell'Impero\" (1941) figura un passo che recita: \u00abHai attribuito a malvagit\u00e0 circostanze che si spiegano pi\u00f9 semplicemente con l'idiozia\u00bb. Bench\u00e9 Clarke attribuisca la primogenitura del concetto a Heinlein, egli sostiene che la massima dovrebbe chiamarsi \"Rasoio di Clarke\" in quanto egli la formul\u00f2 nella maniera con cui \u00e8 tutt'oggi nota e pi\u00f9 succinta dell'originale.\nIl principio di presumere ignoranza o stupidit\u00e0 laddove si tenderebbe istintivamente ad assumere malafede o cattiveria viene indicato tra l'altro come indice di saggezza: difficilmente si considera se stessi in malafede per cui quando si assume malafede come causa di una controversia, normalmente la si attribuisce alla controparte. Presumendo invece incompetenza o ignoranza si \u00e8 pi\u00f9 portati a considerare che la responsabilit\u00e0 delle incomprensioni pu\u00f2 essere ascritta alla propria parte e non necessariamente a quella altrui.\nCitazioni analoghe.\nA prescindere dalle varie attribuzioni, il concetto che nelle linee essenziali suggerisce di non presumere cattive intenzioni in quei casi dove l'errore umano o la semplice mancanza di raziocinio basterebbero a giustificare un'azione sconveniente fu espresso in varie forme in epoche anteriori a quelle dei soggetti citati in precedenza: Wolfgang Goethe, nei \"Dolori del giovane Werther\" (1774), scrive infatti che \u00ab\u2026l'incomprensione reciproca e l'indolenza fanno forse pi\u00f9 male nel mondo della malignit\u00e0 e della cattiveria. Almeno queste due ultime sono certo pi\u00f9 rare\u00bb; Friedrich Schiller, altres\u00ec, disse che \u00ab...neanche gli dei possono nulla contro la stupidit\u00e0 umana\u00bb. Ad Albert Einstein \u00e8 attribuita una frase apocrifa sul potere della stupidit\u00e0: \u00abDue cose sono infinite: l'universo e la stupidit\u00e0 umana, ma quanto al primo ho ancora dei dubbi\u00bb.\nNel manuale \"Truppenf\u00fchrung\", saggio sulle strategie militari e sulle tecniche di comando a opera del generale tedesco Kurt von Hammerstein-Equord, l'alto ufficiale traccia quattro profili-base di soldato in base ai vari gradi di indole e di intelligenza: Hammerstein pone ai gradi pi\u00f9 alti gli intelligenti e i laboriosi, adatti secondo lui alle cariche di Stato Maggiore; quelli stupidi e pigri li considera in qualche maniera utili; coloro che uniscano intelligenza e pigrizia possono essere in qualche maniera adatti al comando, in quanto dotati di \u00abtemperamento e nervi saldi per affrontare qualsiasi situazione\u00bb; invece coloro da allontanare subito sono gli stupidi laboriosi; si potrebbe presumere che la ragione di questo convincimento sia nel fatto che, essendo laboriosi, essi non si limitino a essere inutili come quelli pigri, ma dannosi.\nCarlo M. Cipolla formul\u00f2 una teoria della stupidit\u00e0 umana nel suo libro \"Allegro ma non troppo\" (1988). Secondo la terza legge della stupidit\u00e0: \u00abUna persona \u00e8 stupida se causa un danno a un'altra persona o a un gruppo di persone senza realizzare alcun vantaggio per s\u00e9 o addirittura subendo un danno\u00bb. Secondo la quinta legge della stupidit\u00e0: \u00abLa persona stupida \u00e8 il tipo di persona pi\u00f9 pericoloso che esista\u00bb (Corollario: \u00abLo stupido \u00e8 pi\u00f9 pericoloso del bandito\u00bb).\nLa \"teoria del casino\".\nAlternativa a quella della stupidit\u00e0 contro la malvagit\u00e0, vi \u00e8 una massima di Sir Bernard Ingham, per molti anni portavoce del Primo Ministro britannico Margaret Thatcher, che contrappone caos a macchinazione (\"prima il casino e poi il complotto\"\u00a0). Essa infatti recita: \u00abMolti giornalisti hanno finito per sposare teorie di complotti governativi laddove, vi assicuro, sarebbe stato pi\u00f9 produttivo per loro attenersi alla teoria del casino\u00bb.\nLa banalit\u00e0 del male.\nLa filosofa tedesca Hannah Arendt nel 1963 ha usato un'argomentazione simile per spiegare il pensiero, o paradossalmente l'assenza di esso, di Adolf Eichmann, gerarca nazista processato nel dicembre 1961 in Israele. Le riflessioni elaborate da Arendt sono contenute nel saggio \"La banalit\u00e0 del male\"."}
{"id": "1823677", "revid": "125835045", "url": "https://it.wikipedia.org/wiki?curid=1823677", "title": "Five Finger Death Punch", "text": "I Five Finger Death Punch (abbreviato in 5FDP o FFDP) sono un gruppo statunitense groove/alternative metal di Las Vegas, Nevada, formatosi nel 2005.\nOriginariamente costituiti dal cantante Ivan Moody, dai chitarristi Zoltan Bathory e Caleb Bingham, dal bassista Matt Snell e dal batterista Jeremy Spencer, Bingham fu poi sostituito da Darrell Roberts nel 2006, che a sua volta venne rimpiazzato da Jason Hook nel 2009. Snell lasci\u00f2 poi la band nel 2010 e fu sostituito da Chris Kael nel 2011.\nL'album di debutto, \"The Way of the Fist\", fu pubblicato nel 2007: dopo la sua uscita la band ha iniziato la scalata al successo rapidamente e nel 2009 esce \"War Is the Answer\", che aumenta di molto la loro popolarit\u00e0. . L'11 ottobre 2011 esce il loro terzo album, \"American Capitalist\".\nLa band ha suonato in festival musicali internazionali tra cui il Mayhem Festival nel 2008 e nel 2010 e al Download Festival nel 2009 e 2010.\nBiografia.\nNascita della band e \"The Way of the Fist\" (2005 \u2013 2009).\nI Five Finger Death Punch si formarono nel 2005 su iniziativa del chitarrista Zoltan Bathory, precedentemente membro degli U.P.O., e del batterista Jeremy Spencer; Il bassista Matt Snell entr\u00f2 a far parte della band all'inizio del 2006 e pi\u00f9 tardi nello stesso anno Bathory contatt\u00f2 il cantante Moody, mandandogli una parte del materiale che la band aveva registrato, e gli chiese di fare un provino per la posizione di cantante; Moody si rec\u00f2 quindi a Los Angeles per registrare materiale con la band.\nA inizio giugno 2007 il gruppo firm\u00f2 un accordo con la Firm Music, una compagnia di management di successo che aveva sotto contratto gruppi come Korn, Staind e Limp Bizkit. Il 10 luglio 2007 pubblicarono il loro primo EP, \"Pre-Emptive Strike\", esclusivamente sull'iTunes statunitense. Il primo singolo pubblicato dalla band fu \"The Bleeding\", pubblicato il 13 luglio 2007. Il 31 luglio pubblicarono \"The Way of the Fist\", prodotto interamente dalla band. L'album fu registrato con Stevo \"Shotgun\" Bruno e Mike Sarkisyan e mixato dal chitarrista Logan Mader. In seguito la band cerc\u00f2 un secondo chitarrista e fu provato Caleb Bingham, che per\u00f2 suon\u00f2 solo in alcuni spettacoli con il resto della band ma successivamente fu sostituito da Darrell Roberts. L'album \u00e8 entrato nella classifica \"Billboard 200\" nella prima settimana dalla pubblicazione e alla posizione numero due nella classifica \"Billboard's New Artist/Heetseekers\". \"The Bleeding\" \u00e8 stato nella top 40 nella classifica delle radio rock arrivando fino alla top 10 e monopolizzando le radio per altri otto mesi.\nDal 30 luglio al 20 settembre 2007 la band prese parte, a supporto dei Korn, al Family Values Tour e al Bitch We Have a Problem Tour dal 22 settembre al 27 ottobre 2007. La band, in seguito, avrebbe dovuto fare un altro tour insieme ai Chimaira e ai All That Remains, ma il cantante Ivan Moody svilupp\u00f2 delle cisti alle corde vocali e dovette essere ricoverato d'urgenza, annullando cos\u00ec il tour. Da aprile a maggio 2008 suonarono al fianco dei Disturbed nel loro tour \"Indestructible\".\n\"The Way of The Fist\" fu ripubblicato il 13 maggio 2008 in edizione limitata con l'aggiunta di tre bonus track. Una delle nuove tracce, \"Never Enough\", fu estratta come secondo singolo dell'album il 15 luglio 2008. Nello stesso anno presero parte al Mayhem Festival. Il terzo singolo, \"Stranger Than Fiction\", fu pubblicato il 17 settembre 2008. L'album fu pubblicato pi\u00f9 tardi in altri paesi, in Canada dalla Spinefarm Records il 4 novembre 2008 e in Europa il 19 gennaio 2009. Nel gennaio 2009 Darrel Roberts lasci\u00f2 la band per poi venire rimpiazzato da Jason Hook.\n\"War Is the Answer\" (2009 \u2013 2010).\nIl secondo album in studio dei Five Finger Death Punch fu annunciato nel maggio del 2009. Prodotto da Kevin Churko e mixato da Randy Staub, debutt\u00f2 al numero 7 della \"Billboard 200\" e ottenne il disco d'oro dalla RIAA. Il primo singolo estratto, \"Hard to See\", fu pubblicato il 21 luglio 2009. Per promuovere l'album la band prese parte al tour \"The Shock and Raw\". Il principale supporto al gruppo fu fornito dagli Shadows Fall, con un ulteriore supporto proveniente da Otep e 2Cents. Al termine del tour negli Stati Uniti portarono \"The Shock and Raw\" in Europa, supportati nuovamente dagli Shadows Fall.\nIl secondo singolo, \"Walk Away\", \u00e8 uscito il 2 novembre 2009. Nel Regno Unito furono pubblicati anche altri due singoli, \"Dying Breed\", uscito il 16 novembre 2009, e \"No One Gets Left Behind\", pubblicato l'8 marzo 2010. Nel mese di marzo 2010, i Five Finger Death Punch viaggiarono in Iraq e suonarono dieci spettacoli per le truppe americane ivi stanziate. Durante una loro esibizione al \"Rock am Ring and Rock im Park\" Zoltan Bathory, Matt Snell e Jeremy Spencer furono arrestati dalla polizia tedesca per presunte violazioni dei trattati internazionali sulle armi. Dopo aver riconosciuto l'evento come un malinteso, la polizia tedesca rilasci\u00f2 i membri della band ed essi suonarono sia al Rock im Park del 4 giugno 2010 che al Rock am Ring del 6 giugno 2010 come previsto.\nI Five Finger Death Punch hanno anche suonato sul Maurice Jones Main Stage al Download Festival il 12 giugno 2010 e, mentre suonavano \"Dying Breed\", i loro apparecchi furono tagliati a causa delle troppe persone che surfavano sulla folla. Ottennero, tuttavia, il permesso di suonare un'ultima canzone, \"The Bleeding\". Successivamente sono stati gli headliner al Mayhem Festival del 2010 con Korn, Rob Zombie e Lamb of God, dal 10 luglio fino al 14 agosto 2010. Il 17 agosto hanno eseguito i brani \"Bad Company\" e \"Hard To See\" nello show ABC \"Jimmy Kimmel Live!\". Il 16 settembre 2010 la band ha pubblicato \"Far From Home\" come sesto singolo dell'album; sempre nel 2010 hanno supportato i Godsmack sul loro tour \"The Oracle 2010\" dal 3 ottobre al 4 novembre. La canzone \"Dying Breed\" venne poi inserita nella soundtrack del gioco \"Splatterhouse\", remake della famosa casa di videogame Namco Bandai.\n\"American Capitalist\" (2010 \u2013 2013).\nLa band ha cominciato la registrazione del nuovo album nel novembre del 2010, ripetendo la collaborazione con Kevin Churko.\nNell'aprile 2011 il bassista Mike Snell annunci\u00f2 il proprio abbandono e nel giugno \u00e8 stato annunciato che Chris Kael avrebbe preso il suo posto.\nIl 27 luglio 2011 la band ha annunciato il titolo del nuovo album, \"American Capitalist\", dopo aver messo in rete il primo singolo intitolato \"Under and Over It\". Ad ottobre la band prese parte al \"Share the Welt\" tour, assieme a gruppi come All That Remains, Hatebreed e Rev Theory.\nL'album \u00e8 uscito l'11 ottobre 2011 mentre il secondo singolo estratto, \"Back for More\", \u00e8 uscito il 13 settembre e venne incluso nella colonna sonora del videogioco \"Madden NFL 12\".\nDurante il tour la band ha avuto a disposizione uno studio mobile per scrivere e registrare il quarto album.\n\"The Wrong Side of Heaven and the Righteous Side of Hell\" (2013 \u2013 2015).\nIl 6 ottobre 2011 il chitarrista Zoltan Bathory ha dichiarato, tramite Facebook, che la band era al lavoro sul quarto album, pubblicando sulla sua fan page il seguente messaggio:\nIl 1\u00ba maggio 2013 la band ha pubblicato sul proprio sito ufficiale l'annuncio che il quarto album in studio sarebbe stato diviso in due volumi. La data di uscita del primo venne fissata al 23 luglio 2013. Il singolo \"Lift Me Up\", che vanta la partecipazione di Rob Halford dei Judas Priest, fu disponibile dal 14 maggio su iTunes.\nIl 15 febbraio 2013 i FFDP annunciarono su Facebook che stavano lavorando al loro quarto album, che sarebbe uscito in estate. Il 28 febbraio la band posta sempre su Facebook un'immagine di Ivan che registrava qualche traccia per l'album. Il 12 marzo viene postato un video d'aggiornamento su YouTube. Il 18 dello stesso mese la band annunci\u00f2 la propria partecipazione al Mayhem Festival 2013, postando un video promozionale del loro tour imminente con una breve canzone, \"Here to Die\".\nIl 1\u00ba maggio 2013, i Five Finger Death Punch annunciano l'uscita del Volume I dell'album, previsto per il 30 luglio, e del Volume II, con uscita prevista nel corso dell'anno. Il 6 giugno 2013 rivelano la cover-art del loro nuovo album, \"The Wrong Side of Heaven and the Righteous Side of Hell, Volume 1\", e pubblicano anche una parte di un loro futuro singolo, \"Dot Your Eyes\".\nIl Volume I viene pubblicato il 30 luglio 2013 e debutta al primo posto come album rock a livello mondiale per poi affermarsi alla seconda posizione della \"Billboard 200\" con 113.000 copie vendute nella sua prima settimana, diventando cos\u00ec il debutto migliore di un album della band.\nIl 19 novembre 2013 viene pubblicato \"The Wrong Side of Heaven and the Righteous Side of Hell, Volume 2\".\n\"Got Your Six\" (2015).\nIl 13 gennaio 2015 i Five Finger Death Punch hanno annunciato l'inizio delle registrazioni per il sesto album, che uscir\u00e0 il 28 agosto dello stesso anno.\nNel maggio 2015 il gruppo rivela il titolo del nuovo lavoro, \"Got Your Six\", la cui pubblicazione \u00e8 indicata per il 28 agosto 2015. Dall'album sono stati estratti i singoli \"Jekyll and Hyde\", pubblicato il 15 giugno 2015, e \"Wash It All Away\", pubblicato nell'ottobre 2015.\nIl 1\u00ba dicembre 2016, Ivan Moody, ricoverato dopo essersi sentito male, viene sostituito da Philip Labonte (All That Remains) per permettere al gruppo di terminare il tour in Nord America.\nCausa legale, \"A Decade of Destruction\" e \"And Justice for None\" (2016-2018).\nIl 27 aprile 2016 la rivista \"Billboard\" ha riportato la notizia secondo cui la casa discografica del gruppo, la Prospect Park, aveva intentato un'azione legale nei confronti dei FFDP per aver iniziato a lavorare ad un nuovo album senza il suo consenso e per aver stretto un nuovo accordo con un'altra casa, la Rise Records. Il cantante Ivan Moody, poco dopo, ha rivelato che il 2017 avrebbe segnato la fine della sua collaborazione con il gruppo ma il giorno successivo, sul sito della band, \u00e8 stato chiarito che le intenzioni di Moody di partecipare ad un progetto parallelo non avrebbero in alcun modo implicato una sua uscita dai FFDP.\nSuccessivamente, durante un tour di concerti nei Paesi Bassi, Moody \u00e8 stato sostituito alla voce da Tommy Vext dei Bad Wolves in pi\u00f9 occasioni e anche altri membri della band, durante le esibizioni, si sono assentati per lunghi tratti; successivamente, sulla propria pagina Facebook, la band ha chiarito che durante tour lunghi come quelli intrapresi in quel periodo inevitabilmente si creano alcuni problemi ma che niente sarebbe cambiato. Moody \u00e8 stato poi ricoverato in una clinica ma \u00e8 tornato sul palco il 19 agosto.\nNel dicembre 2017 la band ha annunciato di essere al lavoro per realizzare il loro settimo album in studio: il titolo, successivamente, si \u00e8 rivelato essere \"And Justice for None\" e la data di uscita \u00e8 stata fissata per il 18 maggio 2018. Il 21 dicembre 2017 \u00e8 uscito il videoclip della cover realizzata dalla band della canzone \"Gone Away\" degli Offspring, che successivamente \u00e8 stata inserita nel primo Greatest Hits del gruppo, \"A Decade of Destruction\". Tra l'aprile e il maggio 2018 sono stati pubblicati tre singoli provenienti dal nuovo album.\nNel corso del 2018 il batterista fondatore Jeremy Spencer \u00e8 costretto a lasciare la band per motivi di salute che non gli permettono pi\u00f9 di suonare ad alti livelli. Al suo posto entra nella formazione Charlie Engen, su consiglio dello stesso Spencer.\nNel Febbraio 2020 il chitarrista Jason Hook \u00e8 costretto ad abbandonare il tour in corso per un intervento all cistifellea. Per il resto del tour viene sostituito dal vituoso della chitarra Andy James (gi\u00e0 chitarrista dei Sacred Mother Tongue). A fine del 2020 il gruppo annuncia ufficialmente la separazione dal chitarrista Jason Hook, il quale dichiara di lasciare per dedicarsi ad altre attivit\u00e0 dopo i lunghi anni di tour con i FFDP. La band conferma Andy James come chitarrista ufficiale nella line up."}
{"id": "1823681", "revid": "1632387", "url": "https://it.wikipedia.org/wiki?curid=1823681", "title": "IX Equilibrium", "text": "IX Equilibrium \u00e8 il terzo album della band Emperor."}
{"id": "1823682", "revid": "179078", "url": "https://it.wikipedia.org/wiki?curid=1823682", "title": "Decumano inferiore", "text": ""}
{"id": "1823687", "revid": "1543377", "url": "https://it.wikipedia.org/wiki?curid=1823687", "title": "Keur", "text": "Biografia.\nNoto nelle trattazioni pi\u00f9 antiche come Qar, l'unica conferma della sua esistenza viene da un paio di scarabei:\nN29-G1-D21\nIl nome \"Qareh\" \u00e8 di chiara origine semita e significherebbe \"il calvo\".\nLa mancanza di qualsiasi citazione nelle principali liste reali impedisce ogni tentativo di ordinamento cronologico di questi sovrani che furono, con molta probabilit\u00e0, governanti locali soggetti a relazioni di vassallaggio nei confronti dei regnanti della XV dinastia (\"grandi hyksos\").\nOpponendosi alla collocazione \"classica\" nella XVI dinastia, l'egittologo Kim Ryholt pone questo regnante nella XIV dinastia."}
{"id": "1823696", "revid": "179078", "url": "https://it.wikipedia.org/wiki?curid=1823696", "title": "Via dei Tribunali", "text": ""}
{"id": "1823698", "revid": "767487", "url": "https://it.wikipedia.org/wiki?curid=1823698", "title": "Distretto di Betul", "text": "Il distretto di Betul \u00e8 un distretto del Madhya Pradesh, in India, di 1.394.421 abitanti. \u00c8 situato nella divisione di Hoshangabad dopo che fino al 2008 aveva fatto parte della divisione di Bhopal e il suo capoluogo \u00e8 Betul e la citt\u00e0 pi\u00f9 popolata \u00e8 Sarni."}
{"id": "1823699", "revid": "767487", "url": "https://it.wikipedia.org/wiki?curid=1823699", "title": "Distretto di Bhopal", "text": "Il distretto di Bhopal \u00e8 un distretto del Madhya Pradesh, in India, di 1.836.784 abitanti. \u00c8 situato nella divisione di Bhopal e il suo capoluogo \u00e8 Bhopal."}
{"id": "1823702", "revid": "767487", "url": "https://it.wikipedia.org/wiki?curid=1823702", "title": "Distretto di Harda", "text": "Il distretto di Harda \u00e8 un distretto del Madhya Pradesh, in India, di 474.174 abitanti. \u00c8 situato nella divisione di Hoshangabad dopo che fino al 2008 aveva fatto parte della divisione di Bhopal e il suo capoluogo \u00e8 Harda."}
{"id": "1823703", "revid": "767487", "url": "https://it.wikipedia.org/wiki?curid=1823703", "title": "Distretto di Hoshangabad", "text": "Il distretto di Hoshangabad \u00e8 un distretto del Madhya Pradesh, in India, di 1.085.011 abitanti. \u00c8 situato nella divisione di Hoshangabad dopo che fino al 2008 aveva fatto parte della divisione di Bhopal e il suo capoluogo \u00e8 Hoshangabad."}
{"id": "1823708", "revid": "1318658", "url": "https://it.wikipedia.org/wiki?curid=1823708", "title": "Distretto di Raisen", "text": "Il distretto di Raisen \u00e8 un distretto del Madhya Pradesh, in India, di 1.120.159 abitanti. \u00c8 situato nella divisione di Bhopal e il suo capoluogo \u00e8 Raisen.\nNel distretto di Raisen si trovano:"}
{"id": "1823712", "revid": "767487", "url": "https://it.wikipedia.org/wiki?curid=1823712", "title": "Distretto di Rajgarh", "text": "Il distretto di Rajgarh \u00e8 un distretto del Madhya Pradesh, in India, di 1.253.246 abitanti. \u00c8 situato nella divisione di Bhopal e il suo capoluogo \u00e8 Rajgarh."}
{"id": "1823713", "revid": "767487", "url": "https://it.wikipedia.org/wiki?curid=1823713", "title": "Distretto di Vidisha", "text": "Il distretto di Vidisha \u00e8 un distretto del Madhya Pradesh, in India, di 1.214.759 abitanti. \u00c8 situato nella divisione di Bhopal e il suo capoluogo \u00e8 Vidisha."}
{"id": "1823715", "revid": "810736", "url": "https://it.wikipedia.org/wiki?curid=1823715", "title": "Premio Hugo per il miglior romanzo breve", "text": "Il premio Hugo per il miglior romanzo breve (\"Hugo Award for Best Novella\") \u00e8 un premio letterario assegnato annualmente dal 1968 dalla World Science Fiction Society nel corso della Worldcon a opere di fantascienza o fantasy di lunghezza compresa tra le 17.500 e le 40.000 parole.\nLa plurivincitrice di questo riconoscimento \u00e8 Connie Willis, che l'ha ricevuto quattro volte: nel 1989 per \"L'ultimo dei Winnebago\", nel 2000 per \"I venti di Marble Arch\", nel 2006 per \"La voce dall'aldil\u00e0\" e nel 2008 per \"All Seated on the Ground\". L'autore che ha ricevuto pi\u00f9 candidature al premio \u00e8 stato Robert Silverberg, con 8 candidature di cui due vittorie.\nVincitori e candidati.\nI vincitori sono indicati in grassetto. A seguire i finalisti, nell'ordine del sito ufficiale.\nRetro Hugo.\nI premi Retro Hugo vengono assegnati 50 o 75 anni dopo rispetto a quelli in cui la Worldcon non assegn\u00f2 il premio."}
{"id": "1823723", "revid": "1543377", "url": "https://it.wikipedia.org/wiki?curid=1823723", "title": "Ebastina", "text": "L'ebastina \u00e8 un farmaco antistaminico utilizzato per il trattamento di diversi tipi di allergie.\n\u00c8 un antagonista selettivo dei recettori H1 periferici, potente e a lunga durata d'azione, che non mostra importanti effetti anti-colinergici. Ebastina \u00e8 commercializzata in Italia dalla societ\u00e0 Chiesi farmaceutici con il nome di Clever e dalla societ\u00e0 farmaceutica Almirall con il nome di Kestine. \u00c8 in vendita nella forma farmaceutica di sciroppo o di liofilizzato orale a rapida dissoluzione (a contatto con la lingua si dissolve in pochi secondi).\nFarmacodinamica.\nEbastina inibisce in modo rapido e duraturo gli effetti indotti dall'istamina. Il farmaco possiede una forte affinit\u00e0 per i recettori H1. A seguito di somministrazione orale n\u00e9 ebastina n\u00e9 i suoi metaboliti sono in grado di attraversare la barriera ematoencefalica, e ci\u00f2 spiega lo scarso effetto sedativo sul sistema nervoso centrale (SNC).\nGli studi sulla capacit\u00e0 di inibizione della reazione cutanea (pomfo ed eritema) indotta da istamina hanno evidenziato un effetto clinicamente significativo che compare dopo 1 ora e perdura per oltre 48 ore. Se il trattamento viene continuato per almeno 5 giorni l'effetto tende a perdurare per 72 ore dopo la sospensione, verosimilmente per il persistere dei livelli plasmatici del principale metabolita attivo, la carebastina.\nAlle dosi raccomandate non si evidenzia un aumento della sedazione, come confermato da studi sulle prestazioni cognitive, la coordinazione visivo-motoria e stime soggettive. Il dato \u00e8 stato confermato anche da studi che hanno valutato le modificazioni del segnale elettroencefalografico (EEG) indotte dal farmaco sul sistema nervoso.\nFarmacocinetica.\nA seguito di somministrazione orale ebastina viene rapidamente assorbita dal tratto gastrointestinale e subisce un intenso effetto di primo passaggio. Il farmaco \u00e8 quasi totalmente trasformato a livello epatico con coinvolgimento del sistema enzimatico CYP3A4 in un metabolita acido attivo, la carebastina.&lt;br&gt;\nStante il metabolismo da parte di CYP3A4 ebastina presenta interazioni con tutti i farmaci che interferiscono con tale isoenzima, in particolare con ketoconazolo.&lt;br&gt;\nDopo assunzione orale di una singola dose di 10\u00a0mg, la concentrazione plasmatica massima del metabolita, pari a 80-100\u00a0ng/mL, si osserva dopo 3-4 ore.&lt;br&gt;\nL'emivita del metabolita acido \u00e8 di 13-15 ore. Il 66% del farmaco viene escreto nelle urine sotto forma di metaboliti coniugati. Dopo somministrazioni ripetute lo steady state si raggiunge entro 3-5 giorni.&lt;br&gt;\nIl legame con le proteine plasmatiche sia di ebastina sia di carebastina si aggira intorno al 95%.\nIl profilo farmacocinetico di ebastina non varia in modo significativo nei soggetti con vari gradi di insufficienza epatica o renale.&lt;br&gt;\nStudi crossover a dose singola hanno dimostrato che ebastina liofilizzato orale ed ebastina compresse rivestite sono bioequivalenti.\nUsi clinici.\nEbastina \u00e8 indicata nel trattamento sintomatico di diverse malattie allergiche, tra le quali in particolare la rinite allergica perenne e stagionale, la congiuntivite allergica, la febbre da fieno e l'orticaria cronica idiopatica.\nEffetti collaterali e indesiderati.\nGli effetti indesiderati pi\u00f9 comuni sono rappresentati da cefalea, secchezza delle fauci e sonnolenza.\nSono stati riportati con minore frequenza casi di dispepsia, nausea, astenia, faringiti, rinite, epistassi, sinusite, dolore addominale e insonnia.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo. \u00c8 inoltre controindicato nei soggetti con grave insufficienza epatica, nei bambini con meno di 6 anni di et\u00e0, nella gravidanza e nelle donne che allattano al seno.\nDosi terapeutiche.\nIl dosaggio usuale negli adulti e bambini di oltre 12 anni di et\u00e0 \u00e8 pari a 10\u00a0mg una volta al giorno. In soggetti con sintomi pi\u00f9 gravi rispetto alla semplice rinite, una dose di 20\u00a0mg una volta al giorno potrebbe comportare un maggiore beneficio. Nei pazienti con insufficienza epatica \u00e8 bene non oltrepassare il dosaggio giornaliero di 10\u00a0mg.\nSovradosaggio.\nStudi sperimentali in cui venivano somministrate alte dosi, fino a 100\u00a0mg una volta al giorno, non hanno portato alla osservazione di segni o sintomi clinicamente evidenti. In ogni caso, nell'eventualit\u00e0 di sovradosaggio \u00e8 bene procedere con le normali misure di supporto del paziente, effettuando la lavanda gastrica, eseguendo il monitoraggio delle funzioni vitali e dell'elettrocardiogramma. Il trattamento \u00e8 sintomatico. Non esiste uno specifico antidoto per l'ebastina."}
{"id": "1823725", "revid": "767487", "url": "https://it.wikipedia.org/wiki?curid=1823725", "title": "Distretto di Sehore", "text": "Il distretto di Sehore \u00e8 un distretto del Madhya Pradesh, in India, di 1.078.769 abitanti. \u00c8 situato nella divisione di Bhopal e il suo capoluogo \u00e8 Sehore."}
{"id": "1823728", "revid": "767487", "url": "https://it.wikipedia.org/wiki?curid=1823728", "title": "Leopold Vietoris", "text": "Vietoris \u00e8 anche famoso per aver raggiunto l'et\u00e0 di 110 anni e 309 giorni, che lo rese l'uomo austriaco pi\u00f9 longevo di cui esista documentazione.\nVita.\nLeopold Vietoris era figlio di Anna Dillerdi e Hugo Vietoris, ingegnere che aveva lavorato prima per le ferrovie e poi per il comune di Vienna. Nell'anno accademico 1910/11 si iscrisse alla Technische Universit\u00e4t di Vienna, ma nel 1911 pass\u00f2 alla facolt\u00e0 di matematica dell'Universit\u00e0 di Vienna. Durante la prima guerra mondiale fu impiegato come soldato sul fronte italiano, dove si distinse per i suoi meriti e fu promosso al grado di ufficiale. Durante un periodo di convalescenza nel 1916 scrisse la sua prima pubblicazione matematica e da prigioniero in Italia, negli anni 1918/19, trov\u00f2 il tempo di lavorare alla sua tesi di dottorato.\nDopo una breve attivit\u00e0 di insegnamento (1919/20), dal 1920 al 1922 fu assistente alla Technischen Universit\u00e4t di Graz e, dal 1922 al 1927, all'istituto di matematica dell'Universit\u00e0 di Vienna. Nel 1923 ottenne la \"habilitation\" con uno studio di teoria degli insiemi; nel 1925/26 and\u00f2 per tre semestri all'Universit\u00e0 di Amsterdam con una borsa di studio della Fondazione Rockefeller e collabor\u00f2 con Luitzen Brouwer. Nel 1927 divenne professore straordinario all'Universit\u00e0 di Innsbruck, nel 1928 divenne professore ordinario alla Technische Universit\u00e4t di Vienna, nel 1930 divenne infine professore ordinario all'Universit\u00e0 di Innsbruck, dove rimase fino a diventare emerito nel 1961, tranne un brevissimo impiego nella Wehrmacht durante la seconda guerra mondiale, conclusosi per una ferita riportata nei primi giorni di ostilit\u00e0. Nel 1935 rifiut\u00f2 un'offerta di ritornare all'Universit\u00e0 di Vienna.\nPer i suoi meriti scientifici, Vietoris ottenne numerosi riconoscimenti: nel 1935 divenne socio corrispondente dell'Accademia Austriaca delle Scienze, nel 1960 socio effettivo, gli furono conferiti dottorati ad honorem dalla Technische Universit\u00e4t di Vienna (1984) e dall'Universit\u00e0 di Innsbruck (1994), l'\u00d6sterreichisches Ehrenkreuz f\u00fcr Wissenschaft und Kunst (1970), la Gran decorazione d'onore in oro dell'Ordine al merito della Repubblica austriaca (1981), la medaglia d'oro della \u00d6sterreichische Mathematische Gesellschaft (1981) e la Verdienstkreuz della citt\u00e0 di Innsbruck (1982). Vietoris fu socio onorario della \u00d6sterreichische Mathematische Gesellschaft (dal 1965) e della Deutsche Mathematiker-Vereinigung (dal 1990).\nDal 1928 al 1935 Vietoris fu sposato con Klara von Riccabona, morta in seguito a un parto. Nel 1936 spos\u00f2 la cognata Maria, in un matrimonio che sarebbe durato 66 anni.\nTra il grande pubblico Leopold Vietoris divenne famoso principalmente per la sua longevit\u00e0 sia scientifica che biologica. Anche in et\u00e0 avanzata continu\u00f2 a essere attivo in campo scientifico e pubblic\u00f2 il suo ultimo articolo a 105 anni. Egli riteneva che la sua lunga vita fosse da ricondursi alla regolare attivit\u00e0 sportiva: fino a 95 anni partecip\u00f2 regolarmente alle gare accademiche di nuoto e smise di fare escursioni in montagna, costretto da una frattura, a 101 anni. Vietoris mor\u00ec due mesi scarsi prima del suo 111\u00ba compleanno, la moglie era morta 16 giorni prima all'et\u00e0 di 100 anni.\nContributi matematici.\nIl suo principale campo di ricerca \u00e8 stato la topologia, in cui contribu\u00ec a ottenere numerosi risultati significativi. Il pi\u00f9 noto \u00e8 probabilmente la successione di Mayer-Vietoris in topologia algebrica. Altri concetti che portano il suo nome sono il teorema di Vietoris-Begle, la topologia di Vietoris e l'omologia di Vietoris.\nVietoris si occup\u00f2 anche di teoria della probabilit\u00e0 e di diseguaglianze.\nStimolato dalla sua passione alpinistica, pubblic\u00f2 anche dei lavori su questioni relative alla \"geometria dell'alpinismo\" e ai metodi matematici per l'orientamento in montagna.\nLetteratura.\nIl personaggio del matematico Carl Jacob Candoris nel romanzo \"Abendland\" di Michael K\u00f6hlmeier \u00e8 secondo lo stesso autore ispirata da Vietoris."}
{"id": "1823730", "revid": "1543377", "url": "https://it.wikipedia.org/wiki?curid=1823730", "title": "Donne (Charles Bukowski)", "text": "Donne \u00e8 un romanzo semi-autobiografico del poeta e scrittore statunitense Charles Bukowski. Scritto in prima persona, il romanzo narra le vicende di Henry Chinaski, alter ego dello scrittore.\nIl romanzo, esplicitamente erotico, \u00e8 strutturato in brevi storie, e ripercorre una lunga serie di vicende sentimentali tumultuose, con allo sfondo un'esistenza randagia, segnata da maratone alcoliche, assillata dalla ricerca di denaro, vissuta sempre e rigorosamente \"on the road\" nello stile tipico di Bukowski."}
{"id": "1823734", "revid": "2153076", "url": "https://it.wikipedia.org/wiki?curid=1823734", "title": "Finally Woken", "text": "Finally Woken \u00e8 il primo album della cantautrice gallese Jem. L'album \u00e8 stato pubblicato nel 2004 dalla ATO records e RCA.\nLa copertina originale dell'album contiene una foto di Jem da piccola scattata dal padre. Il colore \u00e8 stato modificato a seconda delle aree di distribuzione del disco: per gli Stati Uniti fu il giallo, per il Regno Unito il blu e per Europa e Australia il verde.\nDue delle edizioni (ovvero quella britannica e quella europea) sono state nuovamente pubblicate nel 2005 con nuove copertine.\nL'album \u00e8 stato accolto dalla critica in maniera principalmente positiva e ha ottenuto un ottimo successo commerciale riuscendo a vendere oltre 300.000 copie in patria e ben 321.000 negli Stati Uniti. Ha ottenuto un buon successo anche in Austria e Australia."}
{"id": "1823737", "revid": "1543377", "url": "https://it.wikipedia.org/wiki?curid=1823737", "title": "Interfaccia video", "text": "Un'interfaccia video definisce una modalit\u00e0 di comunicazione fra due dispositivi, normalmente una sorgente e un dispositivo di visualizzazione ma anche fra una sorgente e un dispositivo di memorizzazione o post elaborazione.\nDescrizione.\nDefinire un'interfaccia video standard \u00e8 indispensabile per permettere a dispositivi di diversi produttori di poter interoperare per permettere la generazione e la visualizzazione di immagini video.\nSono due le componenti di un'interfaccia video:\nEssenzialmente possiamo distinguere tre tipologie di dispositivi che sono dotati di interfaccia video:\nIn informatica l'interfaccia video standard permette di connettere una scheda video (\"sorgente\") di un produttore ad un monitor (\"dispositivo di visualizzazione\") di un altro produttore.\nUn altro esempio di interfaccia video standard \u00e8 la presa SCART che permette, ad esempio, ad un videoregistratore (\"sorgente\") di inviare il segnale video ad un televisore.\nLa stessa presa SCART pu\u00f2 essere per\u00f2 anche utilizzata per collegare un televisore (\"sorgente\") ad un videoregistratore (\"dispositivo di memorizzazione\") per registrare quanto trasmesso.\nUn esempio di post elaborazione \u00e8 ad esempio uno scaler che collega una sorgente video con una certa risoluzione ad un monitor che necessita di un'altra risoluzione.\nIn tutti questi casi sarebbe impossibile un'interoperabilit\u00e0 fra dispositivi senza la definizione di interfacce standard che definiscano dei requisiti meccanici ed elettrici ben precisi.\nTipi di interfacce video standard.\nIn questa tabella troviamo un elenco delle interfacce video standard con i relativi \"connettori\" e \"segnali video\". Per una descrizione completa dei segnali video si veda anche la voce video.\nTipi di connettori.\nIn questa tabella si possono trovare i principali connettori utilizzati nelle interfacce video."}
{"id": "1823738", "revid": "3115", "url": "https://it.wikipedia.org/wiki?curid=1823738", "title": "Nevado Pisco", "text": "Il Nevado Pisco (5.760\u00a0m) \u00e8 una montagna del Per\u00f9, situata nella Cordillera Blanca.\nAspetto fisico.\nIl Nevado Pisco fa parte del massiccio montuoso chiamato \"Macizo del Huandoy\", situato nella parte centro-settentrionale della Cordillera Blanca. Si distinguono due vette della montagna, divise da un'insellatura a 5.580\u00a0m: il Pisco Este (5.760\u00a0m), la pi\u00f9 alta, e il Pisco Oeste (5.752\u00a0m). Quest'ultima \u00e8 una delle vette pi\u00f9 frequentate di tutta la catena montuosa.\nOrigine del nome.\nLa montagna deve il suo nome al fatto che i primi salitori del Pisco Oeste festeggiarono il raggiungimento della vetta con il liquore tipico peruviano, il \"Pisco\", cos\u00ec chiamato perch\u00e9 originario dell'omonima citt\u00e0 della costa peruviana.\nAlpinismo.\nLa prima salita al Pisco \u00e8 stata effettuata il 12 luglio del 1951 attraverso la cresta sud-ovest dagli alpinisti C. Kojan, G.Kojan, R.Leininger and M. Lenoir. Questa via \u00e8 oggi molto frequentata: oltre alle agenzie di trekking, che la inseriscono nei propri programmi come punto di quota pi\u00f9 elevata da toccare, numerosi alpinisti la usano per acclimatarsi all'altitudine.\nL'ascesa alla montagna \u00e8 relativamente facile e risulta molto panoramica.\n\u00c8 possibile utilizzare come punto di partenza il Refugio Per\u00fa (4.765\u00a0m), gestito dall'Operazione Mato Grosso."}
{"id": "1823739", "revid": "31857", "url": "https://it.wikipedia.org/wiki?curid=1823739", "title": "It All Starts Here...", "text": "It All Starts Here... \u00e8 l'EP di debutto della cantante britannica Jem pubblicato nell'ottobre del 2003. I cinque brani contenenti sono stati in seguito reinseriti nel primo album Finally Woken. La copertina contiene una foto della sorella maggiore di Jem, Chloe."}
{"id": "1823740", "revid": "767487", "url": "https://it.wikipedia.org/wiki?curid=1823740", "title": "Distretto di Singrauli", "text": "Il distretto di Singrauli \u00e8 un distretto del Madhya Pradesh, in India, di 920.169 abitanti. \u00c8 situato nella divisione di Bhopal e il suo capoluogo \u00e8 Singrauli (uffici distrettuali nella vicina localit\u00e0 di Waidhan o Baidhan).\nIl distretto \u00e8 stato costituito il 24 maggio 2008 separando dal distretto di Sidhi i comuni (\"tehsil\") di Devsar, Chitrangi e Singrauli."}
{"id": "1823744", "revid": "184755", "url": "https://it.wikipedia.org/wiki?curid=1823744", "title": "Mr. Yancy Fry", "text": ""}
{"id": "1823749", "revid": "767487", "url": "https://it.wikipedia.org/wiki?curid=1823749", "title": "Girlicious", "text": "Le Girlicious, conosciute anche come Girlicious Girl, sono state un gruppo musicale statunitense tutto al femminile creato dalla coreografa Robin Antin, gi\u00e0 creatrice del noto gruppo Pussycat Dolls, nel 2008 tramite il reality show \"\". Originariamente il gruppo era composto da Nichole Cordova, Tiffanie Anderson, Chrystina Sayers e Natalie Mejia.\nTiffanie Anderson lasci\u00f2 il gruppo nel giugno 2009. Il gruppo \u00e8 rimasto attivo fino al 2013, quando si scioglie definitivamente in seguito all'abbandono dei vari membri: Chrystina Sayers e Natalie Mejia lasciarono il gruppo nel febbraio 2011. Mentre Nichole Cordova continua a restare nel gruppo fino al 22 maggio 2013 quando annuncia, tramite Facebook, l'abbandono e la sua entrata in una nuova girl band, \"Girls United\" e conseguentemente lo scioglimento completo delle \"Girlicious\".\nIl gruppo ha avuto successo solamente nel Nord America, in particolar modo in Canada dove erano molto famose e amate dai fan canadesi. A livello mondiale il gruppo non ha avuto successo, tranne per alcuni singoli che hanno avuto successo al di fuori dell'America del Nord.\nStoria.\n2007\u20132008: \"Pussycat Dolls Present: Girlicious\".\nNel 2007 Robin Antin, gi\u00e0 creatrice del noto gruppo Pussycat Dolls, vuole creare un nuovo gruppo composto da tre ragazze e che avrebbe preso il nome di \"Girlicious\". Da questa idea nasce un talent show che prende il nome di \"\" con lo scopo di trovare le tre ragazze che avrebbero dovuto far parte di questa nuova band. Il programma negli Stati Uniti viene trasmesso dalla rete televisiva The CW (in Italia il programma andr\u00e0 in onda su MTV). Durante l'ultima puntata dello show, Robin Antin rivela che il gruppo sar\u00e0 formato da quattro ragazze. Entrano nelle \"Girlicious\": Nichole Cordova, Tiffanie Anderson, Natalie Mejia e Chrystina Sayers (queste ultime erano in ballottaggio per l'ultimo posto).\nDurante la messa in onda del programma, il gruppo era gi\u00e0 stato formato e le quattro ragazze stavano lavorando al loro primo album, intitolato \"Girlicious\". L'album viene pubblicato il 1\u00ba luglio 2008. Dall'album vengono estratti i singoli \"Like Me\" e \"Stupid Shit\", usciti rispettivamente il 22 e il 23 aprile 2008, e \"Baby Doll\", pubblicato nel novembre dello stesso anno.\nSubito dopo la fine dello show che port\u00f2 alla creazione delle Girlicious, le ragazze iniziarono la promozione del disco: fecero la loro prima apparizione agli \"MuchMusic Video Award\" il 15 giugno 2008 cantando \"Like Me\"; Il 6 agosto si esibiscono al \"Live @ Much\" dove eseguiranno sei delle canzoni contenute nell'omonimo album, tra cui \"Like Me\", \"Stupid Shit\" e \"Baby Doll\". Inoltre il 30 luglio 2008 diventano la band di apertura per alcune delle date nel Nord America del nuovo tour dei Backstreet Boys, il \"Unbreakable Tour\". Oltre al tour con i Backstreet Boys, le Girlicious intraprendono un loro proprio tour, il \"The Girlicious Tour\", che, in varie fasi, le porter\u00e0 in giro per tutto il Canada.\n2009-2010: l'abbandono di Tiffanie Anderson e il nuovo album \"Rebuilt\".\nAll'inizio del 2009 le Girlicious, originariamente sotto contratto con la Geffen Records, firmano un contratto con la \"Universal Music Canada\". L'11 giugno dello stesso anno Tiffanie Anderson lascia il gruppo, a causa di incomprensioni con le compagne e con la nuova casa discografica. L'annuncio viene dato dalla stessa Anderson che tramite il suo canale YouTube spiega tutti i motivi della sua uscita dal gruppo.\nPochi giorni dopo l'uscita dal gruppo di Tiffanie Anderson le Girlicious partecipano ai \"MuchMusic Video Award\", dove i primi due singoli (\"Like Me\" e \"Stupid Shit\") sono in nomination per la categoria \"Most Watched video on Much Music\". \"Like Me\" vincer\u00e0 il premio in questa categoria seguito, al secondo posto, da \"Stupid Shit\".\nIl 25 dicembre 2009 viene diffusa attraverso le radio canadesi il primo singolo tratto dal nuovo album delle Girlicious, la canzone intitolato \"Over You\" verr\u00e0 pubblicata ufficialmente il 5 gennaio 2010 attraverso il sito canadese di ITunes. Il pezzo raggiunge la posizione numero 52 della \"Canadian Hot 100\".\nNel 2009 aprono anche il \"\", tour di Britney Spears.\nIl 6 aprile 2010 viene pubblicato il secondo singolo tratto dal nuovo disco: \"Maniac\". Il singolo ebbe un successo complessivamente scarso riuscendo a raggiungere il numero 72 nella classifica canadese. Successivamente il gruppo incide il pezzo \"Drank\" per la colonna sonora del reality show \"Jersey Shore\" la canzone verr\u00e0 utilizzata come singolo di debutto del nuovo album negli Stati Uniti. Il singolo vede la collaborazione con il rapper Spose e verr\u00e0 aggiunto nella versione deluxe dell'album. Viene poi pubblicato un terzo singolo, nell'agosto 2010, intitolato \"2 in the Morning\". Quest'ultimo ha raggiunto la posizione numero 35 nella \"Canadian Hot 100\". Il 26 settembre 2010 le Girlicious si esibiscono \"Playboy's Beach House\".\nIl 22 novembre 2010 viene rilasciato il secondo album ufficiale del gruppo: \"Rebuilt\". L'album ha ottenuto un successo deludente raggiungendo solo la posizione numero 86 in classifica.\n2011\u20132013: \"Hate Love\", pausa e scioglimento.\nIl 26 febbraio 2011, il gruppo conferma l'uscita di Sayers e Mejia tramite Facebook e Twitter. Viene inoltre dichiarato che Cordova fa ancora parte della band. Dopo il loro abbandono, il singolo \"Hate Love\" viene pubblicato come quarto singolo tratto dall'album \"Rebuilt\". La canzone debutta nella \"Canadian Top 100\" alla posizione 97, arrivando a raggiungere ala posizione numero 59.\nIl 17 giugno 2011 Cordova si esibisce al \"Carmen Electra e Pussycat Dolls Burlesque Revue Tour\". A ottobre 2011, Cordova conferma la pausa presa dal gruppo e suggerisce la possibile entrata di nuovi membri. Nell'aprile 2013, Cordova annunci\u00f2 tramite Facebook l'abbandono e la sua entrata in una nuova girl band, \"Girls United\", e conseguentemente lo scioglimento completo delle \"Girlicious\".\nFormazione.\nTiffanie Anderson.\nTiffanie Adair Anderson, \u00e8 nata a Los Angeles, California, il 15 agosto 1989. Durante il reality show \"\" \u00e8 stata tra le poche ragazze a non finire mai tra le ultime due. Lascia il gruppo l'11 giugno 2009, tramite un video su YouTube, in cui spiega tutti i motivi della sua uscita dal gruppo\nChrystina Sayers.\nChrystina Lauren Sakamoto Sayers, conosciuta professionalmente come Chrystina Sayers o Chrysie Sayers, \u00e8 nata a San Diego, California, il 14 agosto 1987, \u00e8 di origini giamaicane, irlandesi, giapponesi e afro-americane. Ha frequentato la \"Jolla Country Day School\", dove si \u00e8 diplomata nel 2005. Suo padre e suo zio Gale sono entrambi noti ex-giocatori di football americano. Ha iniziato a prendere lezioni di canto a quattordici anni e ha praticato danza classica per circa sei anni. Partecipa allo show lanciato da Robin Antin ed entra a far parte delle Girlicious, dal quale esce nel febbraio 2011 insieme a Natalie Mejia. Il 29 gennaio 2012 entra a far parte delle Pussycat Dolls. Ma il 13 aprile dello stesso anno Sayers esce dalla formazione dedicandosi alla carriera da solista. Il 28 settembre 2012 rilascia il suo primo singolo da solista, intitolato \"Alive\". Durante un'intervista per il giornale \"VIBE Vixen\" Sayers parl\u00f2 dei motivi per cui aveva lasciato le Girlicious e le Pussycat Dolls. Riguardo alle Girlicious dichiar\u00f2: \"Era finita gi\u00e0 prima che Natalie fosse arrestata per possesso di cocaina. Ho davvero pensato che stesse per andare in prigione. Sinceramente non volevo essere associata a una persona del genere. Poi tutto ha cominciato ad andare meglio quando stavamo lavorando al nostro secondo album, ma poi una delle ragazze ha iniziato ad avere un comportamento non regolare. Ho dovuto mettere in discussione se continuare questo progetto perch\u00e9 tutto era fuori controllo\".\nRiguardo invece alle Pussycat Dolls dichiar\u00f2: \"Ad essere onesti in realt\u00e0 stavo lavorando al mio progetto solista prima delle Pussycat Dolls, ma Robin mi voleva a tutti i costi. Ha davvero pensato che sarei stata una grande risorsa per il gruppo, quindi ci entrai. Dopo aver girato lo spot per la Go Daddy per il Super Bowl, (Antin) mi ha detto che non avevo scelta e non potevo lasciare il gruppo. Dovevo essere nelle Pussycat Dolls. Lei mi voleva veramente e io non volevo deluderla. Mi sentivo gi\u00e0 parte del gruppo. Ero molto concentrata su quello che volevo fare ed essere parte di un gruppo femminile non era sicuramente quello che volevo. Cos\u00ec ho finito per lasciare il gruppo\". Attualmente Sayers sta lavorando al suo primo album da solista.\nNatalie Mejia.\nNatalie Nicole Mejia \u00e8 nata il 7 maggio 1988 a Diamond Bar, in California, \u00e8 di origini messicane e cubane. Nel 2006 si diplom\u00f2 presso la \"Diamond Ranch High School\". Prima di diventare membro delle \"Girlicious\", fece parte delle \"Cherri\" dal 2001 al 2003 e delle \"Breathe\" dal 2005 al 2007. Nel 2010, fu arresta per possesso di pi\u00f9 di dodici sacchetti di cocaina. Lascia il gruppo delle Girlicious nel febbraio 2011 per dedicarsi alla carriera da solista. Nel luglio 2012 diventa una delle nuove Pussycat Dolls prendendo il posto dell'ex collega Chrystina Sayers; ma nel novembre dello stesso anno Mejia lascia le Pussycat Dolls e viene sostituita da Emmalyn Estrada.\nIl 1\u00ba dicembre 2012 dichiara di essere in attesa del suo primo figlio e dichiara che la scelta di lasciare le Pussycat Dolls \u00e8 stata presa da lei e non da altri. L'11 maggio 2013, tramite Twitter, annuncia la nascita della sua prima bambina, Calista Estrella. Attualmente sta lavorando al suo debutto come solista.\nNichole Cordova.\nNichole Marie Cordova \u00e8 nata a Houston, in Texas, il 17 agosto 1988. Ha iniziato a cantante all'et\u00e0 di quattro anni. Nel 2007 ha registrato quasi 50 canzoni con la speranza di realizzare il suo primo album. Oltre al canto ha iniziato a ballare fin da piccola, prendendo lezioni di danza per oltre dieci anni. Ottiene una parte nel film \"Bleed Out\" (2011), recitando nel ruolo di Taylor. Il 17 giugno 2011 Cordova si esibisce al \"Carmen Electra e Pussycat Dolls Burlesque Revue Tour\". Nell'ottobre 2011 conferma la pausa presa dal gruppo e suggerisce la possibile entrata di nuovi membri. Nell'aprile 2013, annuncia tramite Facebook l'abbandono e la sua entrata in una nuova girl band, \"Girls United\", e conseguentemente lo scioglimento completo delle \"Girlicious\". Nel giugno 2014 viene annunciato che Cordova ha lasciato le \"Girls United\" per seguire un possibile progetto solista."}
{"id": "1823754", "revid": "10369", "url": "https://it.wikipedia.org/wiki?curid=1823754", "title": "Cilizio", "text": ""}
{"id": "1823763", "revid": "1632387", "url": "https://it.wikipedia.org/wiki?curid=1823763", "title": "Disclosure in Red", "text": "Disclosure in Red \u00e8 il primo album della band Trail of Tears."}
{"id": "1823769", "revid": "1543377", "url": "https://it.wikipedia.org/wiki?curid=1823769", "title": "Like Me (singolo)", "text": "Like Me \u00e8 il primo singolo delle Girlicious, gruppo statunitense tutto al femminile creato dalla coreografa Robin Antin, nel 2008 tramite il reality show \"\".\nLa canzone \u00e8 stata pubblicata tramite l'iTunes Store il 22 aprile 2008, giorno seguente alla messa in onda dell'ultima puntata dello show, in cui venivano rivelati i nomi delle ragazze che avrebbero fatto parte del gruppo. Ben presto il singolo raggiunse le vette di varie classifiche nel Nord America: raggiunse la posizione numero 2 della \"Billboard Bubbling Under Hot 100\" e debutt\u00f2 alla posizione numero 4 della \"Canadian Hot 100\". Il pezzo raggiunse inoltre la posizione numero 70 della \"Billboard Pop 100\" negli Stati Uniti. Il 19 settembre 2008, la canzone fu pubblicata anche in India, senza avere molto successo.\nIl singolo nel 2009 ha vinto nella categoria \"Most Watched video on Much Music\" ai \"MuchMusic Video Award\".\nVideo.\nIl video di \"Like Me\" \u00e8 stato diretto da Steve Antin, fratello della creatrice del gruppo, Robin Antin, che aveva diretto, nel 2004, il video del singolo \"Sway\" delle Pussycat Dolls. Il video come protagonista le stesse Girlicious che ballano all'interno di un ring, in gruppo oppure singolarmente. Nel video compare anche Jazze Pha che affianca le quattro ragazze.\nClassifiche.\nIl singolo raggiunse ben presto le vette di varie classifiche nel Nord America, infatti raggiunse la posizione numero 2 della \"Billboard Bubbling Under Hot 100\" e debutt\u00f2 alla posizione numero 4 della \"Canadian Hot 100\". Il pezzo raggiunse inoltre la posizione numero 70 della \"Billboard Pop 100\" negli Stati Uniti."}
{"id": "1823778", "revid": "287204", "url": "https://it.wikipedia.org/wiki?curid=1823778", "title": "Stupid Shit", "text": "Stupid Shit, scritto anche come Stupid S***, \u00e8 il secondo singolo del gruppo statunitense Girlicious, estratto dall'EP \"Like Me/Stupid S***\" e pubblicato il 23 aprile 2008 e successivamente inserito nell'omonimo album del gruppo. \nIl singolo, rispetto al singolo di debutto (\"Like Me\"), ha riscosso meno successo nelle classifiche. Ma riesce ad avere un discreto successo in paesi come Canada e Bulgaria.\nIl singolo nel 2009 \u00e8 stato nominato, insieme al singolo precedente Like Me, nella categoria \"Most Watched video on Much Music\" ai \"MuchMusic Video Award\".\nVideo.\nIl video della canzone \u00e8 stato diretto da Robin Antin e Mikey Minden, coreografo del gruppo. Il video si apre con i due registi che danno inizio al video. Nel video le Girlicious sono vestite con uniformi scolastiche all'interno di una scuola; mentre si aggirano nel cortile della scuola cantano e ballano. Verso la fine del video vi \u00e8 una scena di spogliarello, nella quale le ragazze rimangono con la lingerie. Durante questa scena di spogliarello, dietro le Girlicious, si possono vedere i componenti di un altro gruppo musicale creato dalla Antin, le \"Paradiso Girls\".\nClassifiche.\nIl singolo a differenza del precedente ha meno successo. Negli Stati Uniti la canzone non riesce a entrare neanche nella classifica \"Billboard Hot 100\". Ma riesce ad avere un discreto successo in paesi come Canada e Bulgaria, dove raggiunge rispettivamente la posizione numero 20 della \"Canadian Hot 100\", e la posizione numero 11 nella \"Bulgarian National Top 40\"."}
{"id": "1823780", "revid": "15756", "url": "https://it.wikipedia.org/wiki?curid=1823780", "title": "Shuttle Training Aircraft", "text": "Lo Shuttle Training Aircraft (STA) \u00e8 un velivolo di addestramento della NASA che riproduce il comportamento e le caratteristiche di manovrabilit\u00e0 dello Space Shuttle, permettendo ai piloti di simulare gli atterraggi dello Shuttle in condizioni controllate.\n\u00c8 una versione modificata dell'aereo Grumman Gulfstream II, precedentemente costruito dalla Grumman Aircraft Engineering Corporation e successivamente dalla Gulfstream Aerospace Corporation, che \u00e8 stata acquisita dalla General Dynamics nel 1999.\nGli STA sono stanziati all'aeroporto di Ellington Field, situato a pochi chilometri di distanza dal Johnson Space Center a Houston in Texas. Questi aerei sono utilizzati dagli astronauti per addestrarsi negli atterraggi alla Shuttle Landing Facility, presso il Kennedy Space Center in Florida, una delle piste dove atterrano gli Shuttle. Inoltre viene utilizzato anche per verificare le condizioni meteorologiche prima dei lanci.\nL'addestramento \u00e8 un requisito assolutamente necessario per i piloti poich\u00e9 lo Space Shuttle non possiede dei propulsori atmosferici (come quelli dei normali aerei) che permettono di ritentare l'atterraggio se l'avvicinamento alla pista non \u00e8 corretto. Dopo il rientro, lo Shuttle \u00e8 essenzialmente un aliante molto pesante (\u00e8 a volte soprannominato 'flying brick' - 'mattone volante') e quindi ha solo \"una\" opportunit\u00e0 di atterraggio.\nCaratteristiche.\nLa parte esterna del velivolo \u00e8 stata modificata per permettere di sostenere le elevate forze aerodinamiche presenti durante le esercitazioni. All'interno dell'aereo \u00e8 presente una cabina di comando modificata che rispecchia fedelmente quella dello Shuttle, compresi i sedili.\nPer raggiungere la velocit\u00e0 di discesa e il profilo aerodinamico del vero Shuttle, viene abbassato il carrello d'atterraggio principale (quello anteriore rimane invece alzato) e vengono attivati gli inversori di spinta. Gli ipersostentatori possono orientarsi verso l'alto per diminuire la portanza e verso il basso per aumentarla. Sono presenti delle coperture sul finestrino anteriore del pilota in modo da fornire lo stesso campo visivo dell'Orbiter. I comandi relativi al pilota riproducono fedelmente quelli dello Shuttle, mentre i controlli normali sono posizionati a destra, dove si siede l'istruttore di volo. Entrambe le postazioni possiedono un Head Up Display (HUD).\nUn sofisticato computer di bordo simula le dinamiche di volo dell'Orbiter quasi perfettamente. Per simulare gli eventi nella cabina di comando, l'istruttore effettua le seguenti manovre:\nSuccessivamente il pilota guida il velivolo lungo un cerchio (\"heading alignment circle\") che allinea il velivolo con la pista di atterraggio.\nUn computer di bordo chiamato Advanced Digital Avionics System (ADAS) controlla il Direct Lift Control (DLC) e gli inversori di spinta nella modalit\u00e0 di simulazione. In una esercitazione normale, il pilota deve scendere fino a ad una velocit\u00e0 di 280 nodi (519 km/h), a dal punto di atterraggio. In seguito il pilota effettua un rollio ad una altezza di e ad una distanza di dal punto di atterraggio. Il naso dell'aereo viene abbassato per aumentare la velocit\u00e0 fino a 300 nodi (560 km/h) e scendere con un angolo di 20\u00b0. A la discesa viene rallentata portando l'angolo a 3\u00b0. L'abbassamento del carrello di atterraggio dello Shuttle viene simulata a sopra al suolo, poich\u00e9 il carrello dell'STA \u00e8 abbassato per tutto il volo. Il carrello anteriore viene abbassato a .\nSe la velocit\u00e0 \u00e8 corretta, una luce verde sul pannello della strumentazione segnala l'atterraggio riuscito, quando gli occhi del pilota sono a sopra la pista, ovvero l'esatta posizione della testa del pilota durante un vero atterraggio. Nell'esercitazione il velivolo sta invece volando a sopra la superficie. Il pilota istruttore deseleziona la modalit\u00e0 di simulazione, disattiva gli inversori di spinta e sorvola la pista, senza atterrare. Ogni comandante e ogni pilota di Space Shuttle deve aver compiuto almeno 900 simulazioni di questo tipo .\nLa flotta di STA della NASA \u00e8 costituita da quattro aerei Gulfstream II, con i seguenti numeri di coda:\nNel caso i T-38 non siano in uso, gli STA possono trasportare membri dell'equipaggio da un sito all'altro, tipicamente dal Johnson Space Center a Houston al Kennedy Space Center a Cape Canaveral in Florida."}
{"id": "1823781", "revid": "110157", "url": "https://it.wikipedia.org/wiki?curid=1823781", "title": "Monte Ida (Turchia)", "text": "Monte Ida (in turco: \"Kazda\u011f\u0131\") \u00e8 un monte nei pressi dell'antica Troia, nell'attuale provincia di Bal\u0131kesir, distretto di Edremit, nel nordovest della Turchia. Non va confuso con l'omonimo greco dell'isola di Creta.\nMitologia.\n\u00c8 qui che Paride visse da giovinetto tra i pastori, ed \u00e8 da qui che Zeus avrebbe rapito Ganimede per farne il suo amante: qui infine si trasfer\u00ec Arisbe, la moglie ripudiata di Priamo, col suo nuovo sposo Irtaco. Fu sempre su questo monte che si svolse la gara di bellezza tra le dee Era, Atena e Afrodite. La cima pi\u00f9 alta \u00e8 il \"Gargaro\", menzionato anche nell'\"Iliade\" (\u0393\u03ac\u03c1\u03b3\u03b1\u03c1\u03bf\u03bd).\nNell'antichit\u00e0 era dedicato al culto della dea Cibele, che a Roma era nota come \"Idaea Mater\".\nLa pi\u00f9 antica collezione di profezie sibilline, i Libri sibillini, sembra essere stata prodotta all'epoca di Ciro a Gergis, sul monte Ida; attribuiti alla Sibilla ellesponitina, furono conservati nel tempio di Apollo a Gergis. Da Gergis passarono ad \"Erythrae\" dove divennero famosi come gli oracoli della Sibilla Eritrea; pare che sia stata questa collezione di profezie a raggiungere Cuma, dove fu associata alla Sibilla Cumana, e di l\u00ec a Roma."}
{"id": "1823785", "revid": "599013", "url": "https://it.wikipedia.org/wiki?curid=1823785", "title": "Antiquariato", "text": "Con il termine antiquariato si intende la raccolta ed il commercio di libri, mobili, opere d'arte e oggetti antichi.\nIn senso estensivo, la parola indica anche il settore di attivit\u00e0 di un antiquario.\nOggetti di antiquariato.\nUn \"oggetto di antiquariato\" \u00e8 un vecchio pezzo da collezione. \u00c8 collezionabile o desiderabile per la sua et\u00e0, rarit\u00e0, condizione, utilit\u00e0 o altre caratteristiche che lo rendono unico. \u00c8 un oggetto che rappresenta un'epoca precedente della societ\u00e0 umana.\nGli oggetti d'antiquariato mostrano solitamente un carattere in qualche misura artigianale, o una certa attenzione all'aspetto estetico, come una scrivania o le prime automobili. Si comprano presso negozi di antiquariato o si tramandano come patrimonio. Alcuni pezzi di valore si possono comprare da antiquari e servizi d'aste o acquistare in linea attraverso siti web e aste telematiche. Gli antiquari sono spesso membri di associazioni nazionali di categoria, molte delle quali appartengono esse stesse alla CINOA, una confederazione di mercanti d'arte e antiquari di 19 paesi, che rappresenta 5.000 operatori.\nFinalit\u00e0.\nQualsiasi museo storico fa notevole uso di pezzi d'antiquariato per illustrare eventi storici ed inserirli in un contesto pratico. In effetti quasi qualunque oggetto pu\u00f2 diventare d'antiquariato se sopravvive abbastanza a lungo, ma il valore di un pezzo sul mercato \u00e8 determinato dalla sua attrattiva e dalla sua accettazione sociale. Ad esempio esistono musei dell'effimero, ossia di oggetti normalmente utilizzati per breve tempo e poi gettati via, come imballaggi, volantini e poster pubblicitari.\nDefinizione.\nLa definizione di oggetto d'antiquariato varia da fonte a fonte, da prodotto a prodotto e da anno ad anno, ma esistono alcuni concetti ormai consolidati.\nIn termini generali, un pezzo d'antiquariato \u00e8 un oggetto, un mobile, un libro e simili prodotto in un periodo anteriore considerato di valore per la sua bellezza o rarit\u00e0. Ad esempio, negli Stati Uniti si definisce oggetto d'antiquariato un articolo che ha almeno da 50 a 100 anni ed \u00e8 collezionato o desiderabile a causa della rarit\u00e0, condizione, utilit\u00e0 o altra caratteristica unica. Per contro negli Stati Uniti veicoli a motore, utensili e altri articoli soggetti ad uso intensivo possono essere considerati di antiquariato se sono pi\u00f9 vecchi di 25 anni, e cos\u00ec anche alcuni congegni elettronici di annate pi\u00f9 recenti.\nQuesta definizione consente di distinguere tra \"pezzi d'antiquariato\" veri e propri, articoli \"d'annata\" o \"vintage\" e oggetti \"da collezione\".\nIl termine \"pezzo d'antiquariato\" si usa a volte anche in senso scherzoso o spregiativo, per indicare un oggetto molto vecchio e ormai obsoleto, ad esempio in una frase come: \"Questo televisore \u00e8 un vero pezzo d'antiquariato. Dovr\u00f2 decidermi a cambiarlo\".\nStoria.\nGi\u00e0 nell'antica Roma durante l'et\u00e0 ellenistica si pagavano cifre alte per acquistare le pitture e le sculture dei maestri greci del periodo classico. Visto che, spesso, l'originale non era nemmeno ottenibile, inizi\u00f2 allora la tendenza a realizzare varie copie di esso, consentendo a queste opere di sopravvivere, con qualche probabilit\u00e0 in pi\u00f9, nel tempo.\nDurante il Medioevo divennero particolarmente ricercati i manoscritti latini e greci, copiati nelle corti e nei monasteri.\nNel Rinascimento si costruirono le prime grandi biblioteche ed incominci\u00f2 la ricerca dei codici. Inoltre a Roma si realizzarono grandi scavi per ricercare opere del passato, che spesso venivano esportate.\nFino alla formazione di una societ\u00e0 borghese, l'antiquariato rest\u00f2 esclusivamente di appannaggio delle grandi e ricche famiglie, e solamente verso la fine del Settecento, nacque la figura dell'antiquario moderno, che vende o attraverso un'asta o tramite la sua bottega.\nMobili antichi.\nLa collezione di mobili antichi \u00e8 un settore dell'antiquariato particolarmente popolare a causa delle caratteristiche pratiche di questi oggetti. I mobili antichi comprendono tavoli da pranzo, sedie, scrittoi, cassettoni ecc. I legni pi\u00f9 comuni sono mogano, quercia, pino, noce e palissandro. Nei mobili antichi cinesi il legno pi\u00f9 comune \u00e8 l'olmo, un legno presente in molte regioni. Ciascun legno ha la propria rana e il proprio colore distintivi. Molti mobili moderni usano il laminato o l'impiallacciatura per ottenere lo stesso effetto a buon mercato. Ci sono molti stili diversi di mobili antichi, a seconda di quando e dove sono stati realizzati. Gli stili pi\u00f9 comuni comprendono Arts &amp; Crafts, Georgiano, Regency e Vittoriano. Credenze particolari del puritanesimo degli Shakers hanno sviluppato anche un proprio stile a tema puritano non solo nell'abbigliamento ma anche nell'arredamento, in questo ultimo caso spogliato di qualsiasi tipo di aggiunte decorative . A lungo considerati puramente utilitaristi, i mobili degli Shakers negli ultimi anni hanno attirato l'attenzione di molti designer negli Stati Uniti che vedono in anteprima del minimalismo attuale. Negli Stati Uniti, gli Shakers sono principalmente conosciuti per questo motivo, molto pi\u00f9 che per le loro opinioni religiose, e i loro mobili d'epoca sono venduti a prezzi molto elevati e ricercati soprattutto da esperti del mondo del design e dell'antiquariato."}
{"id": "1823793", "revid": "3082", "url": "https://it.wikipedia.org/wiki?curid=1823793", "title": "Carystus", "text": ""}
{"id": "1823795", "revid": "767487", "url": "https://it.wikipedia.org/wiki?curid=1823795", "title": "Dr. Jekyll and Mr. Hyde (film 1908 Turner)", "text": "Dr. Jekyll and Mr. Hyde (conosciuto anche col titolo A Modern Mr Jekyll) \u00e8 un cortometraggio muto del 1908, andato perduto, diretto da Otis Turner e primo film ispirato al romanzo di Robert Louis Stevenson \"Lo strano caso del dottor Jekyll e del signor Hyde\" del 1886.\nIl film, un cortometraggio di 16 minuti, \u00e8 l'adattamento cinematografico dell'opera teatrale \"Forepaugh and Fish\" (1904), di cui vengono impiegati anche gli stessi attori. Jekyll, anche in questa versione, uccide il padre della sua fidanzata (il \"vicario\"). Il film fu riproposto nelle sale cinematografiche nel 1920, sulla scia del successo dei tre film usciti quello stesso anno sul personaggio di Stevenson, col nuovo titolo \"A Modern Mr Jekyll\".\nIl cortometraggio non \u00e8 stato mai distribuito in Italia, tuttavia alcune fonti lo riportano come \"Il dottor Jekyll e Mr. Hyde\", uniformandolo al titolo italiano di alcuni film successivi, anche dell'epoca del muto. Il film \u00e8 andato perduto e, fino ad oggi, non ne sono stati ritrovati nemmeno i fotogrammi, mentre la trama del film \u00e8 nota grazie alle letture radiofoniche.\nTrama.\nIl film inizia con l'apertura di un sipario di un palcoscenico teatrale. Il dottor Jekyll confessa il suo amore, non ricambiato, per Alice, la figlia del vicario e lo fa nell'ampio giardino della sua villa. Egli \u00e8 anche un chimico che sperimenta un siero per separare le componenti del bene e del male presenti in ogni individuo. D\u00e0 vita cos\u00ec al malvagio \"Mr. Hyde\", il quale manifesta il suo amore morboso per Alice come Jekyll non avrebbe mai avuto il coraggio di fare e quando il padre di lei tenta di intervenire in sua difesa, viene brutalmente assassinato da Hyde.\nDopo il primo efferato omicidio, Jekyll seguita con le sue metamorfosi (ormai incontrollate), ma \u00e8 ossessionato dall'idea del patibolo e quindi decide di farla finita con una letale dose di veleno eliminando cos\u00ec entrambe le personalit\u00e0. Il sipario si chiude e viene mostrato il pubblico che applaude in maniera scrosciante.\nProduzione.\nIl film fu prodotto dalla Selig Polyscope Company che utilizz\u00f2 due attori semi esordienti sullo schermo: un noto attore teatrale, Hobart Bosworth, nel ruolo di Jekyll/Hyde, qui alla sua seconda prova cinematografica, e l'esordiente Betty Harte.\nDistribuzione.\nDistribuito dalla Selig Polyscope Company, il film usc\u00ec nelle sale cinematografiche statunitensi il 7 marzo 1908.\nAccoglienza.\nIl film ottenne all'epoca grande apprezzamento da parte dei critici, che menzionarono lo sconosciuto attore capace di una resa drammatica della metamorfosi al di l\u00e0 di ogni comprensione."}
{"id": "1823803", "revid": "287204", "url": "https://it.wikipedia.org/wiki?curid=1823803", "title": "Tocllaraju", "text": "Il Tocllaraju (6.032\u00a0m) (quechua Tuqllarahu) \u00e8 una montagna del Per\u00f9, situata nella Cordillera Blanca.\nAspetto fisico.\nIl\nTocllaraju, per il quale si usa spesso anche la grafia Toqllaraju, fa parte del massiccio montuoso chiamato \"Macizo del Chinchey\", che occupa la parte centro-meridionale della Cordillera Blanca. La montagna \u00e8 famosa per il suo elegante aspetto a forma di piramide.\nAlla montagna vengono attribuite due differenti altitudini.\nOrigine del nome.\nIl nome deriva dalle parole quechua \"tuqlla\" (trappola) e \"rahu\" (ghiaccio, montagna innevata). Probabilmente i grandi crepacci della montagna erano paragonati dai nativi a delle trappole.\nAlpinismo.\nLa prima salita \u00e8 stata effettuata il 31 luglio del 1939 dagli alpinisti tedeschi Walter Brecht e Hans Schweizer. Attraversata la Quebrada Honda, risalirono il ghiacciaio nord e salirono in vetta lungo versante nord-ovest. Il Tocllaraju, nonostante la sua via normale non sia cos\u00ec facile, \u00e8 uno dei \"seimila\" pi\u00f9 frequentati della Cordillera Blanca. Per l'ascesa alla montagna \u00e8 possibile utilizzare il Refugio Ishinca (4.765\u00a0m), gestito dall'Operazione Mato Grosso."}
{"id": "1823804", "revid": "1652635", "url": "https://it.wikipedia.org/wiki?curid=1823804", "title": "Quinquereme", "text": "La quinquereme () o pentera () era un tipo di nave da guerra a remi usata prima dai Greci, poi in epoca ellenistica e successivamente dai Cartaginesi e dai Romani, dal IV secolo a.C. al I secolo d.C.; fu derivata dalla precedente trireme.\nStoria e struttura.\nNel IV secolo a.C., dopo la guerra del Peloponneso, si ebbe una penuria di rematori con sufficiente abilit\u00e0 per armare grandi flotte di triremi. Cercando di progettare navi in cui i rematori potessero sfruttare la propria forza pi\u00f9 che la propria abilit\u00e0, Dionigi I di Siracusa costru\u00ec \"tetreres\" (quadriremi) e \"penteres\" (quinqueremi). La prua dell'Isola Tiberina, un modello a grande scala di una prua, appartiene probabilmente ad una quinquereme.\nLa testimonianza sulla struttura delle quinqueremi \u00e8 altamente frammentaria, ed esiste un acceso dibattito sul significato del nome di queste imbarcazioni. Le triremi dovevano il proprio nome alla presenza di tre ordini sovrapposti di rematori; per similitudine, le quinqueremi avrebbero dovuto avere cinque ordini sovrapposti, ma sorge il problema di interpretare le successive \"hexeres\", \"hepteres\" e vascelli con un numero ancora maggiore di ordini. Secondo gli storici moderni, questi numeri descrivevano nelle polieri il numero di rematori per unit\u00e0 o gruppo di voga su ciascun lato della nave, non il numero di ordini; le quinqueremi avrebbero avuto tre ordini di remi, con due rematori per ciascuno dei due remi superiori, uno o due per ciascun remo di coperta e uno per ogni remo inferiore posto poco al di sopra della linea di galleggiamento.\nSecondo Polibio, una quinquereme portava a bordo 300 rematori, 120 soldati e 50 membri dell'equipaggio; lo storico Fik Meijer suggerisce che ciascun lato di una quinquereme ospitava 58 \"thranites\" (i rematori del livello superiore) su 29 remi, 58 \"zygites\" (rematori del secondo ordine) su altri 29 remi e infine 34 \"thalamites\" (i rematori del livello inferiore) con un remo ciascuno. Tutti questi rematori si trovavano sotto il ponte in quanto, a partire dalla battaglia di Siracusa del 413 a.C., si era visto che i \"thranites\" erano vulnerabili all'attacco con frecce e catapulte e si era deciso di proteggerli portandoli sotto il ponte.\nLa scarsezza di resti archeologici delle quinqueremi \u00e8 dovuta alla costruzione stessa delle navi: infatti, per essere abbastanza veloci per combattere (la velocit\u00e0 minima per essere competitiva era di 10 nodi), dovevano essere costruite con legno alquanto leggero che non andava a fondo nell'acqua, quindi soggetto alle intemperie e agli scontri con gli scogli, a differenza delle navi mercantili di cui, ancora oggi, si ritrovano resti sui fondali.\nCaratteristiche ed impiego.\nLe quinqueremi erano molto pi\u00f9 difficili da mantenere stabili di quanto non lo fossero gi\u00e0 le triremi, e non fornivano un aumento di velocit\u00e0 corrispondente, in quanto l'uso di pi\u00f9 uomini per ciascun remo riduceva lo spazio disponibile e non permetteva a tutti i rematori di manovrare con tutta la forza; d'altro canto garantivano una protezione migliore contro gli speronamenti e permettevano di portare pi\u00f9 fanti di marina. Per questo motivo le marine piccole utilizzavano ancora ampiamente le triremi, mentre marine pi\u00f9 grandi \u2013 come quella egiziana, romana, cartaginese e ateniese \u2013 erano in grado di schierare un gran numero di quinqueremi e poliremi. C'\u00e8 un'evidente prova della diffusione della quinquereme in una citt\u00e0 come Atene, che nel 330 a.C. contava 393 triremi e 18 quadriremi, che gi\u00e0 nel 325 a.C. contava 7 quinqueremi a fronte di una diminuzione del 10% delle triremi. In questo periodo la potenza navale delle citt\u00e0 greche era notevolmente diminuita; solo il Regno di Macedonia era in grado di permettersi navi cos\u00ec grandi in gran numero e, col suo declino, la flotta macedone dovette ripiegare sulle triremi per poter schierare un gran numero di navi in battaglia. Durante la seconda guerra punica, la Repubblica romana era in grado di schierare 220 quinqueremi, mentre una potenza navale di medio calibro come il Regno di Pergamo disponeva di 100 triremi.\nLe flotte della marina militare romana erano composte da triremi, quadriremi e quinqueremi; sebbene fossero armate con uno sperone, queste navi combattevano per abbordaggio invece che per speronamento. Durante la prima guerra punica fu impiegato un ponte d'abbordaggio lungo 11 metri con una punta ad una estremit\u00e0, che si conficcava nel ponte nemico, detto corvo, con lo scopo di facilitare l'abbordaggio; questo dispositivo caus\u00f2, per\u00f2, la distruzione di intere flotte durante le tempeste e, a partire dalla battaglia delle isole Egadi, non fu pi\u00f9 usato. Secondo Polibio un'altra invenzione fu l'\"orso\", che permetteva di colpire la nave avversaria, senza penetrare lo scafo, allo scopo di sbilanciarla e scagliare i rematori fuori bordo.\nDeclino delle quinqueremi.\nDurante una delle ultime grandi battaglie navali dell'antichit\u00e0, la battaglia di Azio del 31 a.C., Ottaviano impieg\u00f2 navi pi\u00f9 leggere e manovrabili per sconfiggere quelle pi\u00f9 pesanti di Marco Antonio; le navi pi\u00f9 leggere utilizzarono sempre pi\u00f9 frecce e artiglieria leggera per ardere i vascelli nemici.\nDopo questo episodio, l'Impero romano ottenne il controllo completo dell'intero mar Mediterraneo: venne cos\u00ec a mancare la necessit\u00e0 di tenere attiva una flotta pesante e, per il 325, non c'erano pi\u00f9 quinqueremi."}
{"id": "1823809", "revid": "15756", "url": "https://it.wikipedia.org/wiki?curid=1823809", "title": "Kabwe", "text": "Kabwe (Gi\u00e0 nota come Broken Hill fino al 1967) \u00e8 una citt\u00e0 dello Zambia, capoluogo della Provincia Centrale e del distretto omonimo. Il distretto \u00e8 amministrativamente \u00e8 composto da 12 comuni che costituiscono la circoscrizione elettorale (\"constituency\") di Kabwe Central.\nStoria.\nLa citt\u00e0 \u00e8 stata fondata come \"Broken Hill\" nel 1902, quando vennero scoperte miniere di piombo e zinco nella zona della vicina collina di \"Broken Hill\", nominata cos\u00ec da prospettori australiani che notarono delle similitudini con una miniera situata a Broken Hill nel Nuovo Galles del Sud in Australia. La citt\u00e0 venne rinominata \"Kabwe\" il 24 ottobre 1967."}
{"id": "1823813", "revid": "1348176", "url": "https://it.wikipedia.org/wiki?curid=1823813", "title": "Tay Trefenwyd", "text": "Tay Trefenwyd \u00e8 uno dei protagonisti del libro \"Il primo re di Shannara\" e aiuta Bremen nella lotta per la salvezza delle Quattro Terre.\nStoria.\nTay \u00e8 un elfo originario della citt\u00e0 di Arborlon che si \u00e8 unito all'ordine dei Druidi. Era il migliore amico di Jerle Shannara e sin dal suo primo giorno nella fortezza di Paranor fu affascinato dal carisma di Bremen bench\u00e9 egli fosse emarginato all'interno della comunit\u00e0 druidica.\nIl giovane elfo, sotto la guida del vecchio druido si applic\u00f2 nel campo delle arti magiche e si specializz\u00f2 nel dominio delle forze elementari; tra l'altro \u00e8 uno dei pochi druidi a tenere conto dell'ammonimento di Bremen, lasciando con lui la fortezza prima dell'attacco del Signore degli Inganni.\nPer ordine del vecchio druido, torna a casa, nelle Terre dell'Ovest per convincere gli Elfi a inviare il loro esercito in soccorso al Regno dei Nani, assediato dalle forze di Brona. Egli chiese anche aiuto e supporto per la ricerca della mitica Pietra Nera degli Elfi. Il Re Ballindarroch gli concesse il permesso per trovare l'antico artefatto, e accett\u00f2 di inviare truppe per sostenere i Nani ma alcuni Messaggeri del Teschio massacrarono l'intera famiglia reale. Tay riusc\u00ec a salvare solo due nipoti del monarca. Mentre il popolo elfico \u00e8 sconvolto dalla decimazione della famiglia regnante, il giovane elfo assieme a Jerle Shannara e un gruppo di soldati, partono alla ricerca della Pietra Nera e cos\u00ec scoprono tra impervie montagne l'antica fortezza di Fauce Magna in cui fu nascosta la pietra arcana. All'interno del bastione, gli elfi scoprirono che la Pietra Nera era stata collocata al centro di un giardino oscuro; per attraversarlo incolume, Tay utilizz\u00f2 la magia e si rivest\u00ec di un velo di malvagit\u00e0 che ingann\u00f2 il guardiano vegetale. Quando egli prese l'artefatto la fortezza inizi\u00f2 a collassare e dopo una frenetica fuga si ritrovarono faccia a faccia con un gruppo di gnomi capeggiato da due Messaggeri del Teschio. Il giovane elfo era ancora troppo debole per usare la magia per contrastare le malvagie creature, e dovette ricorrere a usare la Pietra Nera degli Elfi, che distrusse i nemici in pochi secondi ma rivers\u00f2 nell'elfo tutta la loro malvagit\u00e0 e la loro sete di potere. Sapendo di essere stato irrimediabilmente corrotto, per mettere al sicuro i suoi compagni decise di sacrificarsi."}
{"id": "1823825", "revid": "118834", "url": "https://it.wikipedia.org/wiki?curid=1823825", "title": "Arti superiori", "text": ""}
{"id": "1823826", "revid": "1318658", "url": "https://it.wikipedia.org/wiki?curid=1823826", "title": "Lingua chamicura", "text": "La lingua chamicura (\"chamikolo\" in chamicuro) \u00e8 una lingua arawak parlata in Per\u00f9.\nDistribuzione geografica.\nLa lingua \u00e8 in pericolo d'estinzione. Secondo alcune fonti, nel 2004 risultava parlata solo da 2 persone; una stima pi\u00f9 recente, fornita dall\"'Atlas of the World's Languages in Danger\" dell'UNESCO, \u00e8 di 8 locutori nel 2008.\nL'omonimo popolo chamicuro \u00e8 composto tra i 10 e i 20 elementi, che vivono vicino al fiume Huallaga in Per\u00f9 in un'area chiamata Pampa Hermosa.\nClassificazione.\nLa lingua chamicura appartiene alle lingue arawak.\nSistema di scrittura.\nPer la scrittura viene usato l'alfabeto latino."}
{"id": "1823830", "revid": "1568601", "url": "https://it.wikipedia.org/wiki?curid=1823830", "title": "Grotta delle Camerelle di Pianura", "text": "La grotta delle Camerelle di Pianura \u00e8 una grotta carsica situata in Campania, nelle vicinanze di Avella, ed \u00e8 fra le pi\u00f9 importanti della zona dal punto di vista speleologico.\nLocalizzazione.\nSi apre alla quota di 900 metri sul fianco orientale del vallone di S. Egidio, in prossimit\u00e0 della fontana di Pianura, sviluppandosi per quasi 150 metri nelle direzioni associate S-N e 0-E. Superato il salto iniziale di quasi 5 metri, si accede a una serie di grossi ambienti, in cui, fin dall'inizio, sono ben visibili imponenti formazioni colonnari, particolarmente accentuate nella seconda sala.\nDalla parete meridionale del tratto 0-E si accede a un ramo inferiore, anch'esso abbastanza ampio e riccamente concrezionato. La morfologia depone a favore di una origine dovuta a una serie di crolli in cavit\u00e0 gi\u00e0 allargate dall'azione chimica delle acque. Nel tratto intermedio sono chiaramente individuabili due livelli diversi, residui di due cavit\u00e0 sovrapposte, riuniti per azione di crollo della volta della cavit\u00e0 inferiore."}
{"id": "1823833", "revid": "71420", "url": "https://it.wikipedia.org/wiki?curid=1823833", "title": "Giuseppe Pinetti", "text": ""}
{"id": "1823846", "revid": "1252691", "url": "https://it.wikipedia.org/wiki?curid=1823846", "title": "Fink (informatica)", "text": "Fink \u00e8 un progetto il cui obiettivo \u00e8 il porting di programmi UNIX per la piattaforma macOS. Fink utilizza i sistemi di gestione dei pacchetti di Debian, dpkg e APT, e un proprio frontend, il programma codice_1 stesso, implementato come un insieme di moduli Perl.\nImplementazione.\nIl progetto Fink comprende sia una distribuzione binaria per garantire un'installazione semplice e veloce, che una distribuzione basata su codice sorgente, per gli utenti che preferiscono una maggiore flessibilit\u00e0. In aggiunta all'interfaccia da riga di comando per la gestione dei pacchetti, FinkCommander fornisce un front end al sistema di gestione dei pacchetti implementato da Fink. L'utente pu\u00f2 configurare Fink in modo che utilizzi i pacchetti del ramo stabile o quelli del ramo instabile. Il ramo instabile in genere contiene le versioni pi\u00f9 nuove dei programmi che fanno parte del ramo stabile.\nFink mantiene tutti i dati in un albero di directory che ha come radice codice_2, piuttosto che usare codice_3 come specificato nello \"Standard di Gerarchia dei Filesystem\" (Filesystem Hierarchy Standard). In molti casi per rimuovere Fink e tutti i pacchetti installati nel sistema basta rimuovere semplicemente la directory codice_2 con tutte le sue sottodirectory.\nL'uso di una directory \"separata\" dal resto del filesystem semplifica notevolmente la gestione dei pacchetti, in quanto aumenta l'affidabilit\u00e0 per i sistemi con molti pacchetti installati e riduce i conflitti con altri sistemi di gestione dei pacchetti.\nStoria.\nIl progetto Fink fu iniziato nel dicembre 2000 dall'hacker tedesco Christoph Pfisterer. Il termine \"Fink\" in tedesco significa fringuello ed \u00e8 un riferimento implicito al sistema operativo Darwin che \u00e8 alla base di macOS; ricordiamo infatti che Charles Darwin comp\u00ec molti studi su questo tipo di uccelli.\nChristoph Pfisterer abbandon\u00f2 il progetto nel novembre del 2001; a partire da questa data molte persone si sono avvicendate nella gestione e nel mantenimento del progetto. Nel mese di marzo 2008, il progetto era gestito da 6 amministratori, 89 sviluppatori e da un comunit\u00e0 molto attiva.\nLa comunit\u00e0 Fink rilasci\u00f2 il supporto per Mac OS X Tiger il 18 febbraio 2006 e il supporto per Mac OS X Leopard il 26 ottobre 2007, lo stesso giorno in cui la Apple Inc. rilasci\u00f2 Leopard."}
{"id": "1823847", "revid": "599013", "url": "https://it.wikipedia.org/wiki?curid=1823847", "title": "Southern Cross", "text": ""}
{"id": "1823848", "revid": "13945", "url": "https://it.wikipedia.org/wiki?curid=1823848", "title": "Tatsunoko Production", "text": ""}
{"id": "1823851", "revid": "1573940", "url": "https://it.wikipedia.org/wiki?curid=1823851", "title": "Super Dimension", "text": " \u00e8 il nome con cui \u00e8 nota una trilogia di anime fantascientifici che comprende le serie televisive (scollegate tra di loro a livello di trama, ma con tematiche simili) \"Ch\u014djik\u016b y\u014dsai Macross\", \"Ch\u014djik\u016b seiki Orguss\" e \"Ch\u014djik\u016b kidan Southern Cross\".\nLe tre serie avevano tematiche ed elementi simili (mezzi militari trasformabili, tema bellico), cos\u00ec come simile mecha e character design.\n\"Macross\" e \"Southern Cross\" vennero poi utilizzate negli Stati Uniti d'America dalla Harmony Gold come prima e seconda parte di Robotech.\nNegli anni successivi alla messa in onda, la serie di \"Macross\" ebbe numerosi sequel e spin off, mentre \"Orguss\" ebbe un sequel intitolato \"Ch\u014djik\u016b seiki Orguss 02\" (\u8d85\u6642\u7a7a\u4e16\u7d00\u30aa\u30fc\u30ac\u30b9 02) costituito da sei OAV realizzati nel 1993, edito in Italia direttamente in VHS dalla Polygram Video con il titolo di \"Orguss 02\"."}
{"id": "1823852", "revid": "212348", "url": "https://it.wikipedia.org/wiki?curid=1823852", "title": "The Super Dimension Fortress Macross", "text": ""}
{"id": "1823854", "revid": "56620", "url": "https://it.wikipedia.org/wiki?curid=1823854", "title": "Vaso \u010cubrilovi\u0107", "text": "Vita.\nFin da ragazzo si distinse come fanatico serbo parte del gruppo panslavista Giovane Bosnia e partecip\u00f2 all'assassinio dell'erede al trono dell'Austria-Ungheria (il principe Francesco Ferdinando).\n\u010cubrilovi\u0107, assieme a Gavrilo Princip ed altri congiurati, riusc\u00ec ad uccidere il principe austriaco a Sarajevo il 28 giugno 1914, scatenando la prima guerra mondiale. Fu subito catturato e condannato (ma solo a 16 anni di carcere perch\u00e9 minorenne), riuscendo ad uscire dal carcere nel novembre 1918, quando gli Alleati vinsero la guerra.\n\u010cubrilovi\u0107 divenne un insegnante a Sarajevo e fu successivamente professore universitario a Belgrado, manifestando sempre opinioni nazionaliste. Ader\u00ec all'organizzazione nazionalista serba \"Giovane Bosnia\" nel 1937. Scrisse due famosi Memorandum a favore della pulizia etnica in Jugoslavia nel 1937 e 1944: il primo intitolato \"L'espulsione degli Albanesi\" ed il secondo \"Il problema delle minoranze nella nuova Jugoslavia\".\nDopo la seconda guerra mondiale, Vaso \u010cubrilovi\u0107 fu ministro dell'agricoltura e foreste nella Jugoslavia comunista del maresciallo Tito. Successivamente, divenne consigliere di Milo\u0161evi\u0107, carica che ricopr\u00ec fino alla sua morte, nel 1990.\nI due Memorandum di \u010cubrilovi\u0107.\nNel 1937, \u010cubrilovi\u0107 scrisse il suo \"L'espulsione degli Albanesi\", un famoso memorandum con cui cerc\u00f2 di risolvere il problema albanese nella Jugoslavia in modo drastico.\n Nel 1937, \u010cubrilovi\u0107 giudic\u00f2 politicamente fattibile questo tentativo, scrivendo: \"Se la Germania pu\u00f2 espellere centinaia di migliaia di ebrei, se la Russia pu\u00f2 trasportare milioni di gente da una parte del continente ad un altro, poche centinaia di migliaia di albanesi espulsi non provocheranno un mondo in guerra.\"\nVaso \u010cubrilovi\u0107 partecip\u00f2 attivamente alla guerra partigiana nella Jugoslavia occupata dall'Asse e fu amico personale di Tito.\n\u010cubrilovi\u0107 scrisse nel 1944 un secondo Memorandum (intitolato \"Manjinski problem u novoj Jugoslaviji\") su come risolvere il problema delle minoranze in Jugoslavia dopo la vittoria alleata. Riguardo agli italiani scrisse che \u00ab\u00c8 pi\u00f9 semplice risolvere le questioni delle minoranze tramite espulsioni in tempo di guerra come questo ... Noi non abbiamo richieste territoriali contro l'Italia, all'infuori dell'Istria, Gorizia e Gradisca. Perci\u00f2, col diritto dei vincitori, siamo giustificati nel richiedere agli italiani di riprendersi le loro minoranze\u00bb.\nInoltre \u010cubrilovi\u0107 scrisse: \u00abIl regime fascista in Italia tratt\u00f2 molto male il nostro popolo in Istria, Gorizia, e Gradisca. Quando riconquisteremo quei territori (dell'Istria e Dalmazia), li dovremo rioccupare anche etnicamente allontanando tutti gli italiani che vi si sono insediati dopo il 1\u00ba dicembre 1918/The fascist regime in Italy treated our people in Istria, Gorica (Gorizia) and Gradiska (Gradisca) dreadfully. When we regain these territories (of Istria and Dalmatia), we will have to reoccupy them ethnically by moving out all the Italians who settled there after 1 December 1918\u00bb."}
{"id": "1823855", "revid": "438678", "url": "https://it.wikipedia.org/wiki?curid=1823855", "title": "L'amaro sapore del potere", "text": "L'amaro sapore del potere (\"The Best Man\") \u00e8 un film del 1964 diretto da Franklin J. Schaffner.\nFu scritto da Gore Vidal a partire da una propria pi\u00e8ce teatrale. Lee Tracy \u00e8 stato candidato come miglior attore non protagonista sia agli Oscar che ai Golden Globe.\nTrama.\nA Los Angeles, durante la convention per la nomina a candidato alla presidenza, due politici, uno idealista e l'altro molto pi\u00f9 pratico e privo di scrupoli, si fronteggiano per ottenere la candidatura cercando l'appoggio del presidente uscente che muore all'improvviso prima della fine del mandato. Il primo, William Russell, ex Segretario di Stato, per poter affrontare la campagna elettorale, si \u00e8 riconciliato con la moglie, ma nel passato ha sofferto di disturbi mentali. Joe Cantwell, il suo avversario, intende servirsi della storia di quella malattia per mettere in cattiva luce Russell.\nDal canto suo, quest'ultimo, quando lo informano che Cantwell, che si propone come campione dei valori tradizionali, quando era ufficiale dell'esercito era stato processato con l'accusa di omosessualit\u00e0 non venendo per\u00f2 n\u00e8 condannato n\u00e8 radiato a differenza degli altri accusati, si rifiuta di divulgare l'informazione e di darla in pasto alla stampa. Disgustato, Russell ritira la sua candidatura, offrendo il proprio appoggio a un terzo candidato, giudicato una nullit\u00e0 ma apparentemente onesto e non opportunista. Cos\u00ec facendo mantiene il rispetto di se stesso e riguadagna anche l'amore della moglie.\nProduzione.\nIl film fu prodotto dalla Millar/Turman Productions.\nVenne girato a Los Angeles: le scene panoramiche in elicottero, furono girate al Los Angeles Memorial Coliseum, situato al 3911 di S. Figueroa Street, Exposition Park; altre, al Los Angeles Sports Arena e alcune all'Ambassador Hotel che si trova al 3400 di Wilshire Boulevard, lo stesso albergo dove, nel 1968, sarebbe stato ucciso il senatore e candidato alla presidenza Robert Kennedy.\nDistribuzione.\nDistribuito dall'United Artists, il film usc\u00ec nelle sale cinematografiche USA il 5 aprile 1964. In quello stesso anno, venne distribuito anche in Germania Ovest (18 giugno), Finlandia (17 luglio), Danimarca (24 luglio). In Messico, il film usc\u00ec il 25 marzo 1965 e nella Germania Est, il 27 febbraio 1976."}
{"id": "1823856", "revid": "438678", "url": "https://it.wikipedia.org/wiki?curid=1823856", "title": "Il circo e la sua grande avventura", "text": "Il circo e la sua grande avventura (\"Circus World\") \u00e8 un film del 1964 diretto da Henry Hathaway e interpretato da John Wayne, Claudia Cardinale e Rita Hayworth.\nTrama.\nMatt Masters ha appena salvato un circo dalla bancarotta e contro tutto e tutti decide di partire per una grandiosa tourn\u00e9e in Europa. Il vero motivo \u00e8 un altro: Matt vuole ritrovare la grande trapezista Lili Alfredo madre di Toni, stella del suo circo."}
{"id": "1823857", "revid": "1601148", "url": "https://it.wikipedia.org/wiki?curid=1823857", "title": "Joseph Walker", "text": "Biografia.\nNel corso della sua carriera cinematografica, tra gli anni venti e gli anni cinquanta, collabor\u00f2 principalmente con il regista Frank Capra, con il quale realizz\u00f2 venti film nell'arco di due decenni, da \"Quella certa cosa\" (1928) a \"La vita \u00e8 meravigliosa\" (1946). In seguito si dedic\u00f2 alla televisione, diventando uno dei migliori tecnici del nascente mezzo di comunicazione di massa e inventando nuove lenti zoom per la Zeiss Optical Corporation e per il sistema Todd-AO."}
{"id": "1823859", "revid": "253269", "url": "https://it.wikipedia.org/wiki?curid=1823859", "title": "Andrew Bergman", "text": "Biografia.\nLaureato alla Binghamton University, ha fatto il suo ingresso nel mondo del cinema scrivendo il soggetto per la parodia western \"Mezzogiorno e mezzo di fuoco\" (1974) di Mel Brooks. Nel 1981 ha esordito alla regia con il film \"Jeans dagli occhi rosa\".\nNel 2007 ha ricevuto lo Ian McLellan Hunter Award, il premio alla carriera della Writers Guild of America."}
{"id": "1823861", "revid": "767487", "url": "https://it.wikipedia.org/wiki?curid=1823861", "title": "Pu\u00f2 succedere anche a te", "text": "Pu\u00f2 succedere anche a te (\"It Could Happen to You\") \u00e8 un film del 1994 diretto da Andrew Bergman.\nTrama.\nNew York, Charlie Lang \u00e8 un poliziotto scrupoloso e onesto, amato da ragazzi e adulti del sobborgo di Queens, e sposato con una ambiziosa parrucchiera, Muriel. Un giorno entra col collega e amico Bo William in un bar a prendersi un caff\u00e8 ma sono in servizio e devono andare via subito quindi Charlie va a pagare ma si rende conto di non avere spiccioli per la mancia. Nel portafogli per\u00f2 ha un biglietto della lotteria e promette alla cameriera Yvonne Biasi di tornare l'indomani o con la mancia, o con la met\u00e0 dell'eventuale vincita di quel biglietto della lotteria. Finalmente c'\u00e8 l'estrazione, il biglietto si rivela vincente e Muriel, tanto ambiziosa quanto petulante, \u00e8 stordita per la vincita mentre Charlie \u00e8 seriamente intenzionato a mantenere la promessa fatta alla cameriera.\nLa faccenda va su tutti i giornali, e due milioni di dollari finiscono nelle tasche di Yvonne, separata dal marito Eddie, che compra il fast food in cui lavora, mentre Muriel si lancia negli affari guidata da un viscido individuo conosciuto alla festa dei vincitori della lotteria, Jack Gross. Mentre Muriel si fa sempre pi\u00f9 scorbutica e assetata di lusso e di denaro, Charlie fa amicizia con Yvonne: i due pattinano, regalano biglietti ai passeggeri della metropolitana, affittano lo Yankee Stadium per una partita di baseball coi ragazzi di Queens.\nScoperto da Muriel, Charlie viene cacciato di casa, Yvonne nel frattempo si allontana dalla sua casa perch\u00e9 assillata dall'ex-marito che vuole i suoi soldi per poter fondare una sua compagnia teatrale. I due si ritrovano all'hotel Plaza e passano la notte insieme, ma il loro incontro finisce su tutti i giornali. Furiosa, Muriel fa causa a Charlie per portargli via tutti i soldi, compresi quelli donati a Yvonne, facendoli anche passare per falsi e manipolatori, e vince.\nYvonne, sentendosi in colpa, sparisce. Ma Charlie, temporaneamente ospitato da Bo e la sua famiglia, la ritrova e le giura che vuole lei e non i soldi. All'incontro assiste un giornalista travestito da barbone, a cui Yvonne d\u00e0 da mangiare gratis nel suo locale, e che narra la romantica storia del poliziotto e della cameriera, intenzionati ad andare a vivere a Boston per non essere pi\u00f9 infastiditi dalla stampa. Una colletta della cittadinanza fornisce i due di 600.000 dollari, permettendo cos\u00ec di rimanere a vivere a New York mantenendo i propri lavori, di divorziare e di sposarsi tra di loro. Inoltre, Eddie Biasi abbandona la carriera d'attore e si riduce a fare il tassista e Muriel torna a lavorare come manicure dopo che il neomarito Gross \u00e8 scappato all'estero con tutto il suo capitale.\nCuriosit\u00e0.\nNumeri vincenti : 6-12-16-26-64-84"}
{"id": "1823862", "revid": "146644", "url": "https://it.wikipedia.org/wiki?curid=1823862", "title": "Royal Army", "text": ""}
{"id": "1823863", "revid": "339392", "url": "https://it.wikipedia.org/wiki?curid=1823863", "title": "Pony della mongolia", "text": ""}
